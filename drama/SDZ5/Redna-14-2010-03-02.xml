<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-14-2010-03-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|74A51F3F6CEAA0FFC125794B0038F9A3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=74A51F3F6CEAA0FFC125794B0038F9A3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-14-2010-03-02.DZ" n="14">
               <name>Redna</name>
               <date when="2010-03-02"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-14-2010-03-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKA SLOVENIJA</head>
            <stage type="session">14. seja</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10. uri.</stage>


            <sp xml:id="SDZ5-Redna-14-2010-03-02.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice poslanke in kolegi poslanci, gospe in gospodje! Pričenjam z
               nadaljevanjem 14. seje Državnega zbora. Obveščen sem, da se današnje seje ne morejo
               udeležiti naslednji poslanki in poslanca: Melita Župevc, Julijana Bizjak Mlakar,
               Milenko Ziherl in Branko Grims. Vse prisotne lepo pozdravljam!</p>
               <p>Prehajamo na <title>22. TOČKO DNEVNEGA REDA - NA PRVO OBRAVNAVO PREDLOGA DRUŽINSKEGA
                  ZAKONIKA, redni postopek.</title> Predlog zakona je v obravnavo zboru predložila
               Vlada. V zvezi s tem predlogom zakona je skupina 38. poslank in poslancev s prvo
               podpisanim Bojanom Kontičem zahtevala, da Državni zbor opravi splošno razpravo.</p>
               <p>Besedo dajem predstavniku Vlade za dopolnilno obrazložitev predloga zakona. Besedo
               ima dr. Ivan Svetlik, minister za delo, družino in socialne zadeve.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-02.sp2">

               <speaker>DR. IVAN SVETLIK:</speaker>

               <p>Spoštovani predsednik Državnega zbora, cenjeni poslanci, poslanke, spoštovani
               gostje!</p>
               <p>S Predlogom družinskega zakonika posodabljamo več kot 30 let staro družinsko
               zakonodajo in jo urejamo v skladu z zahtevami časa in prostora. Vso ključno družinsko
               zakonodajo prvič urejamo znotraj enega pravnega predpisa. Pri urejanju družinskih
               razmer pa bo v prihodnje aktivneje kot do sedaj sodelovala tudi država, in to zaradi
               posebej poudarjenega skupnega cilja. Ta skupni cilj pa je uspešna in učinkovita
               zaščita interesov in koristi otroka. Korist otroka je v družinskem zakoniku
               opredeljena kot temeljno načelo in s tem postavljena v osrčje nove družinske
               zakonodaje. V skladu s tem širimo pojem družine, ki jo predstavlja otrok, ne glede na
               strukturo in ostale člena družine ob pogoju, da v družini obstajajo ustrezni odnosi
               in razmerja. Poudarjam, ustrezni odnosi in razmerja. Celoto pravic in obveznosti
               staršev do svojega otroka opredeljujemo s pojmom <q>"starševska skrb"</q>, ki je tako po
               svoji vsebini kot pravni naravni namenjen varstvu pravic otrok. Uvajamo zagovornika
               otrokovih pravic, ki bo otrokom na voljo v vseh aktivnostih in postopkih pred
               državnimi organi, ki jih neposredno zadavajo, če njihove koristi ne bo mogoče
               ustrezno zaščititi na druge primerne načine. Natančno opredeljujejo ukrepe za varstvo
               koristi otrok, pri čemer bodo po novem aktivneje sodelovala tudi sodišča. Centri za
               socialno delo se bodo tako lahko v celoti posvetili strokovnemu svetovanju in pomoči
               družinam v stiski. Ob navedenem Predlog družinskega zakonika dopolnjuje še ureditev
               zakonske zveze in zunajzakonske skupnosti in poenostavlja njuno sklenitev, s čimer
               želimo spodbuditi sklepanje trajnejših partnerskih zvez, ki predstavljajo temelj
               družine.</p>
               <p>Pomoč države je v predlogu zakonika zajeta v sistemu obveznega predhodnega svetovanja
               pred sodnim reševanjem problemov med pari in starši, v medsebojnem razmerju in v
               razmerju do skupnih otrok. Predhodno svetovanje, strokovno svetovanje in družinsko
               mediacijo, ureja Predlog zakonika s posebnimi novimi določbami, saj se je v praksi
               družinska mediacija izkazala kot učinkovit mehanizem mirnega reševanja odprtih
               vprašanj med partnerjema.</p>
               <p>Družinski zakonik v skladu z doktrino zaščite otroka podrobneje ureja tudi področje
               rejništva, skrbništva in posvojitev. Pri tem bodo centri za socialno delo po novem
               aktivneje sodelovali s pristojnimi sodišči in skupaj iskali najboljše možne rešitve
               za otroke.</p>
               <p>Zaščiti interesov in koristi otrok kot eni posebej ranljivih skupin oziroma manjšin
               posebno pozornost namenja že Ustava Republike Slovenije. Kasneje je bila ta zaščita
               pravic in koristi realizirana s pomočjo različnih zakonov in predpisov na področju
               družine. Danes predpise na področju zaščite interesov in koristi otrok združujemo na
               enem mestu, torej v novem družinskem zakoniku.</p>
               <p>Pri pripravi predloga družinskega zakonika pa njegovi snovalci niso mogli zaobiti še
               ene z Ustavo Republike Slovenije opredeljene pravice, pravice do nediskriminacije na
               podlagi osebnih okoliščin. Določila družinskega zakonika tako ne delajo razlik na
               osnovi rase, spola, družbenega položaja ali verskega prepričanja in tudi ne na osnovi
               spolne usmeritve. Opozorila in odločbe Ustavnega sodišča Republike Slovenije na tem
               področju so bila jasna in nedvoumna, zato smo jih v celoti upoštevali. Pravilnost
               taki rešitvi potrjuje tudi nedavni sklep Vrhovnega sodišča, ki je potrdilo sklep
               Okrožnega sodišča o veljavnosti sodbe ameriškega sodišča, s katero dovoljuje
               posvojitev deklice istospolnima partnerjema z vsemi pravicami, kot če bi bila
               biološka starša. To odločbo je sicer izpodbijalo Vrhovno tožilstvo.</p>
               <p>Namen novega družinskega zakonika je zaščititi interese in koristi vseh otrok, ne
               glede na to, v kakšnem tipu družinske skupnosti živijo. Pri tem ne moremo in ne bomo
               delali nikakršnih razlik. Vsi morajo uživati polnopravno državljanstvo. Hvala lepa.
            </p>
            </sp>
            <sp xml:id="SDZ5-Redna-14-2010-03-02.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Besedo ima dr. Andreja Črnak
               Meglič v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-14-2010-03-02.sp4">

               <speaker>DR. ANDREJA ČRNAK MEGLIČ:</speaker>

               <p>Spoštovani gospod predsednik, gospe ministrice in gospodje ministri, kolegice in
               kolegi!</p>
               <p>Družinski zakonik, ki ga danes obravnavamo, je nastajal kar dolgo časa. V mandatu
               prejšnje vlade je bil v normativnem programu dela Vlade že za leto 2005, pa ga nismo
               dočakali ne v letu 2006, ne v letu 2007, ne v letu 2008. Sedanji vladi gre priznanje
               že zaradi tega, ker je že prvo leto mandata uspela Predlog družinskega zakonika
               pripeljati do postopka pred Državnim zborom. Organizirala je široko javno razpravo,
               ki smo jo nadaljevali tudi v Državnem zboru v okviru javne predstavitve mnenje zbora
               Odbora za delo, družino, socialne zadeve in invalide. Sodeč po javnih nastopih in
               odzivih, so s pretežnim delom tega zakonika zadovoljni vsi. Številne pripombe in
               silovita nasprotovanja, ki jih slišimo v javnosti, pa se osredotočajo predvsem na dve
               vsebini: spremenjeno definicijo družine in pravice istospolnih partnerjev.</p>
               <p>Družina je bila vedno polje ideoloških spopadov, tudi tokrat naj bi strokovne
               argumente utišala ideološka govorica. Strokovni argumenti so bili do zdaj v javnosti
               le redko soočeni, pa še takrat so bili utišani z dramatičnimi nastopi nasprotnikov,
               katerim je skupno to, da le-teh niso mogli nasloniti na noben strokovno dokazan
               protiargument.</p>
               <p>Pogled, na katerem sloni zakonik in ki mu želimo slediti tudi v Poslanski skupini
               Socialnih demokratov, priznava, da v družbi obstaja drugačnost, ki jo sprejemamo,
               priznava, da življenjski vzorci v družbi niso dani enkrat za vselej, ampak se
               spreminjajo. Implementacija tega pogleda poskuša v zakonodajo vključiti tiste
               rešitve, ki vsem tipom partnerstev in družin ter posameznikom, ki se v njih
               vključujejo, zagotavljajo enake pravice, kar nenazadnje zagotavlja tudi temeljni akt
               te države, Ustava. Nasprotni pogledi pa vse, kar ne sodi v tradicionalni družbeni
               kalup, razumejo kot grožnjo, kot napad na življenje, družino, kot kršenje otrokovih
               pravic ali celo kršenje ustave. Zato tudi toliko žolčnih reakcij in naravnost
               klavstrofobičnih napovedi, kaj bo, če bo zakonik sprejet. Tukaj in zdaj je treba
               jasno poudariti - rešite v Predlogu družinskega zakonika ne ogrožajo nikogar, še
               najmanj slovensko družino ali slovenski narod. Zakon na tej točki zgolj priznava in
               dovoljuje drugačnost, je ne promovira, je ne spodbuja, pač pa odpravlja
               diskriminacijo v dostopu do pravic, ki nimajo nobene realne podlage. V vsakdanjem
               življenju namreč obstajajo različne družinske oblike in partnerstva, od
               enostarševskih, dvostarševskih, reorganiziranih, razširjenih družin do istospolnih,
               posvojiteljskih in rejniških družin. Nekatere med njimi so v sedanji zakonodaji
               povsem spregledane in diskriminirane, iz tega pa sledijo posledice. Tako na primer
               zaradi nepriznavanja statusa istospolne družine približno 100 otrokom, ki žive v teh
               družinah, ne pripada pravica do dedovanja po umrlem partnerju, do družinske
               pokojnine, do stikov z nebiološkim staršem, do zavarovanja po partnerju. Enako so
               mnoge pravice zanikane tudi njihovim socialnim staršem, ki z njimi žive in za njih
               skrbe. Do pravic, ki pripadajo meni, vam, našim otrokom, v imenu koga in zakaj? Zato,
               ker se delamo, da teh oblik družin v tej družbi ni.</p>
               <p>Vendar pa bogastvo predlaganega zakonika ni zgolj v omenjenem dejstvu, ampak v
               rešitvah, ki se skrivajo v tristo členih tega družinskega zakonika. V predstavitvi
               stališča Poslanske skupine Socialnih demokratov želim zato še posebej poudariti še
               ostale pomembne vsebine, ki jih prinaša in zaradi katerih uživa naša popolno
               podporo.</p>
               <p>Ključen cilj predlaganega zakonika je izboljšanje položaja otrok v družinskih
               razmerjih. Zakonik otroka in načelo zagotavljanja največjih koristi otroka postavlja
               kot ključno izhodišče v vseh aktivnostih in postopkih, vključno s posvojitvijo.
               Vključno s posvojitvijo. Takšno ravnanje izhaja iz konvencije o pravicah otrok, ki ji
               Predlog družinskega zakonika v celosti sledi. Že pri definiciji pojma družina je zato
               ključen otrok, brez otroka ni družine. Družina je v novem predlogu opredeljena kot
               skupnost otroka z enim ali obema staršema ali drugo odraslo osebo, ki skrbi za otroka
               in ima po tem zakoniku do otroka določene obveznosti in pravice. Težišče se iz
               biološkega starševstva seli na socialno starševstvo oziroma na skrb za otroka z
               zakonskimi pravicami in obveznostmi. Družino je zato treba razumeti širše, saj
               vključuje različne oblike skupnosti, sobivanja odrasle osebe in otrok. Družina je
               torej tudi življenjska skupnost rejnika in rejenca, življenjska skupnost otroka in
               druge osebe, kateri je otrok nameščen v vzgojo in varstvo ter življenjska skupnost
               skrbnika in otroka, če otrok dejansko živi pri skrbniku.</p>
               <p>Temeljite prenove ja bilo deležno predvsem poglavje Ukrepi za varstvo koristi otrok.
               Družinski zakonik zaradi zaščite starševske skrbi ter na drugi strani koristi otroka
               izrecno določa načela, ki jih je treba spoštovati pri odločanju o ukrepih za varstvo
               in koristi otrok. Za otrokovo vzgojo in varstvo sta še vedno v prvi vrsti odgovorna
               starša oziroma starš, vendar pa zakonik v večji meri kot sedaj opredeljuje možnost in
               dolžnost države, poseganja v družino v primeru, če starši svojih pravic in dolžnosti
               ne izvršujejo ali ne izvršujejo v korist otroka. Zakonik ločuje oblastno od strokovne
               in svetovalne funkcije. Razen nujnih ukrepov, ki jih še vedno lahko izrekajo centri
               za socialno delo, se pristojnost izrekanja začasnih in trajnih ukrepov seli na
               sodišče. S tem se krepi strokovna in svetovalna vloga centrov za socialno delo. V tem
               smislu Predlog zakonika predvideva predčasno svetovanje, strokovno svetovanje,
               družinsko mediacijo, in to ne samo v primerih, ko gre za razvezne postopke, temveč
               tudi v primerih ukrepov za varstvo koristi otroka. Za izboljšanje položaja otroka v
               postopkih je predvidena tudi uvedba instituta zagovornika otroka, ki bo poskrbel, da
               se bo v postopkih in aktivnostih, ki otroka neposredno zadevajo, slišal in krepil
               njegov glas. Naslednja pomembna novost je eksplicitna prepoved telesnega kaznovanja
               otrok in drugih ponižujočih oblik ravnanja, ki zavezuje ne le starše, temveč tudi
               druge osebe, državne organe in nosilce javnih služb.</p>
               <p>Tudi na področju zakonske zveze prinaša zakonik nekaj novosti, ki jih v Poslanski
               skupini Socialnih demokratov ocenjujemo kot pozitivne. Najprej velja omejiti, da v
               skladu z Odločbo Ustavnega sodišča zakonik izenačuje zvezo partnerjev različnega
               spola, zvezo istospolnih partnerjev, z vsemi pravicami in dolžnosti, ki iz tega
               izhajajo, tudi socialnimi, ki jih zakon o registraciji istospolnih partnerskih
               skupnosti ne ureja. Priznanje pravic istospolnih partnerjev je po našem mnenju
               civilizacijski napredek v priznavanju pravic ter premik v smeri k strpnejši in
               tolerantnejši družbi kot celoti. Zakonik razširja paleto možnosti tudi za sklenitev
               zakonske zveze. Zakonsko zvezo bo poslej lažje skleniti tudi zunaj uradnih prostorov,
               možna bo zgolj formalistična sklenitev brez prič, omogočena pa tudi ponovna
               slovesnost ob jubileju sklenitve zakonske zveze.</p>
               <p>Med številnimi pozitivnimi novosti, ki so morda celo prezrte, pa jih je tudi preveč,
               da bi se jih dotaknila, bi želela izpostaviti še eno. Postavitev odrasle osebe pod
               skrbništvo in imenovanje skrbnika po predlagani ureditvi v družinskem zakoniku ni več
               vezana na odvzem poslovne sposobnosti tej osebi, kot to ureja veljavna zakonodaja.
               Vem, da si težko predstavljamo, kaj pomeni ta sprememba v življenju te ne tako majhne
               skupine. Gre za spremembo, ki tej skupini po besedah njenih predstavnikov, vrača
               človeško dostojanstvo in spoštovanje njihove integritete. Zdi se mi pomembno, da je
               ministrstvo prisluhnilo javni razpravi in pobudam v tej smeri, in v predlog zakonika
               vključilo rešitve, ki ga delajo še bolj človeškega in še boljšega. Po mnenju skupine
               Socialnih demokratov gre za moderen zakon, ki ureja celotno družinsko pravo in v
               interesu koristi otroka krepi vplive države na odnose v družini. Zakonik sledi
               družbeni realnosti in priznava različne oblike partnerskih skupnosti in družin ter
               jim priznava pravice in nalaga dolžnosti. S tem v ničemer ne ogroža ali zmanjšuje
               tradicionalne oblike družine, ki je še vedno naš prevladujoči ideal, pa vendar se
               moramo zavedati, nimamo vsi te sreče, da bi živeli v idealnih družinah. Tudi v
               idealnih družinah prepogosto prihaja do ne ravno vzornih donosov, do zlorab, do
               nasilja in še česa drugega. Tisto, kar šteje, je kvaliteta družinskih odnosov. In s
               tem, kar je vključeno v zakonik, v ničemer ne zmanjšujemo vloge tradicionalne
               družine. Strah te vrste je popolnoma odveč. In še enkrat, kot potrjujejo veljavne
               raziskave, za razvoj otroka ni odločilna oblika družine, temveč kvaliteta odnosov v
               družini, med starši in otroki.</p>
               <p>Vsled vsega navedenega bomo v Poslanski skupini Predlog družinskega zakonika v prvi
               obravnavi podprli. Hvala lepa.</p>
            </sp>
            <sp xml:id="SDZ5-Redna-14-2010-03-02.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil France
               Cukjati.</p>
            </sp>
            <sp xml:id="SDZ5-Redna-14-2010-03-02.sp6">

               <speaker>FRANCE CUKJATI:</speaker>

               <p>Spoštovani predsednik, kolegice in kolegi, lep pozdrav!</p>
               <p>Predlagani Družinski zakonik vsebuje vrsto dobrih rešitev, a je nesprejemljiv, ker
               bistveno spreminja razumevanje slovenske družine oziroma zakonske zveze. Prvič v
               zgodovini jo usodno razvrednoti, ker popolnoma ignorira njeno naravno, biološko
               usmerjenost v novo življenje, tisto usmerjenost, s katero vsak, predvsem demografsko
               ogrožen slovenski narod, stoji in pada. Pa pojdimo lepo po vrsti.</p>
               <p>Kot se je doslej govorilo o družini, nismo imeli v mislih istospolnih partnerskih
               skupnosti, ampak zakonca, moža in ženo, ki imata ali pa še nimata otroka, ker je
               morda šele na poti ali pa je samo domnevno biološko potencialno prisoten. Tudi v
               sedanji slovenski zakonodaji pojem družine izključuje homoseksualno skupnost in ta
               diskriminacija ni protiustavna, saj celo 53. člen slovenske ustave pravi: <q>"Država
               varuje družino, materinstvo, očetovstvo, otroke in mladino ter ustvarja za to varstvo
               potrebne razmere."</q> Že takrat in davno prej, preden se je pisala slovenska ustava, je
               bilo uzakonjeno pojmovanje družine, na katerem še vedno temelji sedanji zakon o
               zakonski zvezi in družinskih razmerjih, ki v 2. členu pravi: <q>"Družina je življenjska
               skupnost staršev in otrok, ki zaradi koristi otrok uživa posebno varstvo."</q> V 3. členu
               pa: <q>"Zakonska zveza je z zakonom urejena življenjska skupnost moža in žene. Pomen
               zakonske zveze je v zasnovanju družine."</q> In Ustavno sodišče ni doslej nikoli
               ugotovilo, da bi bila ta definicija protiustavna. Nasprotno, spremeniti to definicijo
               in družino pojmovati drugače, kot jo pojmuje Ustava, bi bilo očitno protiustavno.
               Sedanji Predlog družinskega zakonika, o katerem je govora, pa v 2. členu pravi:
               <q>"Družina je življenjska skupnost otroka z enim ali obema staršema ali z drugo odraslo
               osebo, če ta skrbi za otroka."</q> In v 3. členu: <q>"Zakonska zveza je življenjska skupnost
               dveh oseb, katere sklenitev, pravne posledice in prenehanje ureja ta zakonik."</q>
               Stavka, ki se glasi <q>"pomen zakonske zveze je v zasnovanju družine"</q>, torej ni več.
               Ustavno sodišče je julija lani obravnavalo 22. člen Zakona o registraciji istospolne
               partnerske skupnosti in ugotovilo, da je glede dedovanja med istospolnimi partnerji
               treba popraviti zakon. V obrazložitvi je navedlo, citiram: <q>"O diskriminacijski
               obravnavi govorimo takrat, kadar država na podlagi osebnih okoliščin različno
               obravnava posameznike v enakih situacijah. Registrirana partnerska skupnost je
               razmerje, ki je po vsebini podobno zakonski zvezi, tudi za to skupnost je bistvena
               značilnost stabilna povezanost dveh oseb, ki sta si blizu, si medsebojno pomagata in
               se podpirata."</q> Kar zadeva medsebojne odnose med partnerjema, sta si torej po mnenju
               Ustavnega sodišča istospolna in zakonska skupnost podobni. Se pa Ustavno sodišče ni
               spuščalo na tisto področje, na katerem obstaja bistvena razlika med tema dvema
               skupnostima. Biološka usmerjenost v spočetje in rojstvo novega življenja je namreč
               prisotna le v klasični zvezi in pomeni bistveni element te zveze, kar sedanji še
               veljavni zakon v 3. členu potrjuje, ko pravi, pomen zakonske zveze je v zasnovanju
               družine.</p>
               <p>V obrazložitvi je Ustavno sodišče tudi jasno povedalo, citiram: <q>"Če položaja, ki ju
               primerjamo v bistvenem nista enaka, ne moremo govoriti o neustavni diskriminaciji."</q>
               Tako Ustavno sodišče. Različen pravni položaj zakonske zveze in istospolne partnerske
               skupnosti na področju spočetja in rojstva otroka ter zagotavljanja primernih
               okoliščin za razvoj njegove osebnosti torej ne more predstavljati nobene
               diskriminacije homoseksualne skupnosti, ampak le spoštovanje naravnih bioloških
               danosti. Tudi izločitev homoseksualne skupnosti s seznama možnosti posvojiteljev ne
               pomeni protiustavnosti in diskriminacije. Priznati pa je treba, da je javna razprava
               o homoseksualnost včasih še vedno obremenjena z nerazumevanjem in pogosto tudi s
               predsodki, ki jih je možno premagati le z jasno in odprto razpravo o vzrokih in
               posledicah istospolne usmerjenosti. Zato mi dovolite kratek izlet v svet
               homoseksualnosti.</p>
               <p>Pri tem pa bom naštel le dejstva, vzdržal pa se bom osebnega komentarja.
               Utemeljitelji sodobne psihoanalize iz začetka prejšnjega stoletja Freud<stage>(?)</stage>, Jung<stage>(?)</stage>,
               Adler<stage>(?)</stage> so na homoseksualnost gledali kot na nevrozo, torej na posledico nezavednega
               nerazrešenega konflikta iz otroštva. 70 let so terapevti in psihiatri učili, da je
               homoseksualnost čustvena motnja, ki je posledica podzavestnih nerazrešenih konfliktov
               glede spola in osebnosti. Leta 1973 pa je pod pritiskom maloštevilnih a zelo
               agresivnih homoseksualnih skupin Ameriško združenje psihiatrov homoseksualnost
               nepričakovano brisalo s seznama psihiatričnih diagnoz, čeprav za to ni bilo nobenih
               strokovni razlogov. Evropski učbeniki psihiatrije iz 80-ih let so homoseksualnost še
               vedno obravnavali kot najpogostejšo obliko seksualne perverznosti. Slovenska
               medicinska enciklopedija 1980 pravi, citiram: <q>"Kot vedenje je homoseksualnost
               bistveno vezana na psihosocialne vzroke, ki pojasnjujejo raznovrstnost njenih
               vidikov. Zdravljenje homoseksualnosti je predvsem psihoterapevtsko, razen pri
               simptomatskih oblikah, pri katerih je treba zdraviti vzrok. Še največ uspeha ima
               zdravljenje nevrotikov, ki želijo biti zdravljeni."</q> Tako medicinska enciklopedija
               1980. Sedanji slovenski medicinski e-slovar pa govori samo še o moški in ženski
               seksualni inverziji. Tudi uradna mednarodna klasifikacija bolezni po letu 1992 v
               poglavju duševne motnje nič več ne omenja homoseksualnosti. A medtem ko se je v
               Evropi z zamikom 10 do 20 let po ZDA začelo uveljavljati stališče, da je
               homoseksualnost normalna spolna usmerjenost, so se v ZDA že začeli oglašati
               strokovnjaki, ki so na podlagi raziskovalnih izsledkov vse pogosteje skušali in
               skušajo dokazati nenaraven devianten značaj homoseksualne usmerjenosti. Fisher in
               Greenberg sta leta 1996 zapisala, da pretežna večina študij kaže, da so homoseksualno
               živeči moški v svojem otroštvu doživljali svojega očeta kot emocionalno hladnega,
               neprijaznega, kaznujočega, brutalnega, odmaknjenega in čustveno nedostopnega. In še
               njun citat: <q>"Izmed študij, ki smo jih našli, ne obstaja niti ena sama vsaj kolikor
               toliko preverljiva študija, v kateri bi homoseksualno živeči moški opisali svojega
               očeta kot pozitivnega in ljubeče naklonjenega."</q> Tako Fisher in Greenberg, ki dalje
               razlagata: "Da deček, ki v starosti od 5 do 12 let občuti, da ni dorasel drugim
               dečkom, ni možat, ne pripada očetu, moškemu svetu, v puberteti v času iskanja svoje
               identitete pa se njegova seksualna čustva povežejo z njegovo največjo stisko in
               hrepenenjem, vključiti se v svet moškosti. Heteroseksualno čuteči mladostnik hrepeni
               po ženskosti, ker se mu zdi ta nekaj skrivnostno drugačnega, homoseksualno čuteči
               mladostnik pa hrepeni po moškosti, ker mu ta ni blizu, ker je ta zanj še vedno
               skrivnost. Tako ta dva največja strokovnjaka Združenih držav na tem področju.</p>
               <p>V zadnjih 15-ih letih so bile po svetu opravljene številne raziskave o vedenjskih
               motnjah oziroma psihičnih nagnjenostih istospolno usmerjenih. Naj naštejem le
               najpomembnejše: raziskava v ZDA 1998 - na 4 tisoč mladostnikih, Nizozemska 1999 na
               tisoč mladostnikih, Nizozemska 2001 na 6 tisoč odraslih, ZDA 2003 - na 3 tisoč
               odraslih, Velika Britanija 2003 - na odraslih, Nova Zelandija 2005 - na mladostnikih.
               Vse te raziskave med istospolno usmerjenimi v primerjavi s heteroseksualno populacijo
               odkrivajo nekajkrat pogostnejšo anksioznost, težko depresijo, poskuse samomora,
               odvisnost od nikotina, alkohola, trdih drog ter podobne vedenjske odklone. Dr. Robert
               Spitzer z ameriške univerze Columbia je leta 1973, takrat, ko je ta diagnoza izpadla
               iz seznama psihiatričnih diagnoz v Ameriki, sodeloval pri odločitvi, da se
               homoseksualnost zbriše s seznama psihiatričnih diagnoz. 26 let kasneje, leta 1999, pa
               je spet govoril z demonstranti, nekdanjimi homoseksualci, ki pa so takrat zahtevali
               pravico do terapije za spremembo homoseksualne usmerjenosti. Lotil se je raziskave, v
               kateri ga je zanimalo, koliko od njih jih je opustilo homoseksualno življenje, se
               poročilo in že vrsto let živijo zadovoljno heteroseksualno življenje. Ugotovil je, da
               od 200 prej homoseksualnih moških in žensk, zdaj, torej takrat, ko je delal
               raziskavo, živi zadovoljno heteroseksualno življenje kar 66% moških in 44% žensk.
               Kljub temu, da je v času raziskave s strani borcev za pravice istospolnih prejemal
               številne grožnje, če bo študijo objavil, jo je leta 2003 res objavil. Ena
               najpomembnejših reprezentativnih študij o seksualnem življenju v ZDA, ki je bila
               opravljena pod vodstvom Edwarda Laumanna, in objavljena leta 1994 v Chicagu, pravi:
               <q>"Vsi podatki kažejo na to, da homoseksualnost ni nobena stabilna usmerjenost, ampak z
               leti slabi in pogosto izgine."</q></p>
               <p>Christl Ruth Vohnoldt voditeljica Deutsches Institut für Jusend und gesellschaft<q>" je
               v glasilu inštituta leta 2006 zapisala: "</q>Mnogi ljudje, ki svojo homoseksualnost
               konfliktno doživljajo in zaradi nje trpijo, niso nikoli niti slišali, da obstajajo
               terapije, ki lahko pomagajo tistim, ki si želijo razviti zrel heteroseksualen
               potencial. Politična klima naše družbe preprečuje, da bi lahko slišali to sporočilo.
               Preprečuje tudi, da bi zanj slišali terapevti med svojim izobraževanjem. In
               posledica? Terapevti so čedalje manj usposobljeni, da bi ljudi za egodistonično
               homoseksualnostjo pospremili na pot ven iz njihovih homoseksualnih občutij.<q>" Samo en
               stavek v pomislek k tem podatkom: "</q>Človeku v stiski, človeku, ki ima nenaravna
               nagnjenja, se ne posmehuje, ampak se mu skuša pomagati in ga tudi zdraviti, če je na
               to pripravljen." Razglašati homoseksualnost, pa tudi pedofilijo in zoofilijo za
               normalno oziroma naravno spolno usmerjenost, pomeni torej medvedjo uslugo vsem
               tistim, ki so v stiski in bi se morda radi osvobodili nenaravnih spolnih
               usmerjenosti.</p>
               <p>In sedaj k bistvu vprašanja: Ali je istospolna partnerska skupnost primerno okolje za
               posvojitev otroka? Ker smo s strani zagovornikov predlaganega družinskega zakonika
               neprestano poslušali trditve, da ni nobenih dokazov o negativnih vplivih istospolnega
               partnerskega okolja na otrokov osebnostni razvoj, naj omenim le naslednje ugotovitve.
               Ameriški inštitut za zakonsko zvezo in zakonodajo je pred leti na podlagi številnih
               raziskav in ob sodelovanju dvanajstih vodilnih znanstvenikov s tega področja pod
               vodstvom Williama Dohertyja izdal poročilo, ki ugotavlja naslednje: <q>"Otroci iz
               klasičnih družin so v povprečju bolj zdravi, manj podvrženi zasvojenosti, pogosteje
               dosežejo dobre šolske uspehe in diplomo. Otroci iz istospolnih ali enostarševskih
               družin so bolj podvrženi duševnim motnjam, samomoru, zasvojenosti, težavam v šoli,
               kasneje pa kriminalnim dejanjem, taki otroci so tudi pogosteje žrtve spolne ali
               fizične zlorabe."</q></p>
               <p>Švicar dr. A. Dean Byrda je leta 2001 zbral rezultate desetletja trajajočih raziskav
               in zaključil <stage>(citiram)</stage>: <q>"Otroci, ki so jih vzgojili različnospolni starši, lažje
               prehajajo med posameznimi obdobji odraščanja, so bolj trdni v svoji spolni
               identiteti, se bolje odrežejo pri šolskih obveznostih, imajo manj čustvenih težav in
               kasneje bolje funkcionirajo kot odrasle osebe. Nasprotno pa študije otrok, ki so bili
               vzgojeni v istospolnih skupnostih, dokazujejo, da postanejo dekleta v svojem
               obnašanju bolj pomožačena, fantje pa bolj poženščeni. Oboji so tudi bolj nagnjeni k
               eksperimentiranju s homoseksualnimi spolnimi odnosi kot normalno vzgojeni
               otroci."</q></p>
               <p>Vse to so dejstva, ki zahtevajo resen premislek, ali je zaradi odpiranja vrat za
               posvojitev v istospolne skupnosti predlagani družinski zakonik sploh primeren,
               primerna osnova za nadaljnjo obravnavo. Ali ga je ob predlaganih izhodiščih, da se
               zakonska zveza moža in žene izenačuje s homoseksualnim partnerstvom, sploh možno
               amandmirati in tako popraviti, da bi bil sprejemljiv. Črtanje osnovnega izhodišča, da
               je pomen zakonske zveze v zasnovanju družine, torej v spočetju in rojstvu otroka ter
               oblikovanju primernega gnezda zanj, pomeni namreč, da nič več ne vrednotimo
               optimalnega okolja za razvoj otrokove osebnosti, in da smo pri izpolnjevanju želja
               istospolnih skupnosti do posvojitve otroka pripravljeni degradirati ciljano sredstvo,
               to je spremeniti ga v igračo. Tudi na ravni Evropske unije obstaja Odbor za enakost
               med spoloma, ki je že pred desetimi leti Usmerjevalnemu odboru za bioetiko sveta
               Evrope predlagal priporočilo, da bi istospolni partnerji dobili pravico do svobodne
               izbire o zadevah spolnosti in reprodukcije. Usmerjevalni odbor za bioetiko je to
               pobudo takrat gladko zavrnil, o čemer piše tudi nekdanji član Usmerjevalnega odbora
               za bioetiko Sveta Evrope prof. dr. Jože Trontelj, sedanji predsednik Slovenske
               akademije znanosti in umetnosti. Takole piše, citiram: <q>"Ugotovili so, da se glede
               otrok priporočilo nanaša samo na interese homoseksualnih in lezbičnih parov, skoraj
               ignorira pa pravice in koristi otrok, ki naj bi jih taki pari posvojili ali pridobili
               s pomočjo tehnik zunajtelesne oploditve. Kritiki priporočila so poudarjali, da ima
               otrok legitimen in pomemben interes, da ima očeta in mater, in da ni dokazov, da bi
               dva očeta ali dve materi ali samski roditelj oziroma posvojitelj ta interes lahko
               zadovoljil."</q> Tako prof. Trontelj. Homoseksualni lobiji ne mirujejo. Na njihovo pobudo
               je tudi letos 27. januarja Parlamentarna skupščina Sveta Evrope obravnavala njihov
               predlog priporočila z delovnim naslovom <q>"Diskriminacija na podlagi spolne
               usmerjenosti in spolne identitete"</q>, ki je vključeval legalizacijo posvojitev otrok
               istospolnim parom. Tudi tokrat je bilo po ostri razpravi priporočilo zavrnjeno. Tudi
               najnovejša ofenziva slovenske homoseksualne politike torej ni nekaj posebnega, ampak
               je le del skrbno organizirane svetovne akcije, ki jo financirajo v glavnem ameriška
               homoseksualna združenja. Kaj pa je pravzaprav vzrok, da sedaj tudi Pahorjeva vlada
               vztraja pri legalizaciji posvojitev otrok s strani homoseksualnih parov, tudi za ceno
               referendumske zavrnitve celotnega družinskega zakonika. V Sloveniji je registriranih
               sedaj, torej na dan 22. januar letos, 30 istospolnih partnerskih skupnosti. Vsako
               leto pa se v Sloveniji posvoji od 25 do 30 otrok. Prošenj s strani urejenih gmotno
               preskrbljenih, klasičnih zakonskih zvez, pa je 10 krat več, 200 do 300. Vzrok
               slovenske agresivne homoseksualne politike ne moremo iskati v pomanjkanju naravnih
               družin, ki bi bile pripravljene sprejeti posvojenca. V 60-ih letih prejšnjega
               stoletja so svetovni strokovnjaki za rodnost zavzeto iskali zdravilo za, po mnenju
               nekaterih, grozečo nevarnost eksplozije svetovnega prebivalstva. Eden od udeležencev
               konference o prebivalstvu v Daki 1969. leta je navedel 35 ukrepov za zmanjšanje
               rodnosti. Med prvimi štirimi je navedel spremembo idealne podobe družine in povečanje
               deleža istospolnih zvez. Vzrok, da hoče Pahorjeva vlada spremeniti idealno podobo
               družine in favorizirati istospolne zveze, tudi ni iskati v strahu pred demografsko
               eksplozijo slovenskega prebivalstva, saj smo eden demografsko najbolj ogroženih
               narodov na svetu. Cilj predlagane izenačitve klasične zakonske zveze s homoseksualno
               skupnostjo torej ne more biti ne v odpiranju novih možnosti posvojitve, ker zato ni
               nobene potrebe, in ne v preprečevanju demografske eksplozije, ampak očitno v sami
               degradaciji klasične družine. V nespoštovanju, nevrednotenju, v črtanju drugega
               stavka 3. člena za zdaj še veljavnega zakona o zakonski zvezi in družinskih
               razmerjih, ki se glasi: <q>"Pomen zakonske zveze je v zasnovanju družine."</q></p>
               <p>Če pa klasični zakonski zvezi nič več ne priznamo njene naravne in za narod pomembne
               usmerjenosti v spočetje, rojstvo in vzgojo otroka, ter jo izenačimo s homoseksualno
               zvezo, potem ni nobenih ovir več, da bi otroka lahko posvojil tudi homoseksualni par,
               pa tudi pedofili in zoofili, saj gre tudi pri njih le za neke vrste spolno
               usmerjenost, na podlagi katere ni dovoljena diskriminacija.</p>
               <p>Spoštovane poslanke, spoštovani poslanci koalicije! Vaše vztrajanje pri radikalnem
               razvrednotenju klasične družine spominja na stalinistično obsedenost, ki jo opisuje
               tudi Orlando Figes<stage>(?)</stage> v lani prevedeni knjigi Šepetalci, ki na 27. strani pravi tako:
               "Boljševiki so najprej udarili po družini. V 20-ih letih so trditev, da je meščanska
               družina družbeno škodljiv pojav, povzdignili<stage>(?)</stage> v versko resnico. Bila naj bi vase
               zagledana in starokopitna trdnjava vere, praznoverja, nevednosti in predsodkov, ki
               spodbuja sebičnost in pohlep po materialnih dobrinah ter zatira ženske in otroke.
               Patriarhalna družina bo s svojo spolno moralo vred izumrla, radikalci so verjeli, da
               jo bodo nadomestile svobodne ljubezenske zveze." Tako Orlando Figes v knjigi
               Šepetalci.</p>
               <p>Spoštovani! Slovenska demokratska stranka je v zadnjih mesecih kar dvakrat vložila v
               proceduro dopolnitev Zakona o istospolni partnerski skupnosti, s katero bi v skladu z
               zahtevo Ustavnega sodišča ureditev medsebojnih dolžnosti in pravic, ki veljajo za
               istospolno partnersko skupnost, izenačili s tisto, ki velja za zakonsko skupnost moža
               in žene, a ste to izenačitev obakrat odločno zavrnili. Prav bi bilo in prav je, da
               imajo istospolni partnerji pravico oblikovati svoje življenje po svoji volji in da so
               njihovi medsebojni odnosi tudi pravno zavarovani. Ni pa prav, da se pod krinko
               zaščite njihovih pravic razvrednoti družino, otroka pa spremeni v igračo. Če otrok
               ostane brez staršev, brez svoje družine in svojega doma, mora zanj poskrbeti država.
               Pri iskanju ustreznega posvojitelja, pa mora država v prvi vrsti slediti -ne želji
               posvojitelja, ampak domnevni želji otroka in njegovih koristi. Seveda se tudi v
               klasičnih zakonskih zvezah lahko pojavijo alkoholizem, nasilje, spolna perverznost,
               ločitev, a takrat, ko se dodeljuje otroka v posvojitev, mora biti ta zveza urejena,
               zdrava, stabilna. Okolje, kateremu država zaupa otroka, mora biti v izhodišču kar
               najbolj zdravo in naravno. Za boljše razumevanje tega stališča bo morda pomagala
               banalna primerjava z nakupom novega avtomobila. Na cestah vidimo tudi avtomobile z
               razbito lučjo, slabimi zavorami, izrabljenimi gumami, a ob nakupu in registraciji,
               torej v izhodišču mora biti avto, zaradi varnosti potnikov brezhiben.</p>
               <p>Spoštovani. Ta zakonik je za stotine tisočev slovenskih družin in njihovih otrok, ki
               ob nesreči lahko ostanejo brez staršev, najpomembnejši dokument. Če bo kljub
               njihovemu odločnemu nasprotovanju sprejet tak, kot je predlagan, bomo storili vse, da
               bo zadnjo besedo imelo ljudstvo, ki mu je zakonik tudi namenjen. Hvala.
               <gap n="..."/><stage>/Aplavz./</stage><gap n="..."/></p>
            </sp>
            <sp xml:id="SDZ5-Redna-14-2010-03-02.sp7">

               <speaker>PREDSEDNIK DR. PAVEL GANTAR:</speaker>

               <p>Obiskovalke in obiskovalce lepo pozdravljam in jim sporočam, da so dobrodošli, vendar
               jih tudi opozarjam, da se morajo držati pravil. To pa je, da s svojimi ravnanji,
               ploskanjem ali čimerkoli ne posegajo v delo Državnega zbora. To opozorilo sem izrekel
               na osnovi 80. člena Poslovnika in vas prosim, da se ga v nadaljevanju držite.</p>
               <p>Stališče Poslanske skupine Zares bo predstavil Vito Rožej.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-02.sp8">

               <speaker>VITO ROŽEJ:</speaker>

               <p>Hvala za besedo, spoštovani gospod predsednik. Gospa ministrica, gospoda ministra,
               kolegice in kolegi. Spoštovana zainteresirana javnost.</p>
               <p>Že prvi dve predstavitvi mnenj poslanskih skupin sta me potrdili v prepričanju, da
               smo Slovenci ena velika družina in da se seveda tudi med seboj obnašamo precej
               družinsko, da so naše največje travme, naši največji boji medsebojni, bratski. Upam,
               da bomo zmogli moč, da bomo družina tudi takrat, ko bo treba biti enoten in
               vključujoč, da se ne bomo preštevali na bele in črne ovce, ker je edino ta enotnost
               bila tista, ki nas je skozi zgodovino sploh pripeljala do sem, da danes tukaj lahko
               razpravljamo o tem, ali kateremkoli drugem zakonu, ki ureja življenje naših
               državljank in državljanov.</p>
               <p>V treh desetletjih od sprejetja veljavnega zakona o družinski zvezi in družinskih
               razmerij se je družina in samo družinsko življenje spreminjalo, tako kot se je
               spreminjala tudi že prej skozi zgodovino. Strokovne raziskave in mnogi statistični
               podatki kažejo na pluralizacijo družin, na mnoge raznolike družinske oblike oziroma
               skupnosti. Zmanjšuje se delež klasični, nuklearnih dvostarševskih družin, ker v
               drugačnih družinskih skupnostih danes živi že več kot polovica vseh slovenskih otrok.
               Živijo v reorganiziranih družinah, enostarševskih družinah, ki jih je pri nas
               približno petina, v rejniških družinah, v razširjenih družinah in, da, tudi v
               istospolnih družinah. Več kot polovica otrok se danes rodi neporočenim staršem. Zato,
               da zajamemo vso raznolikost in kompleksnost družinskega življenja, moramo upoštevati
               vključevalno definicijo družine, definicijo, s katero nikogar ne diskriminiramo,
               nikomur ničesar ne jemljemo, z njo nikogar ne ogrožamo in ki ničesar ne razvrednoti.
               Takšna je sprejeta univerzalna definicija družine, ki jo je v okviru mednarodnega
               leta družin pri Organizaciji združenih narodov leta 1994 oblikovala skupina
               strokovnjakov za področje družin, ki jo je vodil prof. Vilfred Demon iz Katoliške
               univerze v Leuvenu oziroma po francosko Louvain v Belgiji. To je torej definicija, ki
               jo sprejema večina človeštva, priznam, ne vso človeštvo. So določene države, ki,
               recimo, niso članice Organizacije združenih narodov, recimo, država Vatikan je taka,
               ampak jaz verjamem, da pri primeru slovenskih državljanov ni lojalnost tej državi
               oziroma lojalnost katerikoli drugi državi nikoli vprašanje, pa če imajo dvojno
               državljanstvo ali če ga nimajo, če opravljajo kakšno funkcijo ali če je pač ne. To je
               torej sprejeta univerzalna definicija družine. In za družino se tako označuje oseba
               ali skupina oseb, ki skrbijo za otroka oziroma otroke.</p>
               <p>Osnovno v tej družini, v vsaki družini torej, je starševsko razmerje med otrokom in
               odraslo osebo, ki zanj skrbi. Temelj, bistvo družine ni njena oblika, ne spol, ali
               spolna usmerjenost staršev, ampak njena vsebina. Odnos zaupanja, skrbi, ki zagotavlja
               otroku varno in ljubeče okolje za razvoj. Bistvo je kakovost opravljanja starševske
               vloge. Bistveno je načelo otrokovih koristi. Ne več roditeljska pravica, kot doslej,
               ker otrok ni lastnina, ni nikogaršnja lastnina, imamo pa nekateri do svojih otrok
               seveda večje dolžnosti in obveznosti kot drugi.</p>
               <p>Rešitve v predlaganem Družinskem zakoniku sledijo tej družbeni realnosti. V prvi
               vrsti in predvsem zaradi otrok in njihovih koristi. Ne na račun ali ob zmanjševanju
               pravic tradicionalne družine, ampak v priznavanju pravic tudi vsem ostalim, v
               potrditvi realnosti in soobstoja različnosti v družbi. Ustavno sodišče je v svojem
               stališču opredelilo, da je spolna usmeritev osebna okoliščina, in da, kot izhaja iz
               ustave, razlikovanje na podlagi te osebne okoliščine ni dopustno. Samo s tako
               predlagano pravno ureditvijo lahko v celoti sledimo stališču Ustavnega sodišča, da
               gre pri življenjski skupnosti dveh oseb istega spola za enake pravne in dejanske
               podlage skupnosti, kot to velja za zakonsko zvezo urejeno v Zakonu o zakonski zvezi
               in družinskih razmerjih. Ker razlikovanje upravni ureditvi obeh skupnosti, vključno s
               pravnimi posledicami teh skupnosti ne temelji na neki stvari niti na osebni
               razlikovalni okoliščini, temveč na spolni usmerjenosti, kar ugotavlja Ustavno
               sodišče, zakonik istospolno skupnost v vseh elementih izenačuje z zakonsko zvezo. In
               Ustavno sodišče je seveda tudi že reklo, da je podobna razmerja dobro urejati z enako
               zakonodajo. Tudi vse države, ki so v zadnjih letih urejale to področje, so se
               odločile za tako pot, ker posebna segregacijska zakonodaja zaradi kompleksnosti in
               medsebojne povezanosti zakonodaje ne omogoča enake in učinkovite ustavno zagotovljene
               pravne varnosti. S takšno pravno ureditvijo bo omogočeno tudi pravno priznanje
               posvojitev, s tem pa seveda pravica otrok, ki so že danes izvedene v tujini s strani
               istospolnih partnerjev, predvsem pa bo omogočila posvojitve umetno spočetih otrok,
               seveda v tujini, ker pri nas zakonodaja tega ne omogoča, s strani istospolnih
               partnerk in drugih, približno stotih otrok, ki danes pretežno v lezbičnih družinah v
               Sloveniji že živijo.</p>
               <p>Te istospolne družine so torej naravne. So usmerjene v življenje, dvigujejo rodnost.
               Življenje si pač vedno najde pot in naša naloga ni, da ga pri tem oviramo, ampak da
               mu pomagamo, da se ne odločimo proti življenju, ampak za življenje. In za to gre.</p>
               <p>Čeprav predlog zakona tudi istospolnim parom omogoča, da se prijavijo kot možni
               posvojitelji v primeru tako imenovanih čistih posvojitev, se v Poslanski skupini
               Zares zavedamo, da bodo glede na družbeno realnost, predvsem pa na globoko
               ukoreninjene predsodke, ki se kažejo tudi v zagovarjanju domnevno strokovnih,
               znanstvenih raziskav, tistih, ki jih navajajo, pa redko povedo za kakšno metodo, za
               kakšno število raziskovancev je šlo: Skratka, malokjer je pravi znanstveni atribut. S
               tem se seveda nekako želi ponovno, kar je zgodovina že zdavnaj zavrgla, ustvarjati
               mnenje, da je homoseksualnost, da je istospolnost bolezen, ki se jo da zdraviti,
               čeprav velja, da raznospolni nismo nič bolj normalni od istospolnih, samo več nas je
               pač, to pa še ne pomeni, da te različnosti in drugačnosti ne moremo dopuščati.</p>
               <p>Skratka, zaradi vsega navedenega se v naši poslanski skupini zavedamo, da bodo najbrž
               minila leta, če ne desetletja, preden bo katero od novoustanovljenih specializiranih
               družinskih sodišč v konkretnem primeru presodilo, da je za uresničevanje otrokovih
               koristi najprimernejše okolje istospolna družina. Takšnih posvojitev, ki se jih
               večina tudi tu prisotne zainteresirane javnosti boji, skratka, ne bo prav kmalu, če
               sploh kdaj. Kljub temu, da vse relevantne študije kažejo, da razvoj otrok v takšnih
               družinah v ničemer ni bistveno drugačen kot v tradicionalnih družinah. Ameriška
               znanstvenika, Judith Stacey in Timonthy J. Biblarz sta letošnjega februarja,
               pravzaprav prejšnji mesec, objavila študijo 80 raziskav, ki raziskujejo to področje,
               in nobena relevantna raziskava med temi 80 pravzaprav ne kaže, da je razvoj otrok v
               istospolnih družinah bistveno drugačen od razvoja otrok v raznospolnih, čeprav se
               bodo vedno našli tendenciozni kvazi znanstveniki, ki bodo tem dejstvom želeli
               oporekati.</p>
               <p>Slovenija je del Evrope. To smo si želeli, to smo si zadali ob svoji osamosvojitvi,
               ob ustanovitvi države. Na marsikaterem področju, gospodarskem, ekološkem, socialnem,
               se radi zgledujemo po najbolj razvitih, najuspešnejših državah Evrope in sveta in sam
               ne vidim nikakršnega razloga, da se tudi na tem področju, področju družinskega
               zakonika, ne bi postavili ob bok najrazvitejšim evropskim državam, ki so v svoji
               zakonodaji to družbeno realnost že potrdile.</p>
               <p>Osnovni cilj zakonika je izboljšanje položaja otrok v družinskih razmerjih, denimo,
               pred postopkom na sodišču, med samim postopkom in tudi po končanem postopku. Le tako
               bomo lahko učinkoviteje zagotovili izvajanje načela varovanja koristi otroka, ki je
               temeljno načelo našega družbenega prava, pa naj si kdorkoli misli, kar že hoče. Zato
               se uvajata institut otrokovega zagovornika in družinska mediacija. Napredek je tudi
               delitev pristojnosti med centri za socialno delo, ki jim ostaja strokovno delo, ter
               sodišči. Tudi centralna evidenca in vodenje postopkov posvojitve sta urejena
               ustrezneje kot doslej.</p>
               <p>V Poslanski skupini Zares se zavedamo, da je družina polje zasebnosti, v katerega sme
               država poseči le v izjemnih in seveda v dobro utemeljenih primerih, z razlogom. Zato
               smo zadovoljni, da je ministrstvo upoštevalo tudi nekatere naše predloge. 7. člen
               zakonika, ki določa načela otrokove koristi, je na primer v prvi različici starše,
               druge osebe in državne organe navajal v istem stavku. Zdaj pa dikcija jasno loči med
               starši in ostalimi, s ciljem, da se ohranijo primerne razmejitve. Tako imamo starši
               pri skrbi in odgovornosti za otroke prednost pred drugimi. Starši smo tisti, ki smo v
               prvi vrsti dolžni skrbeti za korist otroka.</p>
               <p>Posebno vlogo smo namenili tudi pozitivnemu starševstvu. V ta namen se vzpostavljajo
               pogoji za delovanje civilne družbe, denimo pri vzgoji staršev za preprečevanje
               fizičnega nasilja nad otroki. To nasilje v družini sicer kazensko sankcionirata že
               Kazenski zakonik in Zakon o preprečevanju nasilja v družini, zato tudi Družinski
               zakonik določa, da starši, kot tudi druge osebe, državni organi in nosilci javnih
               služb pri zagotavljanju koristi otroka, otroka ne smejo izpostavljati nobeni obliki
               telesnega kaznovanja ali drugi obliki ponižujočega ravnanja. S temi načeli
               postavljamo jasno etično normo.</p>
               <p>Predlog Družinskega zakonika poenostavlja pogoje za sklenitev zakonske zveze,
               regulira sklepanje predporočnih pogodb in uvaja nekatere novosti, ki bodo družini v
               21. stoletju olajšale obstoj. Družinski zakonik je namenjen predvsem nam, ki smo se
               za družino odločili v tem stoletju in vsem, ki se za to še bodo. Družinski zakonik ne
               govori o vrednotah preteklosti iz začetka prejšnjega stoletja, 80 let prejšnjega
               stoletja, tudi 90, če hočete. Govori o vrednotah prihodnosti, v skladu z ustavo
               varuje starševstvo, očetovstvo, materinstvo in ustvarja pogoje za ustvarjanje
               družine.</p>
               <p>Zaradi vsega povedanega bomo v Poslanski skupini Zares Predlog Družinskega zakonika
               podprli. Želimo pa si, da bi razprava o njem potekala argumentirano, racionalno in
               brez pritlehnih predsodkov ter nepotrebnega stresa. Prepričani smo, da za Družinski
               zakonik, kot za Rimskokatoliško cerkev na Slovenskem velja, da se ga ni treba
               bati.</p>
            </sp>
            <sp xml:id="SDZ5-Redna-14-2010-03-02.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupin Slovenske ljudske stranke bo predstavil Jakob Presečnik,
               prosim.</p>
            </sp>
            <sp xml:id="SDZ5-Redna-14-2010-03-02.sp10">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik Državnega zbora. spoštovani ministri,
               spoštovane kolegice in kolegi.</p>
               <p>V imenu poslancev Poslanske skupine Slovenske ljudske stranke naj takoj na začetku
               povem, da ne bomo podprli sprejetja družinskega zakonika, v kolikor bodo v njem
               ostale sporne določbe, ki izenačujejo istospolne zveze z zakonsko zvezo moža in žene.
               Predvsem nasprotujemo 3. členu, ki neutemeljeno izenačuje istospolne zveze z zakonsko
               zvezo moža in žene, s čimer se posledično omogočajo posvojitve otrok tudi istospolnim
               partnerjem. Takšne določbe ne sledijo namenu zaščite pravice otrok, ampak se s
               takšnimi določbami poskuša zgolj uveljaviti umetno pravico istospolnih partnerjev do
               posvojitve otrok.</p>
               <p>Spoštovani gospod minister, kolegice in kolegi, v Poslanski skupini Slovenske ljudske
               stranke smo pričakovali, da bo Vlada vendarle umaknila iz Družinskega zakonika sporne
               določbe iz Predloga Družinskega zakonika. Nikakršnega utemeljenega razloga ni, da se
               s tako sporno spremembo odpirajo v družbi nepotrebne ideološke razprave. Razlogi za
               takšno radikalno spremembo zakonske zveze v predlogu zakonika niso pravno utemeljeni
               in posledice na varstvu koristi otroka niso ustrezno raziskane. Zato je smiselna
               ohranitev obstoječe ureditve zakonske zveze kot skupnosti moža in žene, katere pomen
               je v vzpostavitvi okolja, medsebojne navezanosti in naklonjenosti med partnerjema in
               istočasno v zasnovanju potomstva. Sedaj veljavna ureditev zakonske zveze in pravnih
               razmerij v njej je namreč stvarno utemeljena. Temeljni interes vsake državne in
               družbene skupnosti, priznamo ali ne, je naravna reprodukcija, ta pa je po naravi
               stvari mogoča samo med partnerjema različnega spola. Ponovno poudarjam, da bi zakonik
               v prvi obravnavi z veseljem podprli, če ne bi bilo teh spornih določb, ki nimajo nič
               skupnega z namenom tega zakonika, namreč zaščito otrok in njihovih pravic.</p>
               <p>Prepričani smo, da gre v določenih členih predvsem za urejanje pravic enih na račun
               drugih, v tem primeru na račun otrok. Torej, ni res in ne drži, da je osnovni namen
               zakonika zaščitita koristi otrok, v tem spornem delu zagotovo ne.</p>
               <p>Na javni predstavitvi mnenj v pismu ministru in v pismu predsedniku Vlade je
               Slovenska ljudska stranka pozivala k umiki spornih določb, še do danes pa nismo
               prejeli nobenega pisnega odgovora. Takšna vsebina predloga novega družinskega
               zakonika, ki z otrokovimi pravicami nimajo nobene povezave, kot je ta sporni člen, je
               za Poslansko skupino SLS nesprejemljiva. Neprimerno je sklicevanje predlagatelja
               zakonika na ustavno odločbo in jo posplošiti na vse spremembe, ki so v Družinskem
               zakoniku in ki spreminjajo definicijo družine ter na tej podlagi izenačujejo
               istospolne skupnosti s klasično zakonsko zvezo. In napačno je izenačevanje skupnosti
               moškega in ženske z istospolno skupnostjo. Res je, da Ustava določa enakopravnost,
               vendar so enakopravni lahko samo enaki na isti podlagi. Istospolni par po naravi ne
               more imeti skupnega otroka, zato v tem glede otrok takšna skupnost ne more biti enaka
               heteroseksualnemu paru, ker je bistvo sklenitve zakonske zveze ustvarjanje družine,
               to je rojevanje skupnih otrok.</p>
               <p>Pozitivna zakonodaja bi morala ugled družini utrditi, ne pa s spornimi določbami
               dodatno razveljaviti inštitut, ki v vsakdanji borbi za preživetje ostaja edina varna
               točka za vsakega posameznika. Škoda je, da se zaradi takih spornih določb v javnosti
               ne razpravlja dovolj o strokovnih rešitvah in boljših, hitrejših postopkih urejanju
               drugih družinskih razmerij, kot je poseg v družino zaradi koristi otroka, ki je
               vendarle nujen, zaradi predolgih postopkov pa lahko pusti tudi nepopravljive
               posledice na otrocih. Še posebej podpiramo uvedbo zagovornika otrokovih pravic in
               prepoved telesnega kaznovanja otrok. Podpiramo novost, to je družinsko mediacijo, ki
               se lahko opravi pred, med in po koncu sodnega postopka in to glede vseh
               družinskopravno spornih vprašanj. Mediacijo naj bi izvajali centri za socialno delo
               in sodišča, lahko pa se dovoljenje podeli tudi drugi fizični ali pravni osebi.
               Predlagamo, da se glede tega določbe še proučijo in izboljšajo, da se ne bodo
               postopki podvajali in da ne bodo predolgi. Najbolj verjetno bodo najpogosteje
               obravnavani spori v zvezi z varstvom in vzgojo otrok ob razvezi zakonske zveze ali po
               razpadu zunajzakonske skupnosti, ki so za otroke vedno najbolj stresni in trajajo
               predolgo. Še bolj pomembno pa se nam zdi, da bi bilo svetovanje družini možno, preden
               pride do takih razmer, da je edini izhod razveza. Pomoč in svetovanje, torej uveden
               sistem predhodnega svetovanja obstoječim družinam, bi lahko rešilo marsikateri zakon.
               Stroka pri tem opozarja, da navadno prisilno svetovanje ne prinese rezultatov. Vseeno
               pa predstavlja možnost, s katero pridejo starši do določenih informacij, ki lahko
               privedejo k bolj ugodni rešitvi za otroka. Tudi strokovni delavci s področja
               socialnega varstva pričakujejo boljše rešitve, ki naj bi jih prinesla predlagana
               delitev pristojnosti za odločanje o ukrepih centrov za socialno delo ter sodišč, ki
               so namenjeni hitri zaščiti otroka, kadar je otrok tako hudo ogrožen, da je edini
               izhod, da se ga takoj odvzame staršem. Vse te novosti prinašajo možnost za bolj
               učinkovito pomoč in zaščito otroka, seveda pod pogojem, da se tudi v praksi dejansko
               dosledno in strokovno izvaja. Pri tem pa v Poslanski skupini Slovenske ljudske
               stranke ponovno opozarjamo, da pri nas primanjkuje specialnih družinskih sodišč, ker
               bodo izvedenci, ki jih je trenutno premalo, lahko hitro in strokovno odločali v
               korist otroka. To je zelo občutljivo področje, saj gre za poseganje v zasebnost,
               poseganje v družino. Zato pričakujemo, da bo Vlada poskrbela za uvedbo specialnih
               družinskih sodišč, saj so redna sodišča že sedaj preobremenjena glede na sedanje
               sodne zaostanke. Brez tega ukrepa še tako lepo zapisane določbe ne bodo
               uresničene.</p>
               <p>Spoštovani! V Poslanski skupini Slovenske ljudske stranke menimo, da smo se prav
               zaradi zaostrene ekonomske situacije znašli tudi v krizi vrednot. Po našem
               prepričanju je namreč tradicionalna družina še vedno temeljna celica družbe. S
               sprejetjem novega družinskega zakonika, v katerem sedanja vladna koalicija predlaga
               možnost, da lahko posvoji otroke tudi istospolni partnerji, pa bi družino in zakonsko
               zvezo povsem razvrednotili. Vladna koalicija skuša prepričati javnost, da ima podatke
               o istospolni skupnostih, ki naj bi živeli z otroki, in da zgolj poskuša zakonsko
               urediti nekaj, kar naj bi že tako ali tako bila praksa v slovenskem družbenem
               prostoru. Odgovor z Ministrstva za delo, družino in socialne zadeve na postavljeno
               poslansko vprašanje poslanskega kolega iz naše poslanske skupine pa je, da s podatki
               o otrocih v istospolnih skupnostih sploh ne razpolagajo. Edini številčni podatek je,
               kot pravijo, da je bilo v Sloveniji do januarja letošnjega leta registriranih 30
               istospolnih skupnosti.</p>
               <p>Zato ponovno na tem mestu v Poslanski skupini SLS sprašujemo koalicijo, sprašujemo
               Vlado, na osnovi katerih podatkov je koalicija prepričana v svoj prav, da želijo brez
               družbenega konsenza in brez podpore javnosti uzakoniti nekaj, kar nima nobene osnove
               ne v raziskavah, ne v dejanskih številkah. Ugotavljamo torej, da želi Vlada Republike
               Slovenije v predlogu družinskega zakonika le urediti pravice istospolnih skupnosti na
               račun pravic otrok. Če je treba kaj popraviti ali urediti glede razmerij v
               istospolnih zvezah glede premoženjskopravnih zadev, dedovanja, socialne varnosti in
               podobno, naj se to uredi, ne more pa biti to razlog za izenačevanje zakonske zveze
               moža in žene z istospolnimi zvezami in jih ne moremo enačiti s tradicionalno naravno
               družino. Pravice otrok ne smejo trpeti na račun pravic drugih, v tem primeru
               istospolnih partnerskih skupnosti, zato ne moremo podpreti zakonika, ki vsebuje take
               določbe.</p>
               <p>V Poslanski skupini Slovenske ljudske stranke, ki je krščansko ljudska demokratična
               stranka, bomo brezpogojno podpirali zakonsko zvezo, družino in njeno pozitivno
               diskriminacijo, saj je to temeljna družbena skupina, v kateri otroci najbolj naravno
               pridobijo življenjsko pomembne vrednote, izkušnje in znanja. Družina, ki otroku nudi
               moško in žensko vzgojno dimenzijo, je nenadomestljiva, vsaka druga možnost pa v
               neenakopraven položaj postavi predvsem otroka.</p>
               <p>Kot sem uvodoma že poudaril, Predloga družinskega zakonika v prvi obravnavi v
               Poslanski skupini Slovenske ljudske stranke ne bomo podprli. Nadaljnja podpora pa bo
               odvisna od sprejema oziroma nesprejema ustreznih dopolnil oziroma amandmajev. Hvala
               lepa.</p>
            </sp>
            <sp xml:id="SDZ5-Redna-14-2010-03-02.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev bo predstavil
               Franc Jurša.</p>
            </sp>
            <sp xml:id="SDZ5-Redna-14-2010-03-02.sp12">

               <speaker>FRANC JURŠA:</speaker>

               <p>Gospod predsednik, hvala za besedo. Lep pozdrav ministrici in ministroma ter
               kolegicam in kolegom!</p>
               <p>Reforma družinskega prava, ki se je v snovanju besedila družinskega zakonika dogajala
               postopno in zgolj parcialno, je nastala kot posledica potreb po prilagoditvi pravne
               ureditve družinskega področja sodobnim in realnim družinskim razmeram. Tako naj bi
               nova družinska ustava nadomestila 35 let staro družinsko zakonodajo, ki je vsekakor
               potrebna korenitih sprememb. Le-te narekujejo ne samo potreba po formalnopravnih
               prilagoditvah moderni družbi, pač pa tudi prakse domačih in evropskih sodišč in
               zlasti tudi Ustavnega sodišča Republike Slovenije, v delu katere je urejanje položaja
               istospolnih partnerskih skupnosti.</p>
               <p>Družinski zakonik je kot celoten predlog glede na veljavni Zakon o zakonski zvezi in
               družinskih razmerjih precej moderniziran, pripravljen na podlagi prakse sodišč in
               centrov za socialno delo, spoznanj in teorije in seveda prevzema današnjo dejansko
               prakso ter problematiko zakonskega in družinskega življenja kot takega. Celoviteje in
               primerneje je treba urediti celotno družinsko pravo predvsem z vidika interesov in
               koristi otrok, kar pomeni, da je treba okrepiti vliv države na odnose znotraj
               družine, predvsem v smislu intervencije v te odnose zaradi zaščite otrokovih koristi.
               Družinski zakonik naj bi zator izboljšal položaj otroka v družinskih razmerjih,
               obenem pa bi naj pristojne službe prisilil v hitrejše reševanje zadev na družinskem
               področju ter v okrepitev strokovne in svetovalne vloge centrov za socialno delo.
               Potrebe po slednjem so pokazali tudi tragični dogodki, ki so se odvijali pred nekaj
               meseci, katerih rezultat je bil, žal, smrt otroka oziroma otrok, ko na pristojnem
               centru za socialno delo niso imeli niti dovolj informacij in tudi ne pristojnosti ter
               potrebnega znanja za odstranitev otrok iz nevarnega okolja.</p>
               <p>Otroci kot posebna ranljiva skupina, odvisna od odraslih, ki nimajo posebne politične
               moči, nimajo volilne pravice in možnosti lobiranja, imajo pa omejen pristop do
               pritožbenih mehanizmov, nujno potrebujejo svojega zagovornika, čigar delo trenutno
               precej pomanjkljivo opravlja varuh človekovih pravic, ki ima prevelik obseg dela.
               Slovenija z družinskim zakonikom končno uvaja institut zagovornika otrok, ki ga
               otroci nujno potrebujejo, kar v Poslanski skupini DeSUS še posebej pozdravljamo.</p>
               <p>Predlog prinaša tudi širši pojem družine. To pomeni, da družino ustvarja otrok, tudi
               če živi samo z enim staršem. Družina torej ni več samo skupnost otroka z obema
               staršema, temveč tudi skupnost z enim roditeljem. Za družino se lahko štejejo tudi
               skupnosti, v katerih otrok živi s kom, ki ni njegov roditelj ali posvojitelj, pod
               pogojem, da bi bil ta odnos dolgotrajen ter da bi bila skupnost praviloma blizu
               družinski skupnosti staršev in otrok. Država bo imela večjo možnost posega v
               družinske odnose. Prepoveduje se telesno kaznovanje otrok in, kot že rečeno, uvaja se
               institut zagovornika otroka.</p>
               <p>Predlog zakona prinaša tudi nujne ukrepe, začasne ukrepe in ukrepe trajnejšega
               značaja. Med nujne ukrepe spada tudi odvzem otroka, kadar je ta hudo ogrožen. Za
               izvedbo tega nujnega ukrepa pa bo treba čakati odredbe sodišča. Ukrepi za varstvo in
               zaščito otrok se s centrov za socialno delo prenašajo na okrožna sodišča. Centri za
               socialno delo pa bodo imeli svojo primarno vlogo, ki bo usmerjena v družinsko
               svetovanje in mediacije.</p>
               <p>Novosti glede zakonskih in zunajzakonskih skupnosti so poleg drugih sprememb
               predvidene tudi glede sklepanja zakonske zveze, saj bo mogoče poroko skleniti le pred
               matičarjem in brez prič. Predlog prinaša tudi možnost ponovitve slovesnosti ob
               jubileju in še zelo pomembna novost, to je možnost ureditve vsebine premoženja in
               premoženjske ureditve. Z ženitno pogodbo. Sicer pa je, kot navajajo predlagatelji,
               osnovni cilj izboljšanje položaja otrok v družinskih razmerjih predvsem pred, med in
               po postopkih pred sodiščem. S tem se bo odločanje o ukrepih za varstvo v korist
               otroka skoraj v celoti preneslo s centrov za socialno delo na okrožna sodišča. Zelo
               pomemben cilj je tudi hitrejše reševanje zadev na družinskem področju. To je izjemno
               pomembno, kadar gre za odločanje o ukrepih za varstvo v korist otroka, saj lahko
               predolgi postopki otroku povzročajo nepopravljivo škodo v otrokovem razvoju.</p>
               <p>Ena izmed pomembnejših novosti, ki jih prinaša predlog zakona je, da je prvič v
               Republiki Sloveniji prepoveduje telesno kaznovanje otrok, ki zavezuje tako starše kot
               drugi druge osebe, državne organe in nosilce javnih služb. Na tej točki pa je očitno
               največja pomanjkljivost predlog zakona, da ne predvideva sankcioniranja telesnega
               kaznovanja otrok.</p>
               <p>Kot odraz moderne družbe lahko označimo tudi novost pri urejanju medsebojnih
               premoženjskih razmerij med parterji, in sicer možnost pogodbenega urejanja
               medsebojnega premoženjskega razmerja v obliki ženitnih ponudb. Seveda se nam po
               pregledu porajajo tudi nekatera vprašanja, na katera pa upamo, da bomo dobili odgovor
               v samem zakonodajnem postopku.</p>
               <p>Na koncu naj še povem, kako bomo v poslanski skupini glasovali. Naše glasovanje ne bo
               enotno, glasovali bomo po svojem prepričanju, večina mojih kolegov pa bo podprla
               Predlog družinskega zakonika. Hvala.</p>
            </sp>
            <sp xml:id="SDZ5-Redna-14-2010-03-02.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Zmago Jelinčič Plemeniti.</p>
            </sp>
            <sp xml:id="SDZ5-Redna-14-2010-03-02.sp14">

               <speaker>ZMAGO JELINČIČ PLEMENITI:</speaker>

               <p>Lep dober dan vsem skupaj!</p>
               <p>Danes imamo pred sabo zakon, ki bi bil lahko zelo dober, pa vendar ima eno veliko
               napako - zlorabo teh pozitivnih rešitev za to, da bi se v ta zakon vsilile posvojitve
               otrok istospolnim partnerjem.</p>
               <p>Jaz ne bom govoril o teh zadevah, ki so dobre rešitve. Te dobro rešitve so dobre same
               po sebi. Govoril bom o zlorabi, o ogabni zlorabi koalicijskih strank, ki poskušajo
               svoje izvitoperjene spolne zadeve vtakniti v ta zakon<gap n="..."/></p>
            </sp>
            <sp xml:id="SDZ5-Redna-14-2010-03-02.sp15">

               <speaker>PREDSEDNIK DR. PAVEL GANTAR:</speaker>

               <p>Želim vas vnaprej opozoriti, da umirite svoje besede, da ne žalite kolegov poslank in
               poslancev in da se pravzaprav dostojno obnašate v Državnem zboru!</p>
               <p>Prosim, vračam vam besedo.</p>
            </sp>
            <sp xml:id="SDZ5-Redna-14-2010-03-02.sp16">

               <speaker>ZMAGO JELINČIČ PLEMENITI:</speaker>

               <p>Gospod predsednik, nikogar ne žalim, govorim resnico!! Jaz mislim, da slovenska
               javnost ve, kaj je resnica, čeprav jo poskušate tukaj v Državnem zboru preko
               terorizma koalicijskih strank izničiti, prepovedati, da bi povedali, kaj ljudje
               mislijo, kaj hočejo!</p>
               <p>Gospod predsednik! Verjetno veste, da Evropska konvencija o posvojitvah otrok ne
               dovoljuje posvojitve istospolnim partnerjem! Res je, da Republika Slovenija te
               konvencije ni podpisala, navkljub temu da je to Evropska konvencija. Vi preferirate
               svoje želje tudi nad Evropo, kadar vam to <q>"paše"</q>. Pripravljeni ste enostavno zatajiti
               pravice otrok in dovoliti nekaterim izbrancem, da si bodo dovoljevali, kar si lahko
               dovoljujejo.</p>
               <p>Pa naj povem en primer. Poglejte, recimo, pride Janezek domov in reče: <q>"Mamica daj,
               lepo te prosim, daj mi eno novo majčko, sem si jo umazal."</q></p>
               <p>Pa reče mamica: <q>"Pa jaz nisem tvoja mamica."</q></p>
               <p>Pa reče Janezek čez nekaj časa: <q>"Pa mamica, daj mi nekaj za jesti, ker sem tako
               lačen."</q></p>
               <p>Pa reče mamica: <q>"Veš, jaz nisem tvoja mamica."</q></p>
               <p>Pa reče Janezek: <q>"Mamica, tako mi je hudo, daj se malo stisni k meni."</q></p>
               <p>Pa reče mamica: <q>"Ja, jaz nisem tvoja mamica."</q></p>
               <p>Pa reče Janezek: <q>"Ja, kako naj pa ti potem rečem?"</q></p>
               <p>Pa reče mamica: <q>"Reči mi tako kot vsi drugi, stric Tone."</q></p>
               <p>Ali bi to radi?! Ali je to tisto, k čemur težite?!</p>
               <p>Predstavljajte si ob teh posvojitvah dva stara homoseksualca, ki si nabavita enega
               majhnega fantka in se potem skupaj kopajo v banji. Krasno!! Krasno!! <gap n="..."/><stage>/Izklop
               mikrofona./</stage><gap n="..."/></p>
            </sp>
            <sp xml:id="SDZ5-Redna-14-2010-03-02.sp17">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič<gap n="..."/></p>
            </sp>
            <sp xml:id="SDZ5-Redna-14-2010-03-02.sp18">

               <speaker>ZMAGO JELINČIČ PLEMENITI:</speaker>

               <p><gap n="..."/><stage>/Mikrofon ni vključen./</stage><gap n="..."/> Ali vas ni sram gospod predsednik<gap n="..."/></p>
            </sp>
            <sp xml:id="SDZ5-Redna-14-2010-03-02.sp19">

               <speaker>PREDSEDNIK DR. PAVEL GANTAR:</speaker>

               <p>Odvzel sem vam besedo in vas ponovno opozarjam, da ostanete v mejah dostojnosti.
               Nasprotovanje zakoniku, posameznim določbam, se da izreči na dosti bolj kultiviran
               način. Prosim, da se ravnate po tradiciji v tem parlamentu in da se držite nekih
               minimalnih etičnih standardov govorjene besede. Vračam vam besedo in izrekam prvi
               opomin.</p>
            </sp>
            <sp xml:id="SDZ5-Redna-14-2010-03-02.sp20">

               <speaker>ZMAGO JELINČIČ PLEMENITI:</speaker>

               <p>Ja, kar opominjate me, saj opominjali boste še marsikoga. Samo na koncu, upam, da
               boste na volitvah dobili svojo porcijo. Jaz imam dve majhni punčki in vem, kaj
               govorim. Vem, kaj govorim. Ne, gospod Rožle, ne gospod Rožle, jaz nisem
               istospolni<gap n="..."/><stage>/izklop mikrofona./</stage><gap n="..."/></p>
            </sp>
            <sp xml:id="SDZ5-Redna-14-2010-03-02.sp21">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, gospoda Rožeja ste imenovali Rožle. To je skrajno nedostojno in
               omalovažujoče, poniževalno, torej naslavljanje vašega kolega in mojega kolega
               poslanca gospoda Rožeja. Pričakujem, da boste vzdržali nek normalni etični standard
               ravnanja in odnosov do svojih kolegov in kolegic, četudi se ne strinjate z njimi.
               Dajem vam drugi opomin.</p>
            </sp>
            <sp xml:id="SDZ5-Redna-14-2010-03-02.sp22">

               <speaker>ZMAGO JELINČIČ PLEMENITI:</speaker>

               <p>Gospod predsednik, če bi poznali slovensko literaturo bi vedeli, da je Rožle v Kekcu
               zelo pozitivna oseba. Bi bilo lepo, če si preberete to zgodbo Vandota, bi bilo zelo
               zanimivo.</p>
               <p>Ali smem nadaljevati?</p>
            </sp>
            <sp xml:id="SDZ5-Redna-14-2010-03-02.sp23">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Jelinčič.</p>
            </sp>
            <sp xml:id="SDZ5-Redna-14-2010-03-02.sp24">

               <speaker>ZMAGO JELINČIČ PLEMENITI:</speaker>

               <p>Hvala lepa. Veste, gospod predsednik, bi bilo lepo, če bi opozorili tudi vaše kolege,
               tiste, ki se tako zavzemajo za istospolne partnerje, da bi bili malo tiho v Državnem
               zboru.</p>
               <p>Jaz bom apeliral tukaj na stranko, v kateri sodim, da je še nekaj zdravega duha, to
               so Socialni demokrati, ki mislim, da navkljub vsemu razmišljajo drugače, da so
               pripravljeni varovati otroke pred zlorabami, kajti jaz sem prepričan, da je namen teh
               posvojitev otrok s strani istospolnih partnerjev seksualna zloraba. Danes imamo v
               Sloveniji hude probleme s spolnimi sprevrženostmi v zvezi z bulmastifi. Ali naj
               pričakujemo, da bo naslednjič ista koalicija predlagala, da se uzakoni pedofilija?
               Ali lahko pričakujemo, da bo koalicija<gap n="..."/><stage>/izklop mikrofona./</stage><gap n="..."/></p>
            </sp>
            <sp xml:id="SDZ5-Redna-14-2010-03-02.sp25">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, vzel sem vam besedo. Gospod Jelinčič, prosim vas, da ostane v mejah
               dostojnosti in v mejah členov in razprave o členih, ki ga določa Predlog družinskega
               zakonika. Prosim vas, da ne greste iz teh okvirjev, da držite debato, ki je bila vse
               do vašega nastopa dosti kultivirana, prepričljiva in je omogočila tako poslankam in
               poslancem kot drugim, da se o teh stvareh opredeljujejo in izrekajo. Prosim, da ne
               greste proti tej opredelitvi v Državnem zboru.</p>
            </sp>
            <sp xml:id="SDZ5-Redna-14-2010-03-02.sp26">

               <speaker>ZMAGO JELINČIČ PLEMENITI:</speaker>

               <p>Razlika med člani Slovenske nacionalne stranke in ostalimi poslanskimi kolegi in
               strankami je v tem, da naša stranka pove tisto, kar mislijo ljudje in kakor čutijo
               ljudje. Mi nismo politikanti ali pa tisti, ki bi za svoje koristi spreminjali
               zakonodajo, da bi jim to ugajalo. V naši stranki tega ne boste doživeli. In če tega
               ne smem povedati, samo dokazujete, gospod predsednik, kakšno demokracijo v Slovenijo
               imamo. Nikakršne demokracije. Imamo totalno zblojeno državo, ki dovoljuje nekaterim
               iz določenih političnih vrhušk in političnih krogov čisto vse, popolnoma vse, tudi
               to, da prilagajajo zakone sebi pisane na kožo. Mislim, da je to zločin nad otroki,
               kar se greste tukaj. In da bi izpeljali to svojo varianto skozi zakonodajni, ste
               pripravljeni vse ostalo krasno urediti, da ljudje ne bi rekli, ja, poglej, saj je bil
               dober zakon, samo tisto malo je bilo narobe. Ampak ravno tisto malo je prevladujoče.
               To je tisto, kar je najbolj narobe. Tisti, ki imamo otroke, se tega bojimo, ker
               razmišljamo tudi naprej. Tisti, ki imajo že z lastnimi otroki drugačne variante in
               drugačne razmisleke, bodo to zagovarjali. Jaz upam, da ta zakon ne bo šel skozi, če
               bo imel še vedno notri ta postulat posvojitve, ki jo bodo izvajali istospolni.
               Oprostite, ampak tega Evropa ne priznava. Slovenija se je že pokazala, kakšni smo. Na
               žalost, če smem, gospod predsednik, bom povedal dogodivščino izpred nekaj dni, ko sem
               bil v Avstriji, v Gradcu, pri nekem znancu in mi je rekel, ker sem mu pred časom
               govoril, kaj se dogaja z njihovim Fritzlom, mi je rekel: Doch, Doch, wir haben, aber
               Sie haben Hundfickers. Mene je pretreslo do konca, kajti to je mnenje, ki ga ima
               Evropa o Sloveniji. Prekleto žalostno. In kdo je kriv? Zagotovo ne opozicija ali še
               toliko manj Slovenska nacionalna stranka.</p>
               <p>Če ne verjamete, vam lahko tega gospoda pripeljem sem. Zadeve so grozljive. In s to
               grozljivostjo nameravate nadaljevati v tem zakonu. Ne vem, kaj bodo ljudje rekli na
               to. In kot slišim, že lobirate na Ustavnem sodišču, da bi Ustavno sodišče vnaprej
               pripravilo prepoved referenduma o tej izvitopirjenosti v tem zakonu. Kot sem izvedel,
               določena gospoda iz koalicijskih strank - ne vsi, moram reči, da ne vsi, ampak
               določena gospoda iz koalicijskih strank že teka po Ustavnem sodišču in prepričuje ter
               do neke mere celo izsiljuje, da ta zadeva mora biti potrjena in referenduma naj ne bi
               smeli izvesti. Krasno! Vse imate pod kontrolo. Še Ustavno sodišče. Zakone sprejemate,
               kot vam <q>"paše"</q>. Grozljivo! Grozljivo!</p>
               <p>Saj bi lahko še kaj povedal, pa resnica v Državnem zboru ni dobrodošla. Vedno se
               iščejo besede, ki govorijo o sovražnem govoru, o ne vem čem vse, ampak sovražni govor
               je nekaj zavržnega, spolno občevanje s psi je nekaj običajnega<gap n="..."/></p>
            </sp>
            <sp xml:id="SDZ5-Redna-14-2010-03-02.sp27">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, prosim vas!</p>
            </sp>
            <sp xml:id="SDZ5-Redna-14-2010-03-02.sp28">

               <speaker>ZMAGO JELINČIČ PLEMENITI:</speaker>

               <p><gap n="..."/> in podobne zadeve. <stage>/Izklop mikrofona./</stage></p>
            </sp>
            <sp xml:id="SDZ5-Redna-14-2010-03-02.sp29">

               <speaker>PREDSEDNIK DR. PAVEL GANTAR:</speaker>

               <p>Presegli ste meje dopustnega. Način, na katerega govorite v Državnem zboru, je
               skrajno žaljiv. In moram iskreno reči, odvzel bi vam besedo, če bi koalicija imela v
               tem trenutku večino, da bi lahko o tem tudi glasovali, če bi prišlo do ugovora. Žal
               je nimamo, zato vam moram dopustiti besedo. To je to, povem po pravici in po resnici.
               Gospod Jelinčič, prosim, da nadaljujete, ampak v tonu, ki omogoča normalno razpravo.
            </p>
            </sp>
            <sp xml:id="SDZ5-Redna-14-2010-03-02.sp30">

               <speaker>ZMAGO JELINČIČ PLEMENITI:</speaker>

               <p>Gospod predsednik, zopet dokazujete, da z močjo, s silo poskušate zatreti misel,
               razmišljanje, tisto razmišljanje, ki ga ima 90% slovenskih prebivalcev. <stage>/Oglašanje v
               dvorani./</stage> Tudi to je res, mogoče celo 95%! Hvala lepa za popravek. Žalostno je, da na
               ta način izsiljujete in ne dovoljujete debate. Vedno sem mislil, da je parlament
               tisto mesto, kjer si lahko povemo vse, kajti iz parlamenta naj bi izraslo najboljše.
               Ampak kot kaže, raste vse kaj drugega, v glavnem plevel, ki ne rodi pravega plodu.
            </p>
            </sp>
            <sp xml:id="SDZ5-Redna-14-2010-03-02.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Parlament je mesto, kjer si lahko povemo vse, vendar ob spoštovanju
               drugih ljudi, ki imajo različno mnenje.</p>
               <p>Proceduralni predlog, gospod Prijatelj.</p>
            </sp>
            <sp xml:id="SDZ5-Redna-14-2010-03-02.sp32">

               <speaker>SREČKO PRIJATELJ:</speaker>

               <p>Spoštovani predsednik Državnega zbora, kako vi vodite to sejo, je vaša stvar. Vendar
               pa ne bomo dopuščali, da posegate v naš čas, zato bi vas prosil, da nam tisto, kar
               ste nam odvzeli s svojimi govori, dodelite nazaj, kajti govorili ste skoraj več kot
               naš predsednik. Hvala lepa.</p>
            </sp>
            <sp xml:id="SDZ5-Redna-14-2010-03-02.sp33">

               <speaker>PREDSEDNIK DR. PAVEL GANTAR:</speaker>

               <p>Vsekakor smo mikrofon ustavili, ko smo govorili. Prosim, da poskušate nadomestiti
               čas, ki mu je bil odvzet - dve minuti.</p>
            </sp>
            <sp xml:id="SDZ5-Redna-14-2010-03-02.sp34">

               <speaker>SREČKO PRIJATELJ:</speaker>

               <p>Ne, ne, boste pogledali, koliko ste mu odvzeli. Nič dve minuti! Kar poglejte!</p>
            </sp>
            <sp xml:id="SDZ5-Redna-14-2010-03-02.sp35">

               <speaker>PREDSEDNIK DR. PAVEL GANTAR:</speaker>

               <p>Moja odločitev je 2 minuti. Hvala lepa.</p>
               <p>Stališče Poslanskega kluba Liberalne demokracije Slovenije bo prestavil Ljubo Germič.
               Hvala lepa.</p>
            </sp>
            <sp xml:id="SDZ5-Redna-14-2010-03-02.sp36">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani gospod minister, predstavniki
               Vlade, ministrica in minister, spoštovane kolegice in kolegi!</p>
               <p>Vlada je v parlamentarno proceduro vložila Predlog novega družinskega zakona, ki bo
               sistemsko uredil celotno področje družinskega prava. Še veljavni zakon o zakonski
               zvezi in družinskih razmerij iz leta 1976 več ne ustreza spremembam v družbi. Pred
               nami je obsežen, moderen zakon, ki pritiče moderni družbi, kakršna želimo biti.
               Govorimo o zakonu kot odzivu na razmere v družbi in primernem času, v katerem živimo,
               z vključenimi sodobnimi civilizacijskimi normami. V zadnjih 35 letih so se tudi pri
               nas pojavile različne oblike družinskega življenja. Tako smo ob tradicionalnih
               družinah dobili tudi veliko netipičnih družin. Tako v Sloveniji trenutno živi dobrih
               75% otrok v družini z obema staršema, okoli 25% otrok pa samo z enim staršem. To je
               realnost. Nimamo pa statističnih podatkov, koliko otrok pri nas živi v istospolnih
               družinah. Po nekaterih ocenah naj bi bilo teh otrok trenutno okoli 100. Poleg tega je
               po podatkih iz leta 2007 dobrih 50% vseh otrok rojenih zunaj zakonskih zvez.</p>
               <p>Žal prejšnja vlada ni želela sistemsko urediti vprašanja različnih oblik življenjskih
               skupnosti, zato je bil ob veljavnem zakonu o zakonski zvezi in družinskih razmerjih v
               letu 2005 kljub opozorilom o določenih neustavnih rešitvah sprejet še zakon o
               registraciji istospolnih partnerskih skupnosti. Iz tistega obdobja je znana izjava
               takratnega ministra za delo, družino, socialne zadeve in invalide, gospoda Drobniča,
               da istospolna partnerstva niso vprašanje njegovega ministrstva, pač pa ministrstva za
               zdravje.</p>
               <p>Od sprejema tistega zakona do danes je minilo pet let. Opravili smo široko razpravo o
               vsebinah, ki jih prinaša družinski zakonik. Ampak v Poslanskem klubu LDS izražamo
               razočaranje o nivoju te razprave, ki velikokrat presega ne samo nestrpen govor, ampak
               posega v vsebine sovražnega govora, ki različnost obravnava diskriminatorno, kljub
               temu da nam ustava jasno govori, da ni dovoljeno kršenje človekovih pravic in
               temeljnih svoboščin na podlagi katerekoli osebne značilnosti.</p>
               <p>Tako je Ustavno sodišče leta 2009 zagotovilo neskladnost 22. člena predhodno
               navedenega zakona z Ustavo. V odločbi je ustavno sodišče zapisalo, da je pravna
               ureditev registrirane istospolne partnerske zveze podobna zakonski zvezi,
               razlikovanje v pravnih posledicah, npr. glede dedovanja, pa ne temelji na neki
               stvarni, neosebni razlikovalni okoliščini, temveč na spolni usmerjenosti, kar pa
               pomeni diskriminacijo. Predlog družinskega zakonika to neustavnost sedaj ureja na
               sistemski ravni.</p>
               <p>Bistvena točka družinskega zakonika je namenjena otroku in zagotavljanju njegovih
               koristi. To je po našem mnenju najpomembnejši del zakonika. Vsi postopki posredovanja
               in reševanja na centrih za socialno delo in na sodiščih morajo biti izvedeni hitro, v
               luči otrokovih koristi, da otroka čim prej umaknemo iz postopkov in mu omogočimo
               normalno življenje.</p>
               <p>Že nekaj časa se namreč v javnosti vrstijo kritike na račun dolgotrajnih postopkov v
               primeru razvez in določitve skrbi za otroke, zato v Liberalni demokraciji Slovenije
               podpiramo jasno ločitev med delom sodišč in centrov za socialno delo, ki bodo imeli
               okrepljeno svetovalno in strokovno vlogo. Medtem pa bodo okrožna sodišča odločala o
               ukrepih za varstvo koristi otrok, o rejništvu, posvojitvah, odvzemu otrok iz družine,
               skrbništvu itd.</p>
               <p>Pozdravljamo uvedbodežurnih sodišč, ki bodo pripomogla k hitrosti postopkov. Končno
               bomo postavili zagovornika otrokovih pravic, opozorila o tem so se pojavljala že
               večkrat v poročilih varuha človekovih pravic. Izpolnjujemo tudi obvezo, dano z
               ratifikacijo mednarodnih dokumentov, v zakoniku je jasno zapisana prepoved kaznovanja
               otrok, kot to določa 19. člen Konvencije o pravicah otrok.</p>
               <p>Predlog zakonika na novo ureja zakonsko zvezo in razmerja med zakoncema ter
               zunajzakonsko skupnost. Ureja tudi razmerja med starši in otrokom, določa oblike
               pomoči države pri težavah partnerskega in družinskega življenja, rejništvo in
               skrbništvo za otroke in druge osebe, ki potrebujejo posebno varstvo.</p>
               <p>V Liberalni demokraciji Slovenije se strinjamo z novo definicijo pojmov v družinskem
               zakoniku ter predlaganimi rešitvami, kajti premislek, na katerem temeljijo rešitve
               zakona, so skrb za otroka in njegova korist, spoštovanje pravne države in varovanje
               temeljnih človekovih pravic. Predvsem pa ima predlagani družinski zakon eno osnovno
               načelo, in to je varovanje otrokove koristi. Vse druge rešitve so temu podrejene.
               Tudi pri posvojitvah gre za pravice otrok in iskanje najbolj optimalne rešitve zanje.
               V primeru posvojitev se pojavljajo zlonamerne interpretacije določb glede posvojitev
               s strani istospolnih parov.</p>
               <p>Ti pari bodo v enakem položaju kot ostali prosilci, kar pomeni, da bodo podvrženi
               enaki strogi obravnavi in končni odločitvi sodišča. Predvsem pa naj poudarimo, da gre
               pri posvojitvah vedno za iskanje primernih staršev za otroka in ne obratno.</p>
               <p>Ker je otrokova korist najpomembnejša in družina zasluži posebno skrb države, novi
               zakon uvaja spremenjen pojem družine. Družino ustvarja otrok - če ni otroka ni
               družine. Družina torej pomeni <q>"skupnost otroka s staršema ali otroka z enim
               roditeljem ali posvojiteljem oziroma eno odraslo osebo, ki zanj skrbi, in ki ima do
               otroka po zakonu pravice in obveznosti."</q> To je v skladu z družbeno realnostjo in
               končno tudi formalno priznavamo enostarševske družine.</p>
               <p>V skladu z ustavno odločbo je redefiniran pojem zakonske zveze. Zakonska zveza je
               določena kot skupnost dveh oseb istega spola ali različnega spola. S to izenačitvijo
               presegamo diskriminacijo istospolnih partnerjev, ki živijo med nami, niso pa jim bile
               priznane enake pravice in odgovornosti kot ostalim parom.</p>
               <p>Izenačene so tudi zunajzakonske skupnosti. V Sloveniji se že več kot polovica otrok
               rodi v zunajzakonskih skupnostih, zato je po našem mnenju izjemno pomembna rešitev v
               zakoniku, ki pravi, da "v primeru, ko se v zunajzakonski skupnosti rodi otrok oziroma
               je posvojen vanjo, tej skupnosti ni treba dokazovati, da je obstajala dalj časa.</p>
               <p>Prepričani smo, da bo na dober odmev v javnosti naletela rešitev v zakonu, da se
               sklenitev zakonske zveze po novem lahko opravi manj formalno - brez prič, izven
               uradnih prostorov in podobno - in možnost podpisovanja ženitnih pogodb. Na novo se
               uvaja družinska mediacija, kar v LDS-u pozdravljamo, saj je dobro, če se čim več
               sporov reši mimo sodišč. Ti postopki bodo uporabnikom prijaznejši, cenejši in bolj
               osebno prilagojeni.</p>
               <p>Naj se zdaj dotaknem še dela zakonika, ki je v javnosti sprožil tako burne reakcije
               ter različna mnenja. V tem trenutku živi v Sloveniji okoli 100 otrok v istospolnih
               družinah. V glavnem gre za lezbične skupnosti. Ti otroci so diskriminirani v
               primerjavi z ostalimi otroki. Niso izenačeni z ostalimi otroki, ker skupnosti, v
               katerih živijo, nismo priznali kot enakopravnih, v primerjavi z drugimi oblikami
               družinskih skupnosti. Posebej poudarjamo, da ta zakon ničesar ne odvzema
               tradicionalnim - klasičnim družinam, ampak le izenačuje in priznava enake pravice
               vsem vrstam družin v tej državi. Zaradi predsodkov, ki jih določen del javnosti ima,
               stereotipov, ki se napajajo iz lažnih ali prikrojenih raziskav, nepoznavanja
               drugačnih oblik skupnosti ali nevednosti, so ti otroci kaznovani zaradi spolne
               usmerjenosti svojih staršev.</p>
               <p>V naši poslanski skupini menimo, da je to nedopustno, saj je s stališča otrokovih
               pravic takšno ravnanje diskriminatorno. Ker v LDS spoštujemo enakopravnost, enakost
               in strpnost, menimo, da je treba enotno urediti pravice otrok, vključno z možnostjo
               posvojitve otrok istospolnim življenjskim skupnostim. Pri tem poudarjamo, da govorimo
               o realnih in ne o nekih hipotetičnih otrocih. Gre za otroke, ki so biološki otroci
               enega od partnerjev, ali gre za posvojitve opravljene, v tujini, ali so bile
               oploditve opravljene v tujini, kjer je to dovoljeno.</p>
               <p>Ker teh otrok nebiološki starš ne more posvojiti, je tem otrokom krateno mnogo
               pravic. Če naštejem le nekatere: drugi starš, torej nebiološki, ne more koristiti
               bolniškega dopusta za nego otroka, ne morejo biti po drugem staršu zdravstveno
               zavarovani, kopica težav se pojavi v šoli, pa seveda do tega, da ta otrok ne more
               dedovati po partnerju svojega starša in drugo. Mislim, da ni nikogar, ki bi želel
               kateremukoli od otrok kratiti te pravice.</p>
               <p>V LDS-u ne moremo razumeti trditve, da se branijo pravice otrok in temeljne družinske
               vrednote s tem, da se nasprotuje posvojitvam istospolnih parov. S tem ne bo ogrožena
               nobena pravica ali vrednota tradicionalnih družin. Na slabšem so in bodo še naprej
               samo otroci v istospolnih skupnostih.</p>
               <p>V LDS ne podpiramo ureditve družinskega prava v različnih zakonih, saj to govori samo
               po sebi o razlikovanju. To razlikovanje pa postane še bolj očitno, če je povezano z
               opozorili o stigmatizaciji in diskriminaciji otrok v istospolnih skupnostih. Po našem
               mnenju je ravno enotna ureditev vseh vprašanj in vseh oblik družin na enem mestu, s
               čimer se določa tudi enotna družinska politika države, namenjena prizadevanjem proti
               stigmatizaciji. Ne moremo si zatiskati oči, da se stigmatizacija ne dogaja in da se
               ne bo dogajala tudi še v prihodnje. Otroci so stigmatizirani že danes. Temu smo lahko
               priča, če v realnosti gledamo z odprtimi očmi. Otroci zaradi različnih okoliščin, ali
               prihajajo iz revne ali enostarševske družine ali so veliki, manjši ali kakorkoli z
               drugačnimi značilnostmi, so lahko predmet določenih stigmatizacij. Stigmatizacije
               vseh vrst so odraz dejanj in razmišljanj odraslih in ne otrok. Vse relevante
               raziskave govorijo o tem, da otroci iz istospolnih družin nimajo nič več težav kot
               njihovi vrstniki v tradicionalnih družinah. Prav tako ne obstajajo nobene razlike v
               razvojni in izobraževalni vlogi staršev v istospolnih in različno spolnih družinah.
               Trditev, da morata biti v družini oče in mama, ne zdržijo resne presoje, saj v tem
               trenutku v Sloveniji živi četrtina otrok v enostarševskih družinah. Torej se samo po
               sebi postavlja vprašanje: Kaj bomo storiti z otroki, ki že živijo brez enega od
               staršev? Jim bomo odvzeli oziroma prikrajšali za določene pravice? Mislim, da o tem
               ne razmišlja nihče.</p>
               <p>Če citiram Borisa Vezjaka iz njegovega članka v časopisu, v katerem se spopada s
               sedmimi predsodki glede posvojitev v istospolne družine. Pravi nekako tako: <q>"Bodimo
               previdni, ko trdimo, da je vzgoja otrok v istospolnih družinah nemoralna, saj je na
               primer za vernike, recimo, vzgoja otrok v ateističnem duhu nemoralna. Nekateri
               verjamejo, da je pijančevanje in igranje na srečo nemoralno. In še bi lahko naštevali
               različne primere. Predsodki in stereotipi nas ne smejo voditi pri odločanju o
               pravicah otrok in pravicah manjšin, pred tem, da pravice dane, njim nikogar ne
               ogrožajo in ne zmanjšujejo pravic kogarkoli drugega."</q> Nekatere današnje samoumevne
               pravice še v bližnji zgodovini niso bile priznane. Naj vas spomnim, da so ženske v
               tej državi dobile volilno pravico zelo pozno v prejšnjem stoletju, vendar pa danes
               prav gotovo ni nikogar, ki bi podelitev te pravice ocenjeval kot napačno odločitev v
               preteklosti. Norme v neki družbi namreč niso postavljene za vedno. Spreminjati se
               morajo v skladu s civilizacijskim napredkom. V LDS menimo, da je končno čas, da v
               Sloveniji odpravimo diskriminacijo istospolnih skupnosti. Državljani imamo pravico
               zahtevati od svoje države, da so zakoni, norme pravične in enake za vse državljane. V
               LDS verjamemo, da so za otroke najpomembnejši odnosi v družini, kjer mu vsi družinski
               člani izkazujejo spoštovanje, naklonjenost, zaupanje in ljubezen, ne pa oblika
               družine. Kvalitetni odnosi v družini, ki so najbolj pomembni za zdrav razvoj otroka,
               pa niso omejeni na tradicionalne družine. Razporejeni so enakomerno po vseh družinah,
               kot tudi družinsko nasilje in težave. In s tem se lahko v realnosti srečujemo
               pravzaprav vsak dan.</p>
               <p>Liberalna demokracija Slovenije družinski zakonik podpira, saj gre za modern zakon,
               ki enotno ureja vsa razmerja v družini: med partnerji in do otrok, upošteva človekove
               pravice ter preprečuje diskriminacijo določenih družbenih skupin in njihovih otrok.
               Zavedamo se, da je del javnosti razburjen, vendar smo prepričani, da ni razlogov za
               skrb. S sprejetjem družinskega zakonika bodo vsi otroci varnejši in bolje
               preskrbljeni, ravno tako pa bo z zakonikom pridobila tudi družina. Hvala lepa.</p>
            </sp>
            <sp xml:id="SDZ5-Redna-14-2010-03-02.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev. Besedo ima mag. Majda Potrata.</p>
            </sp>
            <sp xml:id="SDZ5-Redna-14-2010-03-02.sp38">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani predstavniki Vlade, poslanke in
               poslanci!</p>
               <p>Razprava o družinskem zakoniku ne pada v prazen prostor. Dobro se je organizirala
               tista civilna družba, ki zagovarja en vidik obravnave družinskega zakonika in ki
               utemeljuje svoje stališče na večkrat ponovljeni tezi, da ima otrok pravico do očeta
               in matere. Jaz pa se pridružujem tistim, ki se oglašajo za vse družine, za pravice
               vseh otrok in za človekove pravice. Žal mi je, da nisem utegnila odgovoriti na
               številna elektronska sporočila vseh tistih, ki me hočejo prepričati, kako je
               družinski zakonik primer zakona, ki ne uveljavlja temeljnega cilja in načela, to je
               pravic vseh otrok. Jaz pa sem prepričana ravno o tem, da postavlja družinski zakonit
               interes otrok v središče. Zdi se mi prav in dobro, da je na enem mestu urejeno
               razmerje med otrokom in odraslo osebo, med otrokom kateregakoli spola in odraslo
               osebo kateregakoli spola, med otrokom, med različnimi števili otrok in med odraslimi
               osebami. Zato menim, da je odveč skrb o protiustavnosti nekaterih določb družinskega
               zakonika, ki definira družino drugače, kot je bila definirana družina do sedaj, in ki
               pri definiciji družine izhaja iz stališča organizacije Združenih narodov, iz sredine
               90. let, ki družino definira ravno kot skupnost otroka in odrasle osebe oziroma otrok
               in odraslih oseb. In zakaj tako mislim? Če dodam definiciji družine še novo
               definicijo zakonske zveze in se sklicujem na 53. člen Ustave, potem sledimo temu 53.
               členu in poglejmo, kaj pravi. Zakonska zveza temelji na enakopravnosti zakoncev,
               sklene se pred pristojnim državnim organom. To je zdaj v družinskem zakoniku urejeno.
               Na enakopravnost vsi pristajamo, o spolu ni govora. Zakonska zveza, v drugem
               odstavku, in pravna razmerja v njej, v družini in v zunajzakonski skupnosti ureja
               zakon. In prav to je namen družinskega zakonika, urediti ta razmerja znotraj zakonske
               skupnosti in urediti razmerja v družini tako med zakoncema kot med starši in med
               otroki. In zame najpomembnejši je tretji odstavek, in ne vem, zakaj se nekaterim zdi
               tako zelo problematičen, ampak ga je treba natančno brati in z ločili. Država varuje
               družino, materinstvo, očetovstvo, otroke in mladino ter ustvarja za to varstvo
               potrebne razmere. In prepričana sem, da družinski zakonik ustvarja ravno take
               razmere, s katerimi so zavarovane koristi otrok, kadar se v skupnosti, ki je zasebne
               narave, pojavljajo pojavi, na katere je treba reagirati, ker so kršene otrokove
               koristi. In kot si zastavljam vprašanje, ali je zdajšnja ureditev taka, da bi bile
               res varovane koristi vseh otrok, ugotavljam, da to ni res. Lahko se delamo še slepe
               in gluhe in rečemo, da ni nobenega znanstvenega podatka o tem ali statistično
               veljavnega podatka o tem, koliko otrok v istospolnih družinah ali zvezah že živi, pa
               nimajo uveljavljenih vseh pravic. Kako so varovane koristi, če ne more drugi iz
               zveze, ki ni biološki oče ali mati, ker gre tudi za rekonstruirane zveze, če ne more
               koristiti bolniškega dopusta za nego otroka, če ne more izkoristiti starševskega
               dopusta, koristiti pravice do dela s krajšim delovnim časom, pravice do plačila
               prispevkov zaradi dela s krajšim delovnim časom pa ne bom vseh teh pravic še
               naštevala - če otrok nima možnosti dedovanja po umrlem partnerju, če otrok nima
               pravice do družinske pokojnine po umrlem partnerju, če ne more uveljavljati pravice
               do preživljanja, če ne more uveljavljati pravice do stikov, če se ne more otrok
               zavarovati po partnerju, če se ne morejo opravljati kakršnakoli opravila v razmerju
               do otroka, pa če je tudi to trenutek, ko pride partner po otroka v vrtec ali v šolo.
               To so vse samo nekatere stvari, na katere je treba opozoriti tiste, ki trdijo, da
               niso koristi otroka postavljene v središče, ker hočemo odpraviti ravno take
               anomalije, ki tega ne omogočajo urejati.</p>
               <p>Seveda se je zdaj mogoče sklicevati tudi na različne raziskave in na različne
               primerjave, ki so pa časovno izpred leta 1995. Kolega Germič je v mnenju poslanske
               skupine opozoril, da človekove pravice niso od vekomaj in da niso za vedno, ampak so
               modernejša pridobitev in da se je za njihovo uveljavitev treba vedno znova
               prizadevati. Zato mislim, da je na nas, na odgovorni politiki, da zaščiti pravice
               manjšine in jih ne pusti teptati zato, ker se večina, po meni nerazumljivih poteh,
               čuti ogroženo. Jaz ne vem, koga in kaj ogroža družinski zakonik, če hoče uveljaviti
               koristi otrok in če hoče priznati, pravno priznati različne oblike družin, ki že
               obstajajo. Mar ni najbolj pomembno to, da se otroci v okolju, v katerem živijo, v
               družini, v kateri živijo, čutijo varne in sprejete? To pa ni nujno vedno zvezano z
               biološkim starševstvom, ampak je lahko zvezano tudi s socialnim starševstvom.</p>
               <p>Zato bom podprla družinski zakonik, ker hočem povedati, da priznavam pravice vsem
               družinam, da se mi zdi zelo pomembno in nujno zagotoviti pravice za vse otroke in da
               s tem pravzaprav uresničujemo tudi svoje poslanstvo za človekove pravice. Hvala</p>
            </sp>
            <sp xml:id="SDZ5-Redna-14-2010-03-02.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa. K besedi se je javil dr. Ivan Svetlik, minister za delo, družino in
               socialne zadeve.</p>
            </sp>
            <sp xml:id="SDZ5-Redna-14-2010-03-02.sp40">

               <speaker>DR. IVAN SVETLIK:</speaker>

               <p>Spoštovane poslanke in poslanci, spoštovani gosti!</p>
               <p>Dovolite, da se odzovem na nekatera vprašanja, ki so bila nad predstavitvami
               poslanskih skupin izpostavljena in mislim, da jih kaže še poudariti, da ne bi bilo
               nesporazumov glede tega.</p>
               <p>Prva stvar in kritično vprašanje, ki je bilo naslovljeno, je, da ali če Predlog
               družinskega zakonika razvrednoti tradicionalno družino, kakor jo tudi, kot rečeno,
               ustava določa. Niti enega mesta ne najdete, če boste brali, kjer bi šlo v to smer.
               To, kar nas razlikuje v pogledih, je, da mi želimo koncept družine s tem zakonikom,
               ki ga predlagamo, ki je vključujoča, ki pripoznava, da so ljudje izbrali različne
               oblike življenja, skupnega življenja, za razliko od tistih, ki mislite, da je samo
               ena oblika družine, tako imenovana tradicionalna družina, tista, v kateri se sme, je
               vredno živeti in v kateri smemo tako rekoč roditi in vzgajati otroke. Vprašanje, ki
               se tukaj pojavlja, je, kaj bomo rekli vsem tistim družinam, ki niso takšne, tisti
               polovici slovenskih družin in tisti polovici slovenskih otrok, ki ne živijo v takšnih
               tradicionalnih skupnostih. In tukaj se strinjamo, družina je temelj družbe, nesporno,
               ampak ta družba bo močnejša, trdnejša, če bomo vsem družinam pripoznali, da to družbo
               tvorijo in k njej prispevajo in jo tudi na tak način krepijo. In tukaj plediramo
               skozi zakonik, da smo odprti, da sprejemamo drugačnost in sprejemamo tisto, kar je
               nekako nastalo in nastaja kot evropski civilizacijski okvir.</p>
               <p>Drugo vprašanje, ki je bilo tukaj odprto, jaz mislim, da je obrobno, ampak vendarle v
               temelju, ki ga je odprl gospod poslanec Cukjati v predstaviti stališča SDS, je
               vprašanje odnosa do homoseksualnosti in homoseksualnosti sploh. Jaz mislim, da je
               treba na to, kar je bilo povedano, vendarle nekaj reči. Opredelitev, da gre pri tem
               pojavu za bolezen, psihično bolezen, ki jo je treba zdraviti, in posledično te ljudi,
               ki imajo ta nagnjena, spraviti v neke inštitucije po možnosti ali kaj podobnega, kar
               smo že doživljali kdaj v zgodovini, gospodje in gospe, je zgrešena.</p>
               <p>Svetovna zdravstvena organizacija je črtala to iz svoje liste leta 1991. In od takrat
               velja konsenz na svetovni ravni, da to ne moremo obravnavati kot bolezen, kot neke
               vrste stvar, ki jo je treba sistematično zdraviti.</p>
               <p>Naj navedem še en zanimiv primer iz tega nabora. Gospod premier Velike Britanije
               Brown se je javno opravičil matematiku Turingu in njegovi družini za zdravljenje
               homoseksualnosti. To zdravljenje je izgledalo z elektrošoki in podobnimi prijemi,
               zaradi česar je gospod Turing naredil samomor. To opravičilo je prišlo prepozno,
               ampak vendarle je pomembno. Pomembno je, ker je to del spoznanja, kako je treba na ta
               pojav gledati.</p>
               <p>Tu bi se morali pravzaprav vprašati, zakaj to dokazovanje, da imajo, recimo,
               homoseksualno usmerjeni ljudje psihične težave, kot je bilo tudi navedeno. Mogoče
               tudi zato, ker imamo tak odnos do njih, ker niso sprejeti, ker živijo v družbi, kjer
               morajo potlačevati svoje temeljne biološke značilnosti.</p>
               <p>Navedba, da homoseksualnost skozi življenjski ciklus z leti slabi, gospe in gospodje,
               tudi heteroseksualnost, to starejši vemo.</p>
               <p>Potem je vprašanje študij, ki so bile podlaga za odločitve, kakršne smo sprejeli. Te
               študije so različne. Vse mogoče študije imamo. Bolj ali manj pristranske. Pa vendar
               bi opozoril na članek, ki je bil že naveden, Biblarsa in Staceyjeve, ki referira na
               80 različnih raziskav, ki niso ne desne ne leve oziroma so ene. Desne ali leve so
               tako ali drugače prikrojene, če hočete, ker so raziskovalci iz različnih provinjenc.
               Pa vendar je glavni zaključek teh študij, da je najboljše okolje za vzgojo, rast,
               razvoj otroka tisto, kjer ima otrok možnost živeti v družinski skupnosti, ki jo
               tvorita dve odrasli osebi, pri čemer je spol nepomembna zadeva.</p>
            </sp>
            <sp xml:id="SDZ5-Redna-14-2010-03-02.sp41">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim!</p>
            </sp>
            <sp xml:id="SDZ5-Redna-14-2010-03-02.sp42">

               <speaker>DR. IVAN SVETLIK:</speaker>

               <p>To je sklep, do katerega pridejo raziskovalci, ko proučijo 80 različnih sodobnih
               raziskav s tega področja. Lahko jim tudi ne verjamemo. Lahko imamo še zmeraj svoje
               prepričanje. Govorim o raziskavah, ki so bile narejene v skladu z metodologijo, ki se
               za to področje znanosti tudi uporablja.</p>
               <p>Večkrat smo navajali študijo, tako imenovano nemško študijo, ki jo je izvedla Mariana
               Rupp, ki za Nemčijo ugotavlja nekaj podobnega, da ni razlike pri odraščanju in vzgoji
               otrok v istospolnih skupnostih, kar zadeva potem njihovo vedenje, njihovo zdravje,
               njihove odnose.</p>
               <p>Naj navedem še eno zanimivo študijo Zacha Baltazarja, ki je napisal knjigo po tem, ko
               je izvedel številne raziskave na temo biologija in homoseksualnost, kjer dokazuje, da
               gre tukaj za nekaj, kar je prirojeno, urejeno, da so ti ljudje, ki živijo med nami,
               naravni ljudje, ki pa imajo nekoliko drugačna vedenjska nagnjena. In to je nekaj, kar
               je pač narava dala ali tisti, ki verjamejo, da je pri rojstvu posredoval bog, kar je
               bog dal, kot se reče, pri rojstvu. Tako so ustvarjeni. In problem je samo, ali jih
               družba sprejema ali jih zavrača ali jih marginalizira. In to je za nas ključno
               vprašanje. Pomemben je odnos do teh ljudi, oni so sicer naravni.</p>
               <p>Pri tem prizadevanju skozi družinski zakonik gredo prizadevanja za to, da tudi na tem
               področju zagotovimo enakopravnost državljanov, tudi tistih, ki so se odločili za
               drugačno življenje, ali ki niso enaki nam vsem ostalim.</p>
               <p>Posebej bi rad izpostavil, glede na diskusijo in tudi poročilo gospoda Presečnika, da
               družinski zakonik nima temeljnega namena ščititi otroka, ščititi koristi otroka.
               Mislim, da ta trditev ne zdrži. Že je bilo navedeno, zakaj danes otroci, ki živijo v
               takšnih skupnostih, niso enakopravni, katere vse pravice so jim neposredno ali
               posredno preko drugačnega obravnavanja skupnosti, v kateri so, kršene oziroma
               odvzete. Jaz bi rad navedel tudi primer, ki sem ga uvodoma tudi že omenil, primer
               sklepa Vrhovnega sodišča, ki še ni znan v javnosti. Gre za to, da sta se dva
               istospolno usmerjena posameznika, ki imata slovensko in ameriško državljanstvo,
               odločila za posvojitev otroka v eni od ameriških držav, skladno z njihovo zakonodajo.
               In sklep ameriškega sodišča pravi, da sta postala s tem polnopravna starša tega
               otroka z vsemi pravicami, kot če bi bila biološka starša. S to odločitvijo in s tem
               otrokom sta prišla k nam, da bi tega otroka vpisala v rojstno knjigo, da bi ta otrok
               dobil vse pravice, kot jih imamo drugi državljani. To seveda ni bilo mogoče. Zato sta
               se obrnila na okrožno sodišče, da se ta odločba sodišča, ki sta jo dobila v Ameriki,
               tudi tu prizna. Okrožno sodišče je temu ugodilo in je reklo, da se lahko v naš pravni
               red brez kakršnihkoli problemov in negativnih posledic ta odločitev umesti in potem
               tudi vse pravice, ki iz nje izhajajo. Na to se je pritožilo Vrhovno tožilstvo, češ,
               da ta odločitev ni bila ustrezna. Sledila je razprava na Vrhovnem sodišču.
               Ustanovljen je bil poseben senat, ki je prišel do sklepa, da zavrne pritožbo
               Vrhovnega tožilstva in potrdi, da je bila odločitev Okrožnega sodišča primerna. Tu
               druge odločitve pravzaprav niti ni moglo biti, kajti sicer bi bil tak otrok popolnoma
               izven pravne ureditve, kot jo pri nas poznamo.</p>
               <p>In to je primer, ki je presedan, ki ga lahko pravzaprav uporabijo sedaj kadarkoli za
               katerikoli primer, kdorkoli bi se tako odločil. To bi seveda pomenilo, če bi šli s to
               prakso naprej, da družinskega zakonika ne uredimo tako, kot je predložen, da se bodo
               naši ljudje posluževali te možnosti in bodo zaobšli naše pravo ter po stranskih
               poteh, če hočete, skozi <q>"case by case"</q> urejali te zadeve na način, ki je za nas tako
               rekoč neprijeten. In to se bo lahko dogajalo. Naj ob tem navedem, da je vse več
               evropskih držav, ki posvojitve dopuščajo. Osem držav je zdaj že takih, ki imajo to
               zakonodajo, da se lahko potem znotraj Evropske unije to kadarkoli na tak način uredi.
               In potem imamo mi neugodno situacijo, pravzaprav se tako rekoč izkorišča ali
               zlorablja, če hočete, naš neustrezen pravni red in se morajo na drug način želje, ki
               so zadaj, tudi uresničiti.</p>
               <p>Naj še to dodam, da je pri utemeljevanju tega sklepa Vrhovnega sodišča zanimivo, da
               se Vrhovno tožilstvo sklicuje na javni red v Sloveniji, ki da ne dopušča takega
               primera. Vrhovno sodišče se sklicuje na evropski pravni red in na Evropsko konvencijo
               o človekovih pravicah.</p>
               <p>Odgovoril bi rad še na vprašanje, ki ga je postavil gospod Presečnik, <q>"kje imate zdaj
               vse te družine in istospolne pare, skupnosti"</q> in tako naprej. Gospe in gospodje, to
               bi pomenilo notorno diskriminacijo, če bi začeli iskati istospolno usmerjene in jih
               preštevati. Kaj pa veste, koliko ljudi, ki jih srečujete dnevno na ulici, v svojem
               delovnem okolju in še kje, ima različna nagnjenja. Tudi taka. Te ljudi iskati,
               preštevati, klasificirati, da ne rečem, kaj se še lahko na tej podlagi zgodi - to so
               delali včasih, to boste tisti, ki zgodovino poznate, priznali -, tega se pač v
               demokratičnih družbah ne moremo iti. Te podatke, ki jih imamo, jih imamo na podlagi
               samopredstavitve, če hočete, samoporočanja. Tisti, ki so se želeli predstaviti kot
               istospolno usmerjeni. Na tej podlagi imamo številke, o katerih se govori, ne vemo pa,
               koliko ljudi ne želi v razmerah, v kakršnih pač živijo, da bi pokazali svoje
               specifičnosti, ki so zanje v teh okoliščinah danes neprijetne. Tako je to skrajno
               vprašljivo, če bi želeli statistiko, ki jo zahtevate na tem področju. Toliko za
               enkrat, pa se bom še pozneje oglasil. Hvala lepa.</p>
            </sp>
            <sp xml:id="SDZ5-Redna-14-2010-03-02.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franco Juri.</p>
            </sp>
            <sp xml:id="SDZ5-Redna-14-2010-03-02.sp44">

               <speaker>FRANCO JURI:</speaker>

               <p>Hvala, gospod predsedujoči. Gospod minister!</p>
               <p>Plaz mailov, ki je prek elektronske pošte zasul poslance zadnjih dneh in ki so
               pretežno naperjeni zoper družinski zakon, s fokusiranjem pretežno na enem samem
               argumentu iz tega zakona, dokazuje odlično operativno in taktično organizacijo
               nasprotnikov tega zakona. Ampak samo to, in nič več. Argumenti se ponavljajo in so
               vedno isti. Zanimivo je, da je zakon, ki bistveno izboljšuje razmerje v družinah, še
               posebej položaj otrok, zlasti tistih, ki se zaradi posebnih okoliščin znajdejo v
               nedorečenem prostoru družinskih razhajanj, sporov, ločitev, tudi ali predvsem znotraj
               tako imenovane tradicionalne družine, omogoča tem otrokom dejansko možnost in
               predvsem večje varstvo ter preoblikuje ali boljše določa vlogo centrov za socialno
               delo in vlogo sodišč. Tak zakon, ki to končno urejuje, opozicija danes v teh
               razpravah zreducira na priložnost za domnevno psihoanalitsko in psevdoznanstveno
               obračunavanje z homoseksualci. Pri tem se pozablja, da vsaka civilizirana in
               demokratično razvita država oziroma družba že zdavnaj homoseksualnosti ne obravnava
               več kot bolezen ali odklon od tako imenovane normalne spolnosti. Svobodno spolno
               usmerjenost posameznih državljanov in državljank ščiti tudi Ustava Republike
               Slovenije. Iz tega izhaja tudi mnenje Ustavnega sodišča, na katero se legitimno in
               pravilno sklicuje Vlada pri zagovarjanju tega zakona.</p>
               <p>Zgodovina. Bila je omenjena zgodovina. Auschwitz, Dachau, Treblinka itd. V teh znanih
               peklih, v teh znanih koncentracijskih taboriščih so Jude označevali z Davidovo
               zvezdo. Politične ujetnike, zapornike, z rdečim trikotnikom, Rome z rumenim
               trikotnikom, homoseksualce z roza trikotnikom. Te barve v trikotnikih utegnejo
               postati spet srhljiva prispodoba nekaterih razmišljanj, ki smo jih zaznali danes med
               vrsticami nekaterih razprav. Nekdo je hotel dokazati, da je homoseksualna populacija
               nek čuden odklon od normalnosti. Od tod do trikotnika v roza barvi ni velike
               razdalje. Stalin. Omenjen je bil stalinizem, kako so živeli sovjetski homoseksualci.
               Ruska revolucija je leta 1917, ko je bila še revolucija in so v njen sodelovali tudi
               libertarci, končno dekriminalizirala homoseksualnost. Ampak ta iluzija je bila
               kratka, ker še tudi boljševiki niso strinjali in so menili, da je homoseksualnost
               vendarle ena perverzija, deviacija, povezana z boržuazijo, zato so bili do te
               dekriminalizacije in liberalizacije tega vprašanja zelo zelo zadržani. In ko je
               prišel tovariš Stalin, se je končalo obdobje relativne tolerance. Takrat se je
               končalo in se je začela huda nasilna represija oziroma nasilno, prisilno zdravljenje
               homoseksualcev, ker so bili označeni kot perverzneži, kot ostanek dekadence. Pa bom
               na kratko citiral Nikolaja Krilenka. Nikolaj Krilent je bil najpomembnejši,
               najvplivnejši politkomisar v obdobju Stalina. Je bil minister. In po njegovem je bila
               homoseksualnost produkt dekadence zatirajočih razredov, ki nimajo kaj početi. V
               sovjetsko enciklopedijo pa so takrat zapisali: <q>"Izvor homoseksualnosti se povezuje na
               družbene okoliščine. Za večino oseb, ki so homoseksualno nagnjeni, se ta perverzija
               konča takoj, ko oseba najde primerno okolje. V sovjetski družbi, kjer so življenjske
               navade zdrave, je homoseksualnost, doživljana kot spolna perverzija, ki je sramotna
               in kriminalna. Sovjetska zakonodaja kaznuje homoseksualnost z izjemo posamičnih
               primerov, ko je homoseksualnost rezultat psihičnih motenj"</q>. To ni napisal dr.
               Cukjati, čeprav bi lahko to verjeli, ampak to je bilo zapisano v stalinistični
               sovjetski enciklopediji. Zelo zanimivo. Zanimive vzporednice. Danes poslušamo in
               razpravljamo o zadevah, ki so bile v demokratičnih družbah že prebavljene,
               metabolizirane in smo mislili, da se ne bodo več ponovile. In zdaj smo pred tem -
               pred skušnjavo, da ponovno razvrednotimo eno kategorijo prebivalstva, ki je prisotna
               tukaj in je bila prisotna vedno v zgodovini in je del zgodovine, del kulture, del
               umetnosti. Skušamo jo razvrednotiti na deviantni pojav, ki lahko ogrozi tradicionalno
               družino. Pa ni tako. In to lahko danes lepo dokazujemo.</p>
               <p>Homoseksualnost, če ostanemo trenutek pri zgodovini, ni bila kaznovana le v Stalinovi
               Sovjetski zvezi ali v Hitlerjevi Nemčiji. Nekaj desetletij pred tem je bil velik
               angleški pisatelj Oscar Wilde zaradi svoje spolne usmerjenosti kaznovan s prisilnim
               delom v viktorijanski Angliji. Homoseksualnost je del človeške zgodovine in kulture
               in zatiranje homoseksualnosti prav tako. Ampak zatiranje je bilo aktualno, ko je bila
               civilizacijska raven družbe na zelo nizki stopnji. Očitno je v Sloveniji - in v
               današnjih primerih govora, ki ga lahko spet označujemo kot sovražnega, je to očitno -
               prisotno prizadevanje za vračanje v tiste ne prav vedre čase. Upam, da ni tako. Ampak
               iskrice, ki jih je tu začutiti, žal, govorijo o tej nevarnosti.</p>
               <p>In še eno ne prav retorično vprašanje, vendar je poslanec nekoga imenoval. Mar je bil
               gospod Frizl homoseksualec? Ne. Mar so številni primeri pedofilije, ki jih razkrijejo
               v najvišji moralni ustanovi, v RKC, v Rimskokatoliški cerkvi, zaradi katerih se
               stalno oglaša tudi sam papež, da se opravičuje in da se distancira od že masovnih
               pojavov pedofilije znotraj Cerkve. Ali je to rezultat odpiranja zakonodaje do
               homoseksualcev? Ne, to je rezultat zatiranja enega dela človeške narave, človeške
               svobode. In prav v tem zatiranju - psihoanaliza in psihologija dobro poznata ta
               pojav, da prav tisti, ki najbolj lajajo proti tako imenovanim deviacijam, so tisti,
               ki te deviacije zatirajo, morda jih intimno zadržujejo in sovražijo svobodo tistih,
               ki želijo govoriti in nastopati javno, vedro. In v tem je ključ te zgodbe. To
               sovraštvo do drugačnosti, pa ni pomembno, ali so to homoseksualci, ali so Romi, ali
               so izbrisani, ali so tako imenovani levičarji, drugačnost je za nekatere moteča. In
               če je moteča na enem segmentu, bo moteča tudi na drugih. In danes se ponovno soočamo
               s sovraštvom do drugačnosti.</p>
               <p>Družinski zakonik ne ogroža in ne omejuje tradicionalne družine. Nasprotno. Mislim,
               da prav predlogi, ki jih vsi priznajo temu zakonu - zaščita, varovanje otrok,
               jasnejša vloga vseh ustanov, ki se ukvarjajo z razmerjem v družinah, omogočajo boljše
               delovanje tudi tradicionalne družine. Ampak zakon gre naprej. Širi pravice in daje
               možnost tudi nekaterim skupnostim, ki te možnosti niso imele, da živijo kot družina.
               To je treba poudariti. Žal v tej kampanji proti družinskemu zakoniku želijo to
               prikrivati, želijo dokazati, da je to samo zakon, ki ustreza homoseksualnim,
               istospolnim skupnostim. Ne, to je samo en majhen segment. Ampak je pomemben. Pomemben
               je, ker širi določene pravice in omogoča tudi tisti otrokom, ki dejansko že zdaj, v
               praksi živijo v istospolni skupnosti, da imajo zagotovljene pravice in da ni
               diskriminacije. Če tega ne bomo storili - jaz se spominjam velikih razprav v
               nekaterih državah pred legalizacijo splava ali pred legalizacijo ločitve. Še nedavno,
               v 70. letih so bile te borbe v nekaterih evropskih državah zelo aktualne. Prišlo je
               do referendumov, prišlo je do intenzivnih civilnih bojev za to, da je ženska dobila
               tisto osnovno pravico o odločanju o lastnem telesu, odločanju o rojstvu in tudi
               odločanju o razmerju do partnerja. In če gremo bolj nazaj, ta razprava me spominja na
               razprave izpred stoletja, ko ženska ni imela temeljnih pravic, ko ženska ni smela ne
               delati, ne voliti. In to je bilo takrat normalno. V nekaterih državah je danes to
               tudi normalno. In glej ga zlomka, v tistih istih državah bo homoseksualec danes ubit,
               ker obstaja tudi smrtna kazen za te deviacije. In to so netolerantne družbe,
               fundamentalistične ali teokratske. Tudi v razviti Evropi vemo, da v zgodovini, ko se
               je pojavila zahteva po enakopravnosti žensk, so nekateri to označili kot razpad
               tradicionalne družine. Seveda, razpad patriarhalne tradicionalne družbine. Ampak kolo
               zgodovine se je vrtelo naprej. Ženska je dobila pravice. In to, kar je bilo takrat
               tabu, danes ni več. Danes živimo v svetu, kjer smo vsi državljani in državljanke
               enakopravni in ni razloga, tudi ob dejstvu, da Slovenija ni edina in ni prva
               civilizirana in demokratična država, ki predlaga takšno zakonodajo, ni razloga, da bi
               na enem segmentu rekli: <q>"Ne, tukaj omejimo, ker ti so pač drugačni, niso normalni in
               bodo škodovali našim trokom."</q> Raziskav je veliko in nobena raziskava ni še dokazala,
               da bi bili otroci, ki živijo v istospolnih skupnostnih, kjer prevladuje zakon
               ljubezni, topline, medsebojnega spoštovanja, niso prikrajšani v primerjavi z
               nekaterimi drugimi. Lahko pa najdemo veliko primerov, kjer v klasičnih tradicionalnih
               družinah pride in do zlorab, nasilja do ekscesnih situacij. Ampak to so ekscesne
               situacije, ki jih lahko beležimo v vseh družinah, ne glede na spolno usmerjenost. Jaz
               takšne ekscesne primere, kot smo jih slišali danes, pripisujem nekim čudnim
               nagnjenem, neki floskuli o tem, kako bodo neki stari ravnali z otroki. Lepo vas
               prosim, pri posvojiti otrok vemo, kakšne so procedure. Vemo, koliko je pogojev,
               zahtevanih pogojev in kako je težko priti do posvojitve otroka. Mora biti dokazano
               razmerje, ki bo temu otroku zagotovilo osnovne pravice in osnovno varstvo. To
               poigravanje z ekscesnimi in nerealnimi situacijami je samo dolivanje olja na ogenj,
               ki ne prispeva k treznosti te razprave. Imamo dober zakon tudi v tistem delu, kjer
               širi pravice, in ne izgubimo te priložnosti. Imamo zakon, ki bo povzdignil Slovenijo
               na raven najbolj kultiviranih, najbolj tolerantnih, najbolj razvitih evropskih držav.
               In boste videli, da t,o kar zdaj deluje kot boleč porodni krč, bo jutri nekaj čisto
               normalnega. Tako kot je bila pravica do enakopravnosti žensk.</p>
               <p>Zato bom ta zakon odločno in prepričano podprl.</p>
            </sp>
            <sp xml:id="SDZ5-Redna-14-2010-03-02.sp45">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Radovan Žerjav. Prosim.</p>
            </sp>
            <sp xml:id="SDZ5-Redna-14-2010-03-02.sp46">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi!</p>
               <p>Zagotovo ima novi družinski zakonik veliko dobrih rešitev, ki jih v Slovenski ljudski
               stranki podpiramo, torej rešitev, ki dejansko v ospredje postavljajo otroke. Žal pa
               ste v ta zakonik vgradili rešitev, ki je grob napad na družino, grob napad na osnovno
               celico družbe in v ospredje ne postavlja otroka, ampak v ospredje postavlja
               istospolno zvezo. Gre za grob napad proti človeškemu bistvu. Zato ta zakonik zame ni
               sprejemljiv in je nesprejemljiv tudi za Slovensko ljudsko stranko. Sam ne želim biti
               nestrpen, nisem nestrpen in nimam nič proti istospolni zvezi. Sem pa odločno proti
               temu, da bi istospolna zveza, torej zveza dveh moških oziroma zveza dveh žensk, lahko
               posvojila otroka, še posebej v trenutku ko mnogi mladi pari zaradi takšnih ali
               drugačnih zadev ne morejo imeti otroka. Sam sem se velikokrat vprašal, namreč tudi
               meni se lahko zgodi, da bo moj otrok ostal tako ali drugače brez staršev. Moj sin.
               Kako bi bilo, če bi se moj sin po spletu okoliščin znašel v istospolni zvezi? Jaz
               nisem za to. Vprašajte sami sebe, če ste za to.</p>
               <p>Zagotovo ta zakonik ni samo zadeva pravnikov ali pa nas, politikov, ki se tukaj
               prepiramo, ampak je zadeva, vsebina in predmet, o katerem morajo razpravljati tako
               filozofi, antropologi, psihologi, globinski psihologi, pa tudi moralni teologi. Tukaj
               pa se želi mnenja nekaterih preprosto preslišati in obiti, in to na silo, s
               preglasovanjem.</p>
               <p>Sam bi želel, da moški ostanejo moški, možje, očetje, da ženske ostanejo žene, mame
               in da otroci ostanejo otroci, družina pa da ostane družina. S tem zakonom pa želimo
               narediti, da moški več ne bo mož ali pa oče in da ženska ne bo veš žena ali mama,
               otroci, ne vem, kaj bodo, družina pa zagotovo ne bo več družina.</p>
               <p>Ne nam, prosim razlagati, da so istospolne zveze polne topline in ljubezni in da je v
               normalnih družinah vse narobe. Ne, prosim, tega delati, ker to preprosto ni res.</p>
               <p>Govori se o človekovih pravicah. O katerih človekovih pravicah? O človekovih pravicah
               otrok zagotovo ne. In tu je ključni problem. Kje so torej v tem zakoniku, ko govorimo
               o posvojitvi otroka s strani istospolne zveze, človekove pravice otroka? Kje je
               njegova pravica, da živi v normalni in, če hočete, naravni družini? Da, tudi o naravi
               govorimo. Tisti, ki ste po svojem prepričanju ateisti in ne verjamete v boga, najbrž
               poznate Darwinov nauk evolucije. Tokrat gremo direktno proti naravi. Mimogrede,
               zgodovina nas uči, da dejanja proti naravi niso dobra in da so nevarna. Proti naravi
               smo naredili veliko, predvsem z onesnaževanjem, in narava nam to tako ali drugače
               tudi vrača.</p>
               <p>Da, strinjam se, veliko otrok se rodi v izvenzakonski zvezi. Ali smo se kdaj
               vprašali, zakaj? Zato, ker morajo starši, žal tudi zaradi finančne stiske,
               kalkulirati tudi o tem, kaj je bolje za družino oziroma kaj se bolj izplača: biti v
               izvenzakonski zvezi ali se poročiti. V mnogih primerih se biti v izvenzakonski zvezi
               veliko bolj izplača kot biti poročen. Narobe svet ali pa katastrofa. Ja, ampak takšno
               državo, žal, imamo. Ali si sploh predstavljate, kam smo prišli v naši družbi? Da
               kalkuliramo, ali se bomo poročili ali ne. Če se ne bomo poročili, bomo zaradi tega,
               ker ne bomo imeli skupnega dohodka, morda dobili kakšen dodatek, kakšen vrtec ceneje
               in tako naprej. Zato otroci živijo v izvenzakonski zvezi.</p>
               <p>Veliko se je govorilo o študijah v zvezi z vplivom na razvoj otroka v istospolnih
               zvezah, o nemški študiji, češ, da nima vpliva na otroka. Po drugi strani pa nam vsi
               psihologi in psihiatri in ne vem kdo vse razlagajo, kako ima kakršnakoli majhna
               anomalija znotraj družine in tudi izven velik vpliv na otroka. To pa naj ne bi imelo
               nobenega vpliva. Tega jaz ne razumem. In v Sloveniji, kolikor vem, ali pa v naši
               družbi nimamo nobene strokovno utemeljene interdisciplinarne študije o tem vplivu,
               kako vpliva istospolna zveza na razvoj otroka. Koga ogroža zakonik, je bilo
               vprašanje. Po moji oceni v tem segmentu zagotovo ogroža normalen razvoj otroka.</p>
               <p>Pred kratkim sem postavil poslansko vprašanje ministru za delo, družino in socialne
               zadeve, pravzaprav štiri vprašanja, ravno v zvezi s temi statistikami ali kakorkoli
               bi dejal, o katerih je tudi minister prej govoril in trdil, da je bilo to neko
               stigmatiziranje, neko predalčkanje posameznih različnih ljudi, da temu tako rečem.
               Očitno je, da res nimamo teh številk. Ampak za božjo voljo, že ves čas, odkar se
               pogovarjamo o družinskem zakoniku, nas prepričujete, koalicija ali nekatere stranke v
               koaliciji, da živi toliko in toliko ljudi oziroma toliko in toliko otrok, govorite o
               številki 100, v istospolni zvezi. Ko pa postavimo javno jasno vprašanje, govorite, da
               nimate teh številk. Dejali ste le, da je na dan 22. januarja 2010 registriranih 30
               istospolnih partnerskih skupnosti. To je številka, ki je javna. Sicer operirate z
               nekimi številkami, ki niso javne oziroma znane, vsaj ne nam znane. Podatkov torej
               nimamo, uradnih podatkov nimamo, pa kljub temu posiljujemo neko rešitev, ki ni
               sprejemljiva.</p>
               <p>9. decembra lani sem predsedniku Vlade poslal javni poziv k umiku družinskega
               zakonika. Na ta poziv nisem dobil odgovora. Meni je sicer žal, ampak dobro.</p>
               <p>Upam in želim si, da zakonik ne bo dobil podpore. Če je bo dobil, smo že napovedali,
               da bomo poslanci Slovenske ljudske stranke dali podpise za izvedbo naknadnega
               zakonodajnega referenduma. Hvala lepa.</p>
            </sp>
            <sp xml:id="SDZ5-Redna-14-2010-03-02.sp47">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Srečko Prijatelj.</p>
            </sp>
            <sp xml:id="SDZ5-Redna-14-2010-03-02.sp48">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik, za besedo.</p>
               <p>Danes smo slišali kar nekaj mnenj, da bi se ta družinski zakonik podprl. Vendar jaz
               vas vprašam, spoštovane kolegice in kolegi, kdo pa je vprašal otroke, ali si sploh
               želijo take starše. Govorite o diskriminaciji do otrok, pa vendar ne želite v bistvu
               zaščititi tistih, ki so najmanj zaščiteni. Jaz sem Državnem zboru že zelo kritično
               govoril o tem, v prejšnjih poskusih, pa sem zaradi tega bil obravnavan na vseh
               sodiščih v Sloveniji. Nazadnje je Ustavno sodišče presojalo o tem, ali sem govoril
               sovražni govor ali ne. Moram reči, da sem uspešno prestal vse presoje. Zdaj sem v
               Strasbourgu na sodišču, kjer me istospolni partnerji ali bolje rečeno homoseksualci
               in lezbijke tožijo, ker sem smel izreči besede v Državnem zboru, kot apel, da
               verjetno ni nikogar od staršev, tudi danes ga ni tukaj prisotnega, ki bi želel imeti
               tako opredeljena otroka.</p>
               <p>Jaz se ne morem strinjati s tem, da največ pozornosti v Državnem zboru, če pogledamo,
               koliko časa smo porabili, potrošimo na izbrisanih, istospolnopartnersko usmerjenih in
               pa na Romih, da ne rečem, Ciganih, ker bom lahko prekinjen. Socialna problematika kot
               da te vlade ne zanima, težko življenje Slovenk in Slovencev tudi ne. Važno je, da
               sprejmemo ta zakon in da pridobite še kakšen volilni glas.</p>
               <p>Največ pa se oglašajo ravno tisti, ki, mogoče kritika, sploh nimajo družine in ne
               vedo, kaj je to družina. Prej smo slišali kolega, ki je rekel, da nekateri lajamo
               tukaj v Državnem zboru. Jaz bi apeliral tukaj na podpredsednika, da je tako kritičen
               tudi do koalicijskih poslancev, ko na tak grd način v bistvu obravnavajo govor.
               Čeprav opozicija, ampak mislim, da se tudi tukaj kaže določena nestrpnost.</p>
               <p>Jaz bi želel ob tem opozoriti na dejstvo. Na mojem računalniku je preko 300 mailov,
               ki govorijo o tem, da počnemo v Državnem zboru danes, ko to obravnavamo, veliko
               neumnost in krademo bogu čas, predvsem pa državi dragocen denar. Kajti to tudi stane
               nekaj Državni zbor in seveda tudi državo. Želim pa opozoriti še na en aspekt in drugo
               posledico tega dejanja, to je pa referendum, ki nedvomno bo, in bo stal kar nekaj
               milijonov evrov. Potem se vprašamo lahko, zakaj smo v javnosti tako slabo ocenjeni
               oziroma je tako negativno mnenje javnosti do dela v Državnem zboru. Zaradi tega,
               spoštovane poslanke in poslanci, ker se ukvarjamo z izbrisanimi, predvsem to je tema,
               istospolne partnerske zveze obravnavamo kot po tekočem traku. Pred nedavnim smo imeli
               ta zakon, zdaj ga imamo spet. In ker je priljubljena tema v Državnem zboru ciganska
               tema. Se pravi, nič od tega, kar bi morali obravnavati. Same nepomembne teme, ki
               govorijo predvsem to, da se opozicija in pozicija trudita, da bi dobili naklonjenost
               volivcev. Predvsem pa mislim, da gospod Pahor potrebuje ta zakon, če želi obdržati
               vsaj približno podporo za vladanje še naprej.</p>
               <p>Ta skupina ni zanemarljiva, je številčna in danes je moderno biti v državi drugačen,
               nenormalen. Če si normalen, si lahko obsojan. Ko je bila parada ponosa, ste lahko
               videli transparent <q>"smrt Prijatelju"</q>. Takrat ni nihče od mojih kolegov nasprotoval,
               ampak ta transparent se je veselo nosil tukaj spodaj pred parlamentom, so mahali z
               njim. Jaz sem bil takrat ravno v sodnem postopku na Višjem sodišču, ker sem smel
               razpravljati o homoseksualcih na tak način.</p>
               <p>Sam bi rad povedal tudi to, da ko bo prišlo do zlorabe, boste vsi tisti, ki boste
               danes stisnili tipko <q>"za"</q>, bili soodgovorni za to. Najmanjše dosojene kazni so ravno
               kazni na področju pedofilije in posilstev. Ti delikti so tudi najtežje dokazani
               oziroma pri otrocih sploh. Redko kdaj pride do tega, da je sodba pravnomočna. Zato
               opozorilo mojega predsednika ko je predstavljal stališče poslanske skupine, drži.
               Treba se je zamisliti nad tem, ali ne bi veljalo dati možnost tudi tem osebam, ki so
               mogoče postavljene v tak položaj, pa niso zadovoljne sami s seboj. Jaz verjamem, da
               tudi kakšen homoseksualec obstaja, kar nekaj jih je, ki s tem ni zadovoljen, da ima
               tako nagnjenje, in bi rad znotraj socialnega zavarovanja poiskal mogoče ustrezno
               zdravstveno pomoč. Jaz ne govorim, da je to bolezen, ampak če zdravimo kleptomanijo,
               če zdravimo alkoholizem, bi lahko v bistvu tudi to dodali kot možnost, ki se po
               prostovoljni presoji sme tako ali drugače zdraviti pri ustrezni inštituciji v
               zdravstvu.</p>
               <p>Sam bi želel poudariti tudi to, ko bo prišlo do zapostavljanja otrok v rednem
               izobraževalnem sistemu. Predstavljajte si, kaj se bo zgodilo, ko bo po takega otroka
               v šolo prišel eden od staršev in bodo drugi otroci videli, kakšne starše ima ta
               otrok. Verjetno ga bodo zasmehovali in se mu norčevali skozi celo devetletno
               izobraževanje osnovne šole. Kdo bo tega otroka zaščitil? Ali boste tako glasni, kot
               ste danes tukaj, in boste stopili v bran temu otroku, ki bo imel lahko trajne
               posledice, ker smo mi danes izglasovali tak neumen zakon?</p>
               <p>Jaz nimam nič proti temu, da registriramo istospolne partnerske zveze, nimam nič
               proti temu, da se tako ali drugače opredelijo pravice teh skupin. Imam pa ogromno
               proti temu, da bi te skupine lahko pravnomočno posvojile otroka. To pa nima nič zveze
               z družinskim zakonom.</p>
               <p>Spoštovani minister, to, kar ste navajali danes, je izzvalo v dvorani, če ne drugega,
               posmeh. Rekli ste, da v bistvu ni nič narobe, če so s tako osebo in da to dokazujejo
               tudi študije in se opirate na to. Kje je pa evropska konvencija, ki smo jo mi
               omenjali, ki prepoveduje posvajanje otrok? Zakaj nihče ne govori o tej evropski
               primerljivosti? Predsednik vam je jasno povedal danes, da bi morali biti tudi
               evropsko primerljivi. Trikrat smo bili prekinjeni in želel bi, spoštovani
               podpredsednik Državnega zbora, da nam vrnete ta čas, da se v nadaljevanju te seje
               ugotovi, kolikokrat je gospod Gantar posegel v besedo gospodu Jelinčiču in da se nam
               ta čas pripiše, kajti tudi moj kolegi bi želeli kaj povedati o tem.</p>
               <p>Bi pa želel samo še nekaj. Predlagam temu cenjenemu Državnemu zboru, če se bo
               koalicija odločila tako, kot se bo, da nosi tudi sama stroške. In poslanci Državnega
               zbora, ki boste danes glasovali <q>"za"</q>, bodite vsaj toliko fer, da plačate stroške
               referenduma. To vam predlagam, če ste tako prepričani, da je to dobro. Pa ne boste,
               da ne rečem, s tujim<gap n="..."/> mahali po koprivah. Hvala lepa.</p>
            </sp>
            <sp xml:id="SDZ5-Redna-14-2010-03-02.sp49">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Roberto Battelli. <stage>(Ga ni.)</stage> Gospod Dejan Levanič. Izvolite.</p>
            </sp>
            <sp xml:id="SDZ5-Redna-14-2010-03-02.sp50">

               <speaker>DEJAN LEVANIČ:</speaker>

               <p>Hvala lepa za besedo, gospod podpredsednik.</p>
               <p>Družinski zakonik prinaša veliko dobrega. Z njim urejamo celotno družinsko pravo in v
               interesu koristi otroka krepimo vpliv države na odnose znotraj družine. Osnovni cilj
               je izboljšanje položaja otrok v družinskih razmerjih, hitrejše reševanje zadev na
               družinskem področju, kar je posebej pri odločanju o ukrepih za varstvo koristi otroka
               izrednega pomena, saj nekateri postopki, ki so dolgotrajni, lahko imajo negativne,
               nepopravljive posledice na njegov nadaljnji razvoj.</p>
               <p>Zraven tega zakon vključuje tudi poglavje o istospolnih partnerstvih in seveda
               njihovih družinah, pri čemer je nujno treba izpostaviti, da pri tem poglavju sploh ne
               gre za ustvarjanje privilegijev eni skupini ljudi ali zgolj za odpravljanje
               diskriminacije do istospolnih partnerjev, ampak gre v prvi vrsti za pravice otrok. In
               skozi argumente, ki jih je navedel že gospod minister in jih navajamo tudi ostali, se
               to da jasno razbrati, da je to res tako. Vse ostalo so žal neutemeljeni argumenti, ki
               spodbujajo širjenje nestrpnosti v naši družbi in odvračajo pozornost od resničnega
               problema, s katerim smo soočeni. Za kaj gre? Predstavljajte si skupnost istospolnega
               para, ki danes že vzgaja otroka. To ni namišljen primer, ker v realnosti takšna
               skupnost že obstaja. Eden od bioloških staršev tega otroka je za svojega,
               življenjskega sopotnika izbral istospolnega partnerja, kar je navsezadnje tudi
               njegova pravica. Še bolj pomembno pa je, da si vsi skupaj priznamo, da takšna oblika
               družine je družina. In če trdimo, da to ni družina, si mečemo pesek v oči. Še bolj
               pomembno pa je, da tem otrokom, ki živijo v teh družinah, tako kot vsem ostalim
               otrokom v naši družbi zagotovimo pravice, ki izhajajo iz naslova socialne varnosti.
               To pomeni, da zagotovimo možnost koriščenja bolniškega dopustna za nego otrok,
               starševskega dopusta, pravice do dela s krajšim delovnim časom, tudi pravice do
               otroškega dodatka, da otrokom omogočimo možnost dedovanja, družinske pokojnine,
               pravice do preživnine, navsezadnje tudi zdravstveno zavarovanje itd. In to so v
               današnji družbi realni problemi, hočete ali nočete. Vladna koalicija jih ta trenutek
               želi reševati v dobro otroka. In pri vseh teh pravicah, ki izhajajo iz pravic
               socialne varnosti, je jasno, da zagotavljamo osnovne pravice otrokom, ki v teh
               družinah živijo in ki teh pravic danes nimajo. Torej niso enakopravni z ostalimi
               otroki, in to je dejstvo. Pravice ne smejo biti privilegij, ampak nekaj, kar vsem nam
               pripada.</p>
               <p>Družinskemu zakoniku se med drugim očita, da spreminja tradicionalno definicijo
               družine. To ni res. Družinski zakonik v celoti ohranja nedotaknjeno tradicionalno
               zakonsko zvezo med moškim in žensko z vsemi pravicami in dolžnostmi. Nov družinski
               zakonik v ničemer ne zmanjšuje pomena tradicionalnih družinskih oblik in s
               posameznimi ukrepi, predvsem z raznimi odpravami administrativnih ovir, se predvsem
               mladim, ki bi se želeli odločiti za to, da stopijo v neko partnersko skupnost, lažje
               omogoča, da to tudi storijo. Tako ni res, da se neka oblika zakonske skupnosti dela
               manj privlačno. Pri tem pa moramo upoštevati spremenjene družbene okoliščine v naši
               družbi. In res je, da družinski zakonik v jedro tokrat postavlja otroka, ker po
               veljavnem zakonu danes niti enostarševska družina ni družina. Pa mi povejte, če je to
               prav. Ali je res, da lahko za družino smatramo samo tisto družino, ki je sestavljena
               iz očeta, matere in otroka? Ne, ker so danes stvari spremenjene in govoriti, da
               enostarševska družina ni družina, je žal zelo napačno, in noben od nas te pravice
               nima.</p>
               <p>Danes smo v tej dvorani deležni tudi izrazitega sovražnega govora. Homoseksualce se
               primerja s pedofili, zoofili, označuje se jih za bolne, psihično neprimerne,
               neustrezne itn. Kaj je naslednji korak? Da jih bomo zaprli v posebna taborišča, da
               jih bomo odstranili iz naše družbe? Jaz lahko razumem, da ima vsak od nas svoje
               stališče, da imamo drugačna stališča. Ampak kar je preveč, je pa preveč. Kako bi se
               počutili vi, če bi vas kar nekdo brez podlage obtožil, da ste pedofil, zoofil, da
               zlorabljate svojega otroka, da si boste v banjo vozili nekoga in z njim tam počeli
               kaj jaz vem kaj vse. Kako bi se počutili? Predvsem pa ne bi pričakoval, da takšne
               besede prihajajo s strani predstavnikov tega visokega zbora. Ampak argumenti očitno
               danes niso več pomembni.</p>
               <p>Če se vrnem k zakoniku. Za otroke je najpomembneje, kaj se v družini dogaja, torej
               kvaliteta odnosov. Veliko vas je govorilo raznih študijah. Ameriška psihološka zveza
               je leta 1995 jasno povedala, da ni nobenih razlik med otroki, ki živijo v
               heteroseksualnih družinah, in otroki, ki živijo v istospolnih družinah. Nemška
               pravosodna ministrica je na dveh konservativnih inštitutih naročila raziskavo, prvo
               transparentno in reprezentativno raziskavo, ki jasno pokaže, da ti otroci niso
               deležni nič manj ljubezni, da se enako vključujejo v družbo, mogoče so ene majhne
               razlike predvsem tam, da so mogoče bolj strpni, bolj tolerantni do svojih vrstnikov.
               In to dokazujejo raziskave, ki so pomembne. Nemška pravosodna ministrica je naročila
               to raziskavo. Ta raziskava jasno pove, kaj se dogaja s temi otroki. Zato je vsak
               strah, kaj se bo s temi otroci dogajalo, odveč. Prejudicirati, kakšne grozote naj bi
               se dogajale v teh družinah, je naravnost ena velika neumnost. Nobena pomembnejša
               raziskava na področju istospolnih družin ne kaže na to, da bi imeli ti otroci več
               vedenjskih in osebnostnih težav. Spolna usmeritev staršev, dokazano, ne vpliva na
               spolno usmeritev otroka. Nepošteno je, da zaradi naše nevednosti ali kakršnihkoli
               predsodkov kaznujemo otroke, ki živijo danes že v istospolnih družinah. Da rečemo
               tukaj v Državnem zboru kar tako, <q>"poglejte, vrstniki jih ne bodo sprejeli, zato to ni
               dobra rešitev"</q>. Vsi otroci v adolescenci doživljajo ponižanja iz različnih razlogov:
               zaradi barve kože, debelosti, veroizpovedi in tako naprej. Je pa dejstvo, da tisti
               otroci, ki imajo podporo v družini, ki imajo trdno družino, ne glede na to, kakšna
               družina je, se lažje soočajo s temi očitki in zadevami, ki se jim dogajajo v
               otroštvu, ne glede na to, s kom živijo. Danes so otroci, ki živijo z babicami, s
               tetami, strici, očetom in materjo, v enostarševskih družinah in tudi v družinah z
               istospolnimi partnerji. Ne glede na to, v kakšni obliki družine živijo, je pomembna
               vzgoja otrok in kaj se bo temu otroku nudilo v tej družini. In dajmo enkrat za vselej
               razumeti, da nimajo vsi te sreče imeti mamo in očeta, pa vendar jim zaradi tega nič
               ne manjka in zaradi tega niso nič slabši. Hvala lepa.</p>
            </sp>
            <sp xml:id="SDZ5-Redna-14-2010-03-02.sp51">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Robert Hrovat.</p>
            </sp>
            <sp xml:id="SDZ5-Redna-14-2010-03-02.sp52">

               <speaker>ROBERT HROVAT:</speaker>

               <p>Hvala lepa za besedo.</p>
               <p>Najprej bi želel reči, da ste si koalicijski poslanke in poslanci v preteklosti
               uzurpirali pravzaprav zavzemanje za dialog in upoštevanje civilne družbe. O tem se je
               ogromno govorilo v preteklem mandatu, tudi v tem mandatu, kako se boste zavzemali za
               dialog s civilno družbo. Civilna iniciativa za družino in otrokove pravice pravzaprav
               že od oktobra poudarja in opozarja, da so rešitve v družinskem zakoniku neustrezne.
               Državljani so nas vse poslanke in poslance v zadnjih dneh zasuli z elektronskimi
               sporočili, kjer nasprotujejo uzakonitvi takšnega teksta, kot je pripravljen. V
               zakoniku je vtkanih veliko tudi dobrih idej, izkušenj iz preteklosti in želja za
               prihodnost. To je treba iskreno povedati, da so nekatere rešitve v zakoniku dobre. Ne
               nazadnje gre tukaj za ureditev ženitnih pogodb, priznanje otroka pred njegovim
               rojstvom, novosti na področju svetovanja, ukrepi za varstvo, koristi otrok,
               rejništvo, skrbništvo, ukrepi na področju preživnin - vse to je vključeno v ta
               družinski zakonik. Vendar pa je ena točka, ki pa je, vsaj zame osebno,
               nesprejemljiva. To pa je izenačitev istospolnih partnerskih skupnosti z zakonsko
               zvezo ter posvojitev otrok istospolnih parov. Tukaj je točka, na kateri nikoli ne
               bomo prišli skupaj. Današnji svet zelo teži k temu, da je vse mogoče. Da si je moč
               privoščiti vse, da je vse dovoljeno. Že tako ali tako je na vseh ravneh družbenega
               delovanja zaznati moralni razkroj, da pa bi z zakonom postalo dovoljeno nekaj, kar je
               že v osnovi skregano z zakoni narave, pa po mojem mnenju ni vredno človeškega
               dostojanstva.</p>
               <p>Osnovna celica družbe je samo družina, ki združuje dve generaciji, starše in otroke,
               ter dva spola, moškega in žensko. In to je dejstvo. Sam sem absolutno strpen do
               drugače mislečih. Sem strpen. Osebe z istospolno usmerjenostjo imajo zagotovo pravico
               živeti tako, kakor same želijo. Vendar pa v predlogu zakonika prihaja do
               redefiniranja pojma družine. Zato je to zame nesprejemljivo, kot sem že prej povedal.
               In ko bomo enkrat končno razumeli, da poroka in otroci niso pravica, ampak so dar,
               potem bo vse zelo jasno in vse zelo logično. Dokler pa bomo le govorili o tem, da ima
               vsak pravico do poroke in da ima vsak pravico do otrok, do takrat si bomo vse
               pravzaprav samo lastili. Sam nisem bil nikoli last očeta in mame, jaz sem za njiju
               dar, pa kakorkoli vzamete in kakorkoli gledate na te stvari.</p>
               <p>Ogromno vas je govorilo danes o pravicah otrok. Kaj pa pravica do očeta in mame?
               Mislim, da otrok ima to pravico, vendar tega v tem predlogu ni. Slovenija je ta
               trenutek v zelo močni moralni in etični krizi, ki ji ta sporni zakon pravzaprav le še
               dodaja svojo vrednost. Več deset tisoč podpisov je proti redefiniciji družine in
               možnosti posvojitve otrok v istospolni skupnosti. Vsi ti ljudje do sedaj po mojem
               mnenju niso imeli dovolj priložnosti, da bi v zadostni meri predstavili dejstva glede
               zavajanj ministrstva. In mislim, da je prav, da ključne ugotovitve ponovno
               izpostavimo.</p>
               <p>Ministrstvo za delo, družino in socialne zadeve trdi, da mora slovenska vlada
               uzakoniti pravico do poroke in ustanovitve družine, ker je to zapisano v Listi
               temeljnih človekovih pravic Evropske unije. To ni res. V 9. členu piše: <q>"Pravica
               sklepanja zakonske zveze in pravica ustvarjanja družine sta zagotovljeni v skladu z
               nacionalnimi zakoni, ki urejajo uresničevanje teh pravic."</q> Nikjer ni niti ene besede
               o tem, da bi bila v listini zapisana zahteva, po kateri bi moral Državni zbor
               uzakoniti izenačitev zakonske in istospolne zveze ter posvojitve otrok v istospolnih
               zvezah. Rečeno je bilo tudi, da mora Slovenija uzakoniti izenačitev zakonske in
               istospolne zveze ter posvojitve otrok v homoseksualne skupnosti, ker imajo takšne
               zakonodaje številne, po vladnem mnenju, napredne države. Na svetu je 195 držav. Od
               tega jih zakonsko zvezo z istospolno zvezo na podobno radikalen način, kot predvideva
               sedanji predlog družinskega zakonika, izenačuje samo sedem. Od 195 samo sedem:
               Norveška, Nizozemska, Španija, Švedska, Belgija, Kanada, Južnoafriška republike itn.
               In teh resnic, neresnic se je nabralo precej.</p>
               <p>Ker mi časa zmanjkuje in želim, da tudi moji kolegi povedo še kaj na to temo, mislim
               da je prav, da povem še nekaj o referendumu, ker očitno boste podprli ta zakonik in
               bo do referenduma prišlo. Trditev vlade, da o pravicah tako imenovane homoseksualne
               manjšine na referendumu ne sme odločati večina. To pa absolutno ni res. Homoseksualno
               usmerjeni ljudje nimajo statusa manjšine. To je politični konstrukt z namenom
               zavajanja javnosti. Homoseksualci in lezbijke imajo pravico, da živijo tako, kot
               hočejo. To sem že povedal prej. Nikakor pa nimajo pravice, da spremenijo pomen
               zakonske zveze za najmanj 80% slovenskih državljank in državljanov, ki so se v
               anketnih informativnih oddajah izrekli proti takšnim spremembam. O tem, kako bosta
               zakonska zveza in družina opredeljeni v zakonodaji, mora odločati večina ne pa
               manjšina.</p>
               <p>In za konec. Če bo v zakoniku ostala izenačenost istospolnih skupnosti z zakonsko
               zvezo ter možnost posvojitev otrok istospolnim parom, potem tega zakona jaz žal ne
               morem podpreti, kljub temu da so v zakonu tudi nekatere dobre rešitve. Hvala.</p>
            </sp>
            <sp xml:id="SDZ5-Redna-14-2010-03-02.sp53">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Marjan Križman? <stage>(Ga ni.)</stage> Gospa Eva Irgl.</p>
            </sp>
            <sp xml:id="SDZ5-Redna-14-2010-03-02.sp54">

               <speaker>EVA IRGL:</speaker>

               <p>Najlepša hvala za besedo. Spoštovane poslanke, spoštovani poslanci! Sama nimam
               popolnoma nič proti istospolni partnerski skupnosti, nič nimam proti istospolno
               usmerjenim, zato pa tudi ne želim, da se vsako mnenje, ki ni stoprocentno identično z
               mnenjem predlagatelja tega zakonika, opredeljuje kot nestrpno. Tukaj namreč ne gre za
               vprašanje nestrpnosti ali pa strpnosti, ampak gre za vprašanje odgovornosti.</p>
               <p>Jaz bom v svoji razpravi kratka. Strinjam se z nekaterimi rešitvami znotraj
               družinskega zakonika, še posebej s tistimi, ki se dotikajo vprašanja družinske
               mediacije in pa instituta zagovornika otrok. Absolutno ti dve rešitvi sama popolnoma
               podpiram. Moti pa me nekaj drugega, predvsem način, kako je koalicija sprenevedavo
               posegla v ta družinski zakonik pod pretvezo dobrih rešitev. V ta zakonik je vpeljala
               določila, ki izenačujejo istospolno partnersko zvezo z zakonsko zvezo in tudi
               omogočajo posvojitev otrok istospolnim partnerjem. Prepričana sem, da se sami v
               koaliciji popolnoma zavedate, zelo dobro zavedate, da skozi samostojni zakon o
               istospolni partnerski skupnosti ne bi mogli nikoli, glede na stanje v družbi in glede
               na to, kako so ljudje proti tem določilom, izpeljati tega v samostojnem zakonu. Zato
               je bilo to treba storiti pod pretvezo - <q>"podmuklo"</q>, sprenevedavo. Pod rešitvami, ki
               so dobre in jih vsi podpiramo, prepričana sem, da vključno s tistimi, ki danes sedijo
               na balkonu, ste vpeljali, tako mimogrede, tudi to določilo. In to je tisto, kar je
               narobe, ker kaže na simptomatično delovanje te koalicije tudi na drugih področjih, ne
               samo na tem.</p>
               <p>Pred skoraj štirimi leti smo v Državnem zboru, pod takratno Janševo vlado, sprejeli
               Zakon o istospolni partnerski zvezi, ki ureja položaj istospolnih na področju
               stanovanjske pravice in skupnega premoženja. Potem, po Ustavnem sodišču, ko se je
               Ustavno sodišče izreklo, smo v Poslanski skupini Slovenske demokratske stranke želeli
               tudi to urediti, se pravi glede dedovanja istospolne partnerske skupnosti. V
               koaliciji pa ste to dvakrat kategorično zavrnili. Zdaj je jasno, zakaj. Zato, ker ste
               želeli najti čim več alibijev za to, da ste lahko vpeljali to določilo v družinski
               zakonik.</p>
               <p>Prepričana sem, da je vlada Janeza Janše naredila pred štirimi leti zelo pomemben
               korak na tem področju, in to se dotika tudi vprašanja človekovih pravic. Tukaj je
               Vlada naredila velik korak naprej. 8 let prej ste se vlade leve koalicije ukvarjale s
               tem vprašanjem - nikdar niste prišle do konca. Danes pa, ko dejansko imamo ta temelj
               v zakonu, ko imamo zakon o istospolnih partnerskih skupnostih, pa vi uvajate čisto
               nekaj drugega. In verjetno je to treba zaradi pritiskov določenih lobijev, ki jih
               imate tudi znotraj koalicije, predvsem govorim o eni stranki, ki je sicer na volitvah
               dobila izjemno malo, nekaj odstotkov glasov, ravno toliko, da je prestopila prag.
               Vendar pa danes ravno ta stranka kroji celotno politiko tega prostora. In to je
               problematično. Zakaj to govorim? Jaz sem se kar z nekaj ministri vaše vlade
               pogovarjala in so rekli, da ne zagovarjajo tega določila, pa tudi marsikdo iz vaših
               poslanskih vrst. Ne govoriti, da gre tukaj za kakšno nestrpno mnenje. Ne gre. Ampak
               gre za določena dejstva, o katerih se tudi v tem trenutku naša država nahaja. Sama
               sem namreč mnenja, da v tem trenutku ne potrebujemo te dodatne vsebine, ki bi
               dovoljevala posvojitev otrok istospolnih partnerjev. Sama sem mnenja, da v tem
               trenutku družbeno okolje<gap n="...."/> Jaz bi vas prosila, gospod predsedujoči, če lahko
               utišate poslance na drugi strani, ker resnično motijo.</p>
            </sp>
            <sp xml:id="SDZ5-Redna-14-2010-03-02.sp55">

               <speaker>PODPREDSEDNIK MAG. VASJA KLAVORA:</speaker>

               <p>Bi se tudi jaz s tem strinjal. Prosim za mir!</p>
            </sp>
            <sp xml:id="SDZ5-Redna-14-2010-03-02.sp56">

               <speaker>EVA IRGL:</speaker>

               <p>Najlepša hvala za besedo. V tem trenutku sem sama mnenja, da družbeno okolje, v
               katerem smo, ni pripravljeno na takšne posege, pa to ni nestrpno stališče, ampak je
               realno stališče, ne nestrpno, realno. O tem se je namreč treba veliko pogovarjati in
               skrbno pretehtati pozitivne in tudi negativne učinke takšnih odločitev. Sama sem
               prepričana, da tudi Slovenija, tudi ta družba potrebuje za takšno implementacijo
               določen čas. Po mojem mnenju tukaj ne gre za nikakršna vprašanja liberalnosti do te
               teme ali pa sposobnosti vzgoje otrok, se pravi, kdo bi bil boljši pri vzgajanju
               otrok, temveč gre za vprašanje odgovornosti. Vsekakor v tem trenutku sama menim, da
               mora biti družba dovolj modra, da zna oceniti, katere so tiste odločitve, ki otroka
               dejansko ščitijo. In to je edina teza in edino izhodišče, iz katerega bi morali vsi
               skupaj danes tukaj izhajati. Tukaj ne gre za nikakršno nestrpnost, še enkrat
               ponavljam. Sama nimam nič proti istospolnim partnerskim zvezam, tudi ne proti
               istospolnim, popolnoma nič, seveda pa je treba nekatere odločitve res skrbno
               pretehtati, da se nam ne bo dogajalo tako, kot se na primer v nekaterih evropskih
               državah, če dam za primer Nizozemsko, ki se že spopada z določeno odgovornostjo in
               dilemami, ali se morda kakšna odločitev pri njih vendarle ni zgodila prehitro.
               Najlepša hvala.</p>
            </sp>
            <sp xml:id="SDZ5-Redna-14-2010-03-02.sp57">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej. Gospod Rožej, se opravičujem, ker sem naredil ta
               preskok. Malo preveč korektur imam na tem listu.</p>
            </sp>
            <sp xml:id="SDZ5-Redna-14-2010-03-02.sp58">

               <speaker>VITO ROŽEJ:</speaker>

               <p>Nobene zamere ni bilo, gospod predsedujoči. Hvala lepa za besedo.</p>
               <p>V začetku bi rad rekel, da me veseli nivo in umirjenost razprav, vsaj zadnjih dveh,
               in upam, da bodo tudi naslednje takšne, ker sem prepričan, da je to način, na
               katerega se bomo lahko, tako kot sem omenil že v predstavitvi mnenja poslanske
               skupine, na racionalnem način in brez nepotrebnih predsodkov pogovarjali o tematiki,
               ki je danes na dnevnem redu. Veseli me, da je to mnenje bilo izrečeno s strani mlajše
               poslanke in mlajšega poslanca, saj lahko gledamo povprečno starostno strukturo, ker
               sem prepričan, da je predvsem nam in našim zanamcem ta družinski zakonik pomemben,
               zato se mi zdi še toliko bolj važno, da predstavniki naše generacije povemo mnenje o
               tem zakoniku, ker bo predvsem naše življenje, življenje naših otrok zadevalo bolj kot
               pa kogarkoli drugega. Žal moram ugotoviti, da je splošna raven razprave bila drugačna
               in da tudi v javni razpravi so glede te problematike predvsem prevladovali stereotipi
               in še celo njihovo poglabljanje. Najlažje je <q>"jahati na stereotipih"</q> in primer
               nacionalne stranke in predstavitve mnenja je bil točno tak. V trenutku, ko večini
               izmed nas omenimo istospolne skupnosti in posvojitve z njihove strani, si vsak med
               nami, večina med nami nariše gejevski par, po možnosti otrokom moškega spola, in to
               je slikovito počel tudi gospod Jelinčič. Zanimivo je, da mi projeciramo pretežno v
               naše videnje teh drugačnih predvsem lastne strahove. Zakaj? Ti ljudje se od nas
               razlikujejo samo v eni malenkostni razliki, to je spolni usmeritvi, drugače so
               popolnoma enaki ljudje, kot smo mi. Podoben primer ste lahko spremljali desetletje in
               nekaj več nazaj, recimo v Republiki Bosni in Hercegovini, ki jo naseljujejo ljudje
               enakega genetskega, etničnega porekla, z istim jezikom, edina razlika med njimi je
               to, na kakšen način častijo boga. In na tej mali razliki se je zgradil velik
               nacionalizem, so se zgradili trije veliki nacionalizmi, ki so rezultirali v tem, kar
               so rezultirali. In jaz si ne želim, da bi na tej mali razliki spolne usmerjenosti se
               med nami zgradilo eno veliko sovraštvo, ki bo rezultiralo v kaj podobnega. Tudi jaz
               vem, da je recimo kolega Jelinčič notoričen heteroseksualec in vem, da ima dve majhni
               hčerki, jaz upam, da je do njiju nežen, očetovski in da skrbi za njiju in da ju tudi
               kopa. Ne mislim pa, da je zaradi tega kakorkoli takoj pedofil, čeprav je
               heteroseksualec in ima hčerki, ki ju kopa. Te stvari je treba jemati z rezervo in z
               razumevanjem. In želel bi si, kot sem že rekel, da bi si, kot sem omenil, kolega
               Jelinčič ravno tako vzel vsaj več kot 12 minut na dan za svoje otroke kolikor si po
               podatku, ki sem ga slišal na sobotnem polnočnem klubu oziroma omizju lahko privošči
               povprečen slovenski oče. Toliko o tem, da vemo, o kakšnih družinah pri nas večinoma
               govorimo. Večinoma pri nas v primeru istospolnih družin govorimo o takšnih družinah,
               torej lezbičnih družinah, družinah dveh žensk, od katerih je po navadi ena biološka
               mati otroka. Revija Narobe, ki vam jo kažem, je revija, v kateri je vse prav. Pametne
               stvari se znajo tukaj notri prebrati, tudi pametni ljudje pišejo in pametni ljudje
               dajejo intervjuje. Eden od ljudi, ki je dal intervju za to revijo je tudi sin našega
               kolega Jelinčiča, dr. Klemen Jelinčič. In jaz bi rekel, da me to dejstvo veseli, iz
               njega sklepam, da se skozi generacije stališča do tega problema spreminja in se
               spreminja na bolje. Ti dve stališči me navajata na misel, ne samo da boga ni, ampak
               da bog je in da ima zelo dober smisel za humor.</p>
               <p>Kot rečeno, že v predstavitvi mnenja poslanske skupine je možnost posvojitve
               namenjena predvsem takšnim družinam, ki sem vam jo pokazal. Tem, ki že so, in želeli
               bi, da bi drugi partnerji v takšni skupnosti, ki ni biološki starš otroka, imel tudi
               možnost posvojitve. To je najbolj pomembno v tem trenutku. Vse ostale oblike
               istospolnih skupin s tako imenovanimi čistimi posvojitvami bodo morale prehoditi še
               dolgo in trnovo pot do tega, da se bodo v resnici udejanjile. Nekatere so bile v
               tujini že uspešne, in najbrž nekatere še bodo, preden bo prvo slovensko
               specializirano družinsko sodišče se odločilo in podelilo otroka v skrb - ne v last, v
               skrb - tudi istospolni skupnosti. Koliko takšnih družin zaenkrat pri nas živi zanima
               tudi nekatere poslanske kolege in nekako ne vem, ali ne slišijo ali nočejo slišati,
               da bo ministrstvo najbrž težko podalo verodostojne podatke, če gre za materijo, ki
               zakonsko sploh ni regulirana. Gre lahko za ugibanja, mi lahko vemo samo za tiste, ki
               se sami izpostavijo, za tiste, pri katerih je prišlo do nekih sodnih odločb, ne more
               pa ministrstvo imeti pregleda nad stvarmi, ki zakonsko niso regulirane. Saj podoben
               odgovor bi najbrž dobili, če bi vprašali, koliko je v Sloveniji kotlov za žganjekuho.
               Predvidevam, da ima mogoče celo, ne vem, Slovenska ljudska stranka, ali kakšen od
               njenih delov, ali Kmečka zveza boljše podatke kot ministrstvo za kmetijstvo. Noben od
               teh podatkov pa ni točen. Kdo ve, po katerem podstrešju se še kakšen star kotel za
               žganjekuho skriva. Primerjava, ki mogoče ni najprimernejša, kot tudi ni bila primerna
               primerjava kolega Prijatelja med alkoholizmom in istospolnostjo v primerjavi z
               vplivom, ki ga ti dve, kaj naj rečem, dejavnosti imata na družbo. Alkoholizem je brez
               dvoma družbeno zlo, pa to v tej državi še ne pripelje do nekih zaključkov, da bi
               morali določene vrste alkohola bolj obdavčiti kot samo kot zgolj hrano, čeprav tudi s
               tem nekako promoviramo in pripomoremo k alkoholizmu.</p>
               <p>Istospolna usmerjenost ni nič takšnega, kar bi slabilo moč in kreativnost in
               ustvarjalnost te družbe. Ena bolj družinskih dejavnosti, tradicionalnih družinskih
               dejavnosti, če tako rečem, je nedeljsko gledanje televizije. Katero oddajo gleda
               največ ljudi v nedeljo zvečer v svojem družinskem krogu?! Veste sami, pa si naredite
               zaključek! En kup slovenskih filmov štejemo med del svoje identitete. Film Vesna je
               prav gotovo tak - njegov avtor je bil ravno tako istospolen. In še bi našli takšne
               primere, iz katerih lahko sklepamo, da smo lahko tako in drugače drugačni lahko
               tvorni del te družbe. Veliko teh trditev je podprtih z nekimi znanstvenimi
               raziskavami, ki jim seveda nekdo lahko verjame, nekdo jim ne. Ampak podobno je
               veljalo za Kopernikov planetarni sistem, dolga leta, desetletja, če ne stoletja, pa
               vseeno vemo, da je temu res tako. Podobno je veljalo za Darwinovo teorijo evolucije,
               pa je vseeno veljalo, da je na koncu ta tista, ki je resnična. Se bodo pa vedno našli
               ljudje, ki tem znanstvenim dognanjem ne bodo verjeli. Zato je treba inkluzivno
               reševati problematiko, o kateri danes govorimo, ker nobeno drugačno reševanje, ki je
               bilo tukaj tudi že omenjeno, skozi Zakon o registraciji istospolnih partnerstev ne
               more zagotoviti pravne varnosti v vseh pogledih. Je pa tudi zanimivo, da dosedanje
               urejanje te problematike pri nas kaže na še vedno zastarelo razumevanje istospolne
               usmerjenosti kot bolezni, ki se jo da pozdraviti. Takšna mnenja smo tukaj že slišali.
               Zavedati se moramo, pa da je tudi naša zakonodaja tako, ki to seveda na nek način
               predvideva in spodbuja. V našem do sedaj veljavnem zakonu o zakonski zvezi in
               družinskih razmerjih nič ne piše o tem, da zakonske zveze ne bi smel skleniti nekdo,
               ki je že v registrirani istospolni skupnosti. V Zakonu o registraciji istospolne
               skupnosti pa seveda piše, da nekdo, ki je že poročen, ne more biti obenem tudi
               registriran v tej skupnosti. Implicitno to seveda pomeni, da nič ni narobe z bigamijo
               in z biseksualnostjo, država to podpira, če je le smer, v katero se bo na koncu ta
               oblika spolnosti iztekla, heteroseksualna; skratka, v zakon in tako naprej. Mislim,
               da tudi na to ne moremo biti ravno ponosni, zato je seveda dobro, da te stvari
               rešujemo v enotnem družinskem zakoniku.</p>
               <p>Ob koncu bi tudi rekel, da karkoli bomo sprejeli ali ne bomo sprejeli, dejstvo je, da
               bodo drugačne družine med nami obstajale. Tisto, kar pa lahko seveda naredimo ob
               sprejemu zakona ali pa ob njegovi zavrnitvi, pa je to, da bi bila naša družba
               tolerantnejša do takih drugačnih družin in do takih drugačnih otrok. Težave, ki jih
               je, recimo, omenil kolega Prijatelj, da jih takšni otroci lahko imajo v osnovni šoli
               in v vrtcu, ne izvirajo v resnici iz takšne ali drugačne usmerjenosti njihovih
               staršev, ampak iz tega, kako družba to njihovo drugačnost sprejema. Tukaj ima,
               recimo, kolega Prijatelj po moji skromni oceni še veliko dela narediti in tudi mi vsi
               ostali, da bomo v svojih razpravah znali biti racionalni in da ne bomo spodbujali
               drugačnega videnja, skratka nekega slabšalnega videnja drugačnosti, ki je zdaj, žal,
               nekako postal že praktično šport, vsaj v nekaterih krogih. Upam, da gre nivo razprave
               v pravo smer. Ministrstvo je podalo kup dobrih in razumljivih argumentov in če ne v
               prvem, pa morda v drugem ali kakšnem kasnejšem branju, upam, da bo soglasje glede
               sprejemljivosti tega zakonika večje. Kot nas pa izkušnje učijo, tudi iz drugih
               evropskih držav, ki so to že naredile, in drugod po svetu, da se bo v končni fazi ta
               sprememba odrazila tudi v večini populacije in da bo sprejemljivost čez nekaj leta
               takšna, kot je danes sprejemljivost splošne volilne pravice za ženske. Hvala lepa za
               razumevanje.</p>
            </sp>
            <sp xml:id="SDZ5-Redna-14-2010-03-02.sp59">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik.</p>
            </sp>
            <sp xml:id="SDZ5-Redna-14-2010-03-02.sp60">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Jaz bom kratek, da kolegom pustim še
               nekaj časa.</p>
               <p>Najprej, naj tudi jaz poudarim, še bolj kot sem prej v mnenju poslanske skupine, da
               je v večini dela ta zakonik seveda dober in ga pozdravljam in ga pozdravljamo kar,
               vseskozi tudi že govorimo. Tudi, bom še ekstra navedel, ker je malokdaj čuti v
               današnji razpravi, zelo pozdravljam poudarjanje pomena večgeneracijske družine. To se
               mi zdi še posebej pomembno.</p>
               <p>Ampak glede na to, da me je gospod minister prej omenil v zvezi z nestrinjanjem z
               dvema mojima trditvama, namreč nisva se dobro razumela. Jaz nisem rekel, da družinski
               zakonik nima namena ščititi otroka. Ja, zagotovo v večini dela. V tem delu, ki je pa
               sporen, v tem delu pa zagotovo ne.</p>
               <p>In pa drugo, glede statistike. Spraševali smo ministrstvo, naš kolega je spraševal
               ministrstvo okoli nekaterih podatkov, tudi danes mi je bilo odgovorjeno, da je možen
               samo podatek o teh registracijah istospolnih partnerstev. Vendar kolega Rožej, vi ves
               čas navajate število otrok, ki živijo v istospolnih družinah. Vi navajate in zaradi
               tega smo mi spraševali, od kod vam podatek. Ali to, kar je rekel gospod minister, ali
               vi <q>"cukate"</q> za rokav otroke po ulici, da ste dobili ta podatek sto? Mi smo ga želeli
               dobiti od ministrstva, pa ga ne moremo dobiti. Nisem pa jaz primerjal kotlov za
               žganjekuho z otroki, kakršnimikoli. Tako mi tega ni treba očitati. Jaz tega nikoli ne
               počnem in nikoli ne razmišljam v tej smeri.</p>
               <p>Samo na kratko še, ne zavračam istospolnih partnerstev, vedno to govorim, in sem tudi
               za to, da se uredijo nekatere premoženjsko-pravne zadeve. Tudi za nekatere druge
               kategorije, kot mi pošiljajo po telefonu. Neka gospa pa sprašuje, ali je tudi za
               druge oblike poskrbljeno, na primer dedovanje bratov in sester, ki neporečeni živijo
               v skupnem gospodinjstvu.</p>
               <p>Kot zadnje bom rekel samo to, da se zavzemam za pozitivno diskriminacijo družine in
               še za nekaj več; za pravično in realno prikazovanje socialnega stanja. To sem
               spraševal in poudaril že v prejšnjem mandatu, da ne bo nesporazuma, in poudarjam v
               tem mandatu za pravilno, pravično prikazovanje socialnega stanja, ki je osnova tudi
               mnogokrat za dodeljevanje socialnih pomoči. In s tem imajo tudi centri za socialno
               delo ogromno problemov.</p>
               <p>In moram reči nekaj pozitivnega. Pozdravljam napoved ministra oziroma ministrstva
               zadnje dni, da pripravljate ustrezno zakonodajo, ki bo tudi te probleme poskušala
               razrešiti. Hvala lepa.</p>
            </sp>
            <sp xml:id="SDZ5-Redna-14-2010-03-02.sp61">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa državna sekretarka, dr. Anja Kopač Mrak. Prosim.</p>
            </sp>
            <sp xml:id="SDZ5-Redna-14-2010-03-02.sp62">

               <speaker>DR. ANJA KOPAČ MRAK:</speaker>

               <p>Hvala za besedo še z moje strani. Moram priznati, da debata, tako kot se odvija, gre
               v boljše smeri, kot se je začela, in da se mi zdi, da je eden bistvenih korakov prav
               to, da danes v Državnem zboru o tej tematiki govorimo in da govorimo na dialoški
               način, da poslušamo argumente druge strani, kar pomeni, da odpiramo prostor, in da
               tudi percepcijo celotne družbe o tem vprašanju spreminjamo. In to se mi zdi velik
               korak in velik plus, da danes o tem Državni zbor Republike Slovenije govori.</p>
               <p>Preden se dotaknem bolj pomembnih stvari, ne morem mimo začetne diskusije o vprašanju
               homoseksualnosti kot bolezni. Mislim, da nikakor ne sme ta zadeva ostati odprta, tudi
               pred gledalci, ki danes spremljajo to sejo, sicer v smeri, da homoseksualnost kot
               bolezen je od leta 1973 dalje s strani ameriškega psihiatričnega združenja črtana iz
               tega seznama in to je bil v tistem obdobju zelo velik napredek in zelo velik korak
               naprej. In to, da je leta 1991 sprejela najbolj konservativna institucija, kar jo je,
               to je Svetovna zdravstvena organizacija, to definicijo, da homoseksualnost absolutno
               ne more biti uvrščena med bolezni, je dokaz, da o tem danes v tem zboru ne bi smeli
               govoriti na začetku debate. Homoseksualnost - ko odmislimo to in rečemo, da o tem se
               ne govori, ker je nespodobno sploh govoriti, potem nam ostane homoseksualnost kot
               spolna usmerjenost. Kot spolno usmerjeno pa jo imamo v naši ustavi in tudi v
               evropskih konvencijah o človekovih pravicah napisana kot osebno okoliščino, ki ne
               more biti predmet razlikovanja. In tukaj na tem mestu je to dejstvo in Slovenija je
               pravna in socialna država in temeljne socialne pravice - ker pravica do bolniškega
               nadomestila nekoga, ki skrbi za otroka in ni njegov biološki starš, je socialna
               pravica. In na tem mestu danes odločamo o teh pravicah, komu jih bomo dali in zakaj
               ves čas govorimo o koristi otroka, ker danes ti otroci živijo. Videli ste članek v
               sobotnem Objektivu o družini, ki se je predstavila. Kako neprijetno je bilo priti v
               javnost, ampak je to naredila, da je predstavila svoje realne probleme. In ta otrok
               danes - mi danes moramo imeti take otroke pred svojimi očmi, ko odločamo o teh
               zadevah. In ti otroci danes na žalost nimajo temeljnih socialnih pravic v naši državi
               in to je z vidika socialne in pravne države nesprejemljivo. Ko pa govorimo o polju
               posvojitev, ki v bistvu tukaj dejansko najbolj razgalja mnenja. Gre pa za vprašanje
               tega, da ni in jasno je zapisano v družinskem zakoniku na več mestih, da pravica do
               posvojitve ni pravica staršev, ampak je pravica otroka. In da so institucije v tej
               državi, ki jih bomo krepili na vseh mestih prav v tem delu, o tem govorim, o centrih
               za socialno delo, ki o tem dajo svoje strokovno mnenje, na podlagi družinskega
               zakonika bo pa končno odločitev sprejelo sodišče. In je tukaj notri toliko različnih
               varovalk, da prosim, pustimo institucijam, da naredijo tisto, kar je, kar morajo, da
               presojajo, kaj je v korist otroka.</p>
               <p>Da vam dam banalen primer, ki pa se lahko zgodi, ker v življenju se nam marsikaj
               zgodi, da otrok, ki živi v istospolni družini, njegovim staršem se nekaj naredi. Ali
               morda ne bi bilo sprejemljivo, da je največja korist za tega otroka življenje v
               takšni skupnosti? Tukaj smo na polju velike ideologije o družini. Družina je skozi
               zgodovino preživela prav zaradi svoje odprtosti, prav zaradi dejstva, da smo od
               velike razširjene patriarhalne družine danes prišli na nuklearno družino zaradi
               konteksta, v katerem živimo. In ni vprašanje zakona, da se mi vrednostno-moralno
               opredeljujemo, katera družina je idealna in katera ni. Tukaj odločamo o pravicah, ki
               gredo tem otrokom, ki živijo v različnih družinah. In enostavno ne moremo pravne
               materije teh pravic določati na način, da rečemo: damo vam vse pravice, ker v bistvu
               se strinjamo, da otrok ne moremo diskriminirati, ampak skupnost, v kateri vi živite,
               ni družina. Tu že v osnovno postavimo čisto nekaj drugega. Kaj on pa živi v hruški?!
               V čem živi?! To pomeni, da njegovi starši niso starši. Kako? Kakšna predstava vsega
               tega so. So starši. Mama ga lahko rodi in je starš, in tisti drugi, ki zanj skrbi -
               kaj? Kaj pa na primer, če pride oče/moški v skupnost, ki ni biološki oče tega otroka?
               Potem to ni. Enostavno gre za vprašanje pravic teh otrok, vprašanje temeljnih
               človekovih in socialnih pravic. In ko govorimo o tem, zakaj smo dopustili v zakonu to
               možnost in dali varovalko, da se na vseh mestih odloča, ko se odloča o posvojitvah, o
               koristi otroka. Prav zaradi tega smo to naredili, ker raziskave, zdaj pa bom res zelo
               jasna - znanstvene raziskave v zadnjem obdobju, zadnjih 20-ih, 30-ih let, ko se o tem
               več govori in se govori na drugačen način z vidika človekovih pravic, nedvoumno
               kažejo, da za razvoj otroka nista bistvenega pomena oče in mama kot figura, ampak
               predvsem kako ti odnosi, kako svojo starševsko, ali materinsko, ali očetovsko vlogo
               ti starši v tej družini izvajajo.</p>
               <p>In tu gre za bistven koncept kakovosti odnosa v družini. In to je predmet strokovnih
               služb in v končni fazi odločitve tudi sodišča. Torej, tukaj vam zagotavljam, da bodo
               institucije opravile vse, da bodo presojale v otrokovo korist v primeru
               posvojitve.</p>
               <p>Druga zgodba pa so otroci, ki v takšnih družina živijo. Tem otrokom je treba dati vse
               pravice: pravice do stikov, če njegova družina, v kateri živi, razpade, pravica do
               dedovanja, pravica do pokojnine - vse to, kar ščiti interes otroka. In tukaj sploh ne
               moremo govoriti zgolj o interesu istospolnih kot da so neka elitna skupina, ki nam
               narekuje to, kar mi danes počnemo, kar je bil predlog ministrstva. To je
               nesprejemljivo! Tukaj gre, in stojimo za tem, za interes otrokovih koristi. Ampak
               vseh otrok! Ne samo tistih otrok, ki morda živijo v takšnih družinah, ki so nam všeč
               in ki bi jih mi edine poveličevali. In tudi, kaj je bistvo tega zakonika? To, da
               izpeljuje ukrepe zaščite otrok v družinah, kjer pa ni vse v redu! In na žalost je
               takšnih družin vse več. To, da moramo danes v polovici družinskega zakonika imeti
               člene o tem, kako bomo zavarovali otroka v primeru, da starši ne izpolnjujejo svojih
               starševskih skrbi tako, da bi bilo v interesu otroka, je žalostno, ampak o tem moramo
               govoriti. In pol zakonika prenove tega gre v bistvenem delu o tem; o tem, kako
               zaščititi otroke v družinah, kjer je vse v redu; o tem, da se ni pred petimi leti v
               tej državi smelo na glas govoriti o nasilju v družini. Danes pa govorimo o tem kot
               statistika, ki narašča zaradi tega, ker jih spremljamo, zato ker smo postali pozorni
               na te stvari. V bistvu je to samo ena izmed tabu stvari, o kateri je treba
               govoriti.</p>
               <p>Končala bi pa samo z vprašanjem, ki je bilo zelo provokativno, in ne boste verjeli,
               tudi pri snovanju rešitev v tem zakonu smo se o njih povprašali - vsak verjetno na
               svoj način. Zame kot mamo dveh otrok je vprašanje, če bi si želela, ali je moj otrok
               istospolno usmerjen, nepomembno. Jaz si želim za svoje otroke, da bodo srečni, dobri,
               pošteni državljani, ki pa bodo imeli možnost živeti v družbi, ki njihovo spolno
               usmerjenost, ki ni posledica bolezni ali česarkoli, ne jemlje tako, da jim onemogoča
               normalnega vključevanja v to družbo. So državljani, ki plačujejo davke.</p>
               <p>In ko govorimo o vrednotah družine, o tem, da bo to vlivalo na naš vrednostni sistem,
               jaz bi si želela, da moji otroci v osnovni šoli ali kjerkoli v javni instituciji ne
               slišijo, da je družina samo ena prava, ampak da lahko tudi njegovi kolegi v šoli, ko
               sedijo skupaj, kjer je vedno več razpadlih družin, imajo občutek, da je njihova
               družina tudi družina. Je pa prav - in v zakoniku tudi poskušamo vpeljevati vlogo
               države tudi pri pomoči družini v tej realizaciji pozitivnega starševstva. Ker če
               ugotavljamo, da ima družina vedno več težav, je potem tudi vprašanje na mestu, kako
               država s svojimi ukrepi, predvsem preko nevladnih organizacij, civilnih družb, pomaga
               družini, da izvršuje to svojo primarno skrb.</p>
               <p>Ni v namenu zakonodajalca, da bo kaznoval družine, če se ne vedejo in ne izvajajo
               starševskih skrbi tako, kot je potrebno, ampak je predvsem pomembno, da jim nudi
               pomoč. In z družinskim zakonikom gremo tja, gremo v to smer, ker se zavedamo, da
               družine potrebujejo to pomoč zaradi pritiskov, v katerih danes živimo. Nazoren
               podatek je tudi to, ko pogledamo, koliko imamo časa, da preživimo aktivno s svojimi
               otroki, se matere bolje izkazujemo, očetje vedno slabše, in to tudi kaže na to, da
               moramo razmisliti o teh stvareh, o kakovosti odnosov v družini, ne pa o sami
               strukturi družine, ki ni ključna.</p>
               <p>In samo še o eni tudi večkrat omenjeni zadevi, da so psihiatrična združenja in vse
               strokovne združbe v Sloveniji proti temu zakoniku. To enostavno ni res. Največkrat
               izpostavljen predstavnik psihoanalitske smeri je gospod Roman Vodeb, ki s tega
               področja nima ne doktorata in ni uradni predstavnik te šole. Če bomo povprašali za
               isto mnenje nekoga drugega s tega področja, bo dal drugačno mnenje. Tukaj razpravo
               peljati, da bo vsak našel tiste, ki so njim všeč in citiral tisto, kar njim ni. Mi
               smo z vso dolžnostjo proučili različne študije. Tudi s strani katoliškega inštituta v
               Nemčiji, ki je bil večkrat citiran na začetku in katere raziskave segajo v sredino
               70-ih in 80-ih let. Enostavno se je način urejanja tovrstnih vprašanj in pogled
               družbe na ta vprašanja v Evropi spremenil. V Evropski uniji je osem držav, ki ureja
               to področje tako, kot je predlog, in predvsem države, ki v zadnjem času urejajo to
               področje, ga na tak način urejajo. Ker namreč ni mogoče z ločeno zakonodajo urejati
               celovito določenega področja, ne da bi določene elemente diskriminatornosti peljali
               naprej in jih ohranjali. Zato je tudi odločitev, da se stvari urejajo v družinskem
               zakoniku, ker ne moremo dati določeni skupini vseh pravic, to pomeni, predvsem tistih
               pravic, za katere mi menimo, da jim pripadajo, in nekaterih ne. Če spoštujemo pravno
               državo, človekove pravice v svojem temelju, potem morajo biti te dane brez zadržkov.
               Hvala.</p>
            </sp>
            <sp xml:id="SDZ5-Redna-14-2010-03-02.sp63">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Györek.</p>
            </sp>
            <sp xml:id="SDZ5-Redna-14-2010-03-02.sp64">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Tudi jaz bi želel ob tej priložnosti povedati
               svoje mnenje. Ne bom govoril o tistih delih, določbah predloženega zakona, ki so
               dejansko pozitivne, pač pa se bom usmeril bolj na drugi del, to je na zakonsko zvezo
               in določbo, kjer predlog zakonika v poglavju o posvojitvah izrecno določa, da lahko
               zakonca ali zunajzakonska partnerja skupaj posvojita otroka.</p>
               <p>Predlog zakona torej omogoča tudi homoseksualnima partnerjema možnost za postavitev
               družine s posvojitvijo. V zvezi s tem predlagatelj ocenjuje, da izenačitev pravne
               ureditve homoseksualnih in heteroseksualnih življenjskih skupnosti vključuje tudi
               izenačitev v razmerju do tretjih oseb - in tu je ves <q>"catch"</q>. Se pravi, predlagatelj,
               Vlada oziroma koalicija, želi pokazati neko višjo stopnjo civilizacijskega razvoja
               kot napredno razmišljanje in svetovni nazor, ki ga nekateri poslanci naj ne bi mogli
               razumeti. Res, sam osebno ne morem razumeti homoseksualnih potreb, zagotovo pa vem,
               da je homoseksualnost, tako pederastija kot lezbijstvo, biološka, evolucijska
               deviacija, ki bi jo bilo smotrneje zdraviti, bodisi psihiatrično, terapevtsko ali pa
               tudi medikamentozno. To so zadeve, ki so ustaljene, to je vse mogoče danes, če jim
               želimo res pomagati. Ampak to je ena zadeva.</p>
               <p>Želel bi pa opozoriti tudi na nekaj drugega, še bolj zaskrbljujočega, to je čedalje
               večja agresivnost in moč vpliva homoseksualnega lobija, tudi v slovenski družbi.
               Nekoč nekje je bila domena homoseksualcev predvsem <q>"show business"</q>, moda in tako
               naprej. Tokrat so pa ubrali, očitno, drugo pot - to je politika. Očitno so v
               slovenski družbi politiki naleteli na dokaj plodna tla in današnje glasovanje bo to,
               žal, tudi potrdilo, čeprav velika večina Slovenk in Slovencev to zavrača, v kar se
               lahko danes prepričate tudi na lastne oči s prisotnostjo še in še tistih, ki na nek
               način protestirajo proti temu. Da se v slovenski družbi zadnje čase dogajajo prav v
               tej smeri deviantni pojavi, recimo, se spomnimo samo tega, ko je nekaj malo bolj
               agresivnih slovenskih fantov preteplo nekega homoseksualca, pa je nastal tak cirkus,
               da so intervenirali celo policisti specialci, jaz ne vem, vsi sumimo kdo, je bil
               tisti, ki je forsiral takšne interventne akcije, pa razumem tudi, da mora vsaka vlada
               narediti tudi kaj zase. Ampak da si je to kot eno svojih prioritet postavila, se
               pravi tudi uveljavljanje pravic homoseksualcev, tega pa ne morem razumeti. Oprostite,
               dejansko ne morem razumeti; sem vzgajan v ozračju normalne družine, pa zopet bo nekdo
               rekel, da je normalna tudi druga, ampak tukaj gre za hipokrizijo. Gre namreč za tuje
               otroke, ne gre za otroke tukaj prisotnih poslancev, verjetno, ker če si boste
               izprašali vest, kaj bi v primeru, čisto hipotetično, da se vam zgodi, da v prometni
               nesreči umrete, da ostane vaš majhen sinek sam, da ga ne more nihče drug prevzeti in
               da bi ga po tem zakonu lahko prevzela dva homoseksualca, ne vem, ali bi mu privoščili
               to kot izhod v sili, ali bi sprejeli to posmrtno ali bi se obračali v grobu, če bi
               naneslo na kaj takšnega.</p>
               <p>Gre torej za opozorilo za zlorabe otrok, ki bodo - in verjemite mi, če ne bo dodatno
               zakonodaja predvidela tudi tega in preprečevala take primere, bomo v slovenski družbi
               naleteli še na hujše primere, kot že gledamo vsak dan, to je nevarnost razraščanja
               raznoraznih deviantnosti, od sodomije, sadizma, pederastije, incesta, pedofilije, da
               ne naštevam seksualnega nasilništva. Afera Baričevič je pokazala, razgalila marsikaj
               v naši družbi. Maske padajo.</p>
               <p>To, kar pa sedaj govorite, gospa sekretarka, to pa je zavajanje. Ne gre za vprašanje
               posvojitev v heterospolni skupnosti, kjer pač ne morejo imeti otrok oziroma kjer so
               nastale določene okoliščine. Gre za nevarnost nenaravnih skupnosti, to je
               homoseksualnih skupnosti, ki lahko pripeljejo do, kot sem že prej rekel, do takšnih
               deviacij, ki danes v tej slovenski družbi, žal, so se razrasle tako daleč, da moramo
               biti zaskrbljeni. Hvala za razumevanje.</p>
            </sp>
            <sp xml:id="SDZ5-Redna-14-2010-03-02.sp65">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Janja Klasinc.</p>
            </sp>
            <sp xml:id="SDZ5-Redna-14-2010-03-02.sp66">

               <speaker>JANJA KLASINC:</speaker>

               <p>Spoštovani gospod podpredsednik, spoštovane kolegice in kolegi. Spoštovani gostje.
               Danes sem predvsem žalostna, pa ne samo danes, žalostna sem že dlje časa. Ko sem bila
               izvoljena v ta parlament sem pričakovala, da bom tu srečevala ljudi s široko pametjo
               in s širokim srcem. Pa ugotavljam, da smo večkrat tukaj priča takšnim ozkostim,
               takšnim primitivnostim, da človek preprosto tega ne more več verjeti.</p>
               <p>Poglejte, pravkar je kolega gospod Györek, ki je zapustil dvorano, rekel, <q>"poglejte,
               kaj se pa je hudega zgodilo. Tam so eni malo bolj močni fantje prebutali enega
               homoseksualca."</q> Jutri bomo rekli, <q>"ja, nič, eni malo bolj močni fantje, pa še veseli
               so bili, ker so popili malce - to je tudi vrednota v tej družbi - so prebutali enega
               "</q>jugoviča<q>"."</q> Rekli bodo, da nekoga, ki je pač manj vreden za to veliko slovensko
               pamet in zavest. Veste, to je za to družbo strašansko nevarno. Strinjala bi se s
               kolegi, ki so danes opozarjali, da je v tej Sloveniji kriza vrednot; je kriza vrednot
               - samo, kakšnih? Opozarjamo na nek strah pred tem, da bi dva homoseksualna partnerja
               posvojila otroka. Legitimno je imeti pomisleke proti vsaki stvari, toda zakaj?! Mi,
               tako minister, tako državna sekretarka, tako vsi, ki zagovarjamo, da morajo
               istospolno usmerjeni ljudje biti enakopravno obravnavani v tej družbi, se borimo
               ravno za to: vsi smo enaki v tej družbi, to naša ustava terja od nas. In za to se
               borimo, kolegice in kolegi.</p>
               <p>Rada bi povedala svoj pogled na te strahove v zvezi s homoseksualnostjo pri nas. Vsi:
               psihologi, psihiatri, sociologi opozarjajo, da je strah in nesprejemanje drugačnosti
               predvsem stvar strahu pred neznanim. Mislim, da če bi tisti ljudje, ki so zelo veliki
               borci proti homoseksualnim partnerjem in posvojitvam otrok, poznali kakšnega
               istospolno usmerjenega človeka, potem bi jim bilo morda lažje. Nekatere moje kolegice
               in kolegi so že našteli nekaj znanih tujcev in Slovencev, ki so istospolno
               usmerjeni.</p>
               <p>Gospod predsednik, ali bi lahko malce utišali, zelo me moti ta govor v dvorani.</p>
               <p>Malo ljudi ve, da so med homoseksualci bili: Aleksander Veliki, Michelangelo,
               Caravaggio, Oscar Wilde, filmski igralec Cary Grant, ki so ga tako oboževale naše
               mame, babice. Danes imamo med njimi pevca Eltona Johna, razne druge znane umetnike.
               Seveda je veliko tudi politikov. Kolega je prej tudi opozoril, naši znani voditelji
               na slovenski televiziji in tako dalje, so tudi med njimi. Povedala vam bom še nekaj.
               Predvsem iz vrst opozicije, ki tako vztrajno zahteva referendum za to področje,
               osebno poznam vrsto ljudi, ki so tudi istospolno usmerjeni. Žal mi je, da so med
               njimi tudi taki, ki so se zaradi nerazumevanja okolice odločili poročiti in imajo
               otroke. In to svojo istospolno usmerjenost skrivajo pred celotno družbo samo zato,
               ker je tako homofobna. Naredimo korak naprej!</p>
               <p>Pravite, to je proti evropskim normam. Saj ni res! Slišali ste tako državno
               sekretarko kot ministra. Katere države pa so uvedle takšno ureditev - najrazvitejše
               države, najbolj demokratične države v tej Evropi. Mi pa se držimo nekih kataloških
               norm iz 16. in 17. stoletja ter nekih jezuitskih in inkvizitorskih načinov. Kaj pa
               bomo zdaj naredili s temi istospolnimi, ki jih tako sovražimo? Ali jih bomo dali v
               taborišča, jih bomo dali na grmade? Dajte, no, dajte! Mislim, to je povsem
               nesmiselno.</p>
               <p>Mene boli nekaj drugega, da v tej družbi - in tudi ti silni avtorji elektronskih
               sporočil, ki so nam jih pošiljali organizirano in mrežno dobro pripravljeni, moram
               reči, kaj je bila glavna zamera in glavna zahteva: oče in mati. Pa poglejmo, kaj
               kažejo raziskave, kaj kažejo vse zadeve. Tudi jaz sem za to, da otrok zraste ob očetu
               in materi, ampak ob očetu in materi, ki sta dobra oče in mati. V Sloveniji pa imamo
               ogromno alkoholikov, ki pretepajo žene, ki pretepajo otroke, ki so najslabši možni
               zgled za te otroke. Potem imamo pedofilijo. Poslušajte, ne zatiskajmo si oči! Vsi ti
               pojavi, ki so se do zdaj v Sloveniji pojavljali, niso bili v istospolnih skupnostih.
               Toda nihče ni upravičen - ne rečem, da mogoče tudi kakšen istospolno usmerjen ne bi
               naredil kakšne neumnosti. Ampak to ne more biti že razlog, da pa prepovemo tem
               ljudem, da bi bili enakopravni z vsemi nami. Mislim, da je zaradi tistih 30 primerov
               istospolnih zvez, ki so zabeležene, registrirane v Sloveniji, takšno ravnanje, takšno
               dvigovanje prahu in tako velik strah pred bog ve čem, veliko, veliko sprenevedanje in
               veliko razočaranje za vse napredno misleče ljudi.</p>
            </sp>
            <sp xml:id="SDZ5-Redna-14-2010-03-02.sp67">

               <speaker>PODPREDSEDNIK MAG. VASJA KLAVORA:</speaker>

               <p>Ja, gospod Györek, imate repliko.</p>
            </sp>
            <sp xml:id="SDZ5-Redna-14-2010-03-02.sp68">

               <speaker>MIRAN GYÖREK:</speaker>

               <p>Hvala za besedo. Moram, gospa kolegica Klasičneva<gap n="..."/></p>
            </sp>
            <sp xml:id="SDZ5-Redna-14-2010-03-02.sp69">

               <speaker>PODPREDSEDNIK MAG. VASJA KLAVORA:</speaker>

               <p>Pardon, oprostite, nimate časa več, ste porabili ves čas, tudi tisti dve minuti, ki
               sta bili takrat obljubljeni od gospod predsednika<gap n="..."/></p>
            </sp>
            <sp xml:id="SDZ5-Redna-14-2010-03-02.sp70">

               <speaker>MIRAN GYÖREK:</speaker>

               <p>Ja, pa kje ti dve minuti dobimo, gospod podpredsednik?</p>
            </sp>
            <sp xml:id="SDZ5-Redna-14-2010-03-02.sp71">

               <speaker>PODPREDSEDNIK MAG. VASJA KLAVORA:</speaker>

               <p>Ne, ste dobili. Je bilo vračunano.</p>
            </sp>
            <sp xml:id="SDZ5-Redna-14-2010-03-02.sp72">

               <speaker>MIRAN GYÖREK:</speaker>

               <p>Ali je to že notri?</p>
            </sp>
            <sp xml:id="SDZ5-Redna-14-2010-03-02.sp73">

               <speaker>PODPREDSEDNIK MAG. VASJA KLAVORA:</speaker>

               <p>Nimate več časa.</p>
            </sp>
            <sp xml:id="SDZ5-Redna-14-2010-03-02.sp74">

               <speaker>MIRAN GYÖREK:</speaker>

               <p>To se bova zunaj zmenila.</p>
            </sp>
            <sp xml:id="SDZ5-Redna-14-2010-03-02.sp75">

               <speaker>PODPREDSEDNIK MAG. VASJA KLAVORA:</speaker>

               <p>Nimate več časa, gospod Györek. Hvala. Besedo ima gospod mag. Franc Žnidaršič.</p>
            </sp>
            <sp xml:id="SDZ5-Redna-14-2010-03-02.sp76">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovani minister s sodelavko, kolegice in
               kolegi!</p>
               <p>Zakon, kot je pred nami, bom podprl. Zakon sledi v uvodu napovedanim ciljem, ki
               garantirajo, torej rešitve garantirajo večje koristi in boljši položaj otrok,
               hitrejše reševanje zadev, ustreznejši položaji centrov za socialno delo in seveda
               rešuje tudi vprašanje odločbe Ustavnega sodišča. Zakon pomeni sistemsko rešitev,
               kajti doslej so pravice prizadetih v bistvu bile razsute po številnih zakonih in več
               ali manj nezadostne in v smislu diskriminacije.</p>
               <p>Zakon ima vgrajene mehanizme, ki v celoti ščitijo otroka. Zakon nima niti ene
               rešitve, ki bi škodovala komerkoli, se pa to zaradi nerazumevanja stvari v temelju
               zakonu neutemeljeno očita. Najmanj je res, da je za otroka edina varna točka klasična
               družina. V državi je 200.000 kroničnih alkoholikov, od katerih je večina poročenih in
               v tistih klasičnih družinah, kjer imajo otroci očeta in mamo, pač niso varni otroci
               in bi bilo mnogo bolje, da bi v takšnih družinah ne živeli več. Bolje bi bilo, da bi
               živeli pri tistem, ki ni alkoholik, v miru in v bistveno boljših pogojih za rast, za
               razvoj in za svoj odnos do alkoholizma, kajti ve se, da večina otrok, ki živi v
               takšnih družinah, tudi kasneje sami postanejo kronični alkoholiki.</p>
               <p>Očitek, da zakon pomeni razvrednotenje klasične družine, je fantazem, ki ga nihče ne
               more dokazati niti z eno besedo v tem zakonu ne. Tisti, ki očitajo temu zakonu
               kvaliteto, navajajo stvari, ki jih ni v zakonu. Številni mejli, ki smo jih dobili,
               imajo tri glavne točke vsebine: prvič, dokazujejo, da tisti, ki so jih pisali, niso
               prebrali zakona, ne sprejemajo drugačnih in glorificirajo klasično družino, ki pa ni
               jamstvo za dober položaj otroka, za njegovo rast in njegov razvoj, pač pa je za
               otroka pomembno, kakšen je odnos enega, dveh staršev, takih ali drugačnih staršev v
               kakršnikoli družini. Kakšen je odnos do njih, to je temelj, ki je pomemben za otroka,
               in nič drugega.</p>
               <p>Očitki, kako naj bi istospolni posvajali otroke, so za lase privlečeni, kar tako,
               počez, saj o posvojitvi odloča sodišče, potem ko ugotovi, da so izpolnjeni vsi
               pogoji, ki so v korist otroka, da bo lahko ustrezno rasel in se razvijal. Mislim, da
               je prav, da se to poudari - ne odločajo posvojitelji o tem, ali bodo dobili otroka,
               ampak sodišče.</p>
               <p>Glede na stanje duha v naši državi pa je napovedana možnost posvojitve otroka s
               strani istospolnih partnerjev zgolj in samo na papirju, kar pomeni, če mene vprašate,
               samo enako možnost po zakonu, ki pa se bo zgodila skrajno redko, če sploh. In zaradi
               tega na tej točki graditi odločitev, da bi bili taki, ki živijo v istospolni
               skupnosti, diskriminirani, kar zadeva pravico v načelu, se mi ne zdi korektno in to
               zavračam.</p>
               <p>Skratka, zakon sledi koristim otroka, zakon sledi odpravi diskriminatornosti glede na
               obliko družine. Zaradi tega je vreden moje podpore. Sam nikoli nisem imel problemov s
               tem, da bi sprejemal drugačne. Vem pa, da so, na primer, v prvem krematoriju v
               Hitlerjevi Nemčiji najprej goreli istospolno usmerjeni, duševno prizadeti in
               hemofiliki, zato da bi se očistila rasa. To je bilo nekaj drugega od tega, kar mi
               želimo, in zaradi tega ima zakon mojo podporo. Hvala lepa.</p>
            </sp>
            <sp xml:id="SDZ5-Redna-14-2010-03-02.sp77">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj.</p>
            </sp>
            <sp xml:id="SDZ5-Redna-14-2010-03-02.sp78">

               <speaker>SILVA ČRNUGELJ:</speaker>

               <p>Hvala lepa za besedo, gospod predsedujoči. Lepo pozdravljeni, minister! Če bi bežni
               opazovalec ali poslušalec današnje razprave sklepal na podlagi vsebine in večinskih
               razprav, o čem razpravljamo danes, bi pomislil, da mogoče razpravljamo o zakonu o
               homoseksualnosti in ne o družinskem zakoniku. Razumem, zakaj je homoseksualnost na en
               način tako interesantna tema in zakaj je tako zanimiva tema, saj to je bila tema, ki
               je bila zanimiva vrsto stoletij, tudi ne nazadnje, če pogledamo, v Egiptu in na
               začetku stoletij in tako naprej.</p>
               <p>Področje spolnosti je bilo področje, ki je bilo vedno interesantno za ustrahovanje,
               področje spolnost je bilo interesantno za vladanja, za podrejanje in za obvladovanje.
               Ne tako dolgo, vemo, kako in na kakšen način so se preganjali različno spolno
               usmerjeni posamezniki in posameznice. Da ne obnavljam vseh zgodovinskih razprav, ker
               so moji kolegi tukaj, pa tudi ne nazadnje mag. Žnidaršič, povedali o tem kar dosti.
               Seveda je interesantno, naštevali smo imena. Jaz bi samo mimogrede, ker smo tudi
               prevedli neko knjigo, zelo zanimivo študijo o Edgarju Hooverju in o FBI-ju na
               ameriškem, o človeku, ki je najbolj zatiral in najbolj preganjal ravno homoseksualce,
               je pa sam bil homoseksualec. Ne vem, če vam to kaj pove, ampak v prenesenem,
               pomislite na to, kako in zakaj se je obvladovalo, preganjalo in vladalo in tako
               naprej ravno na tem področju, na področju spolnosti, za katero je v naši ustavi, za
               področje spolnosti, jasno zapisano, da to področje ne sme biti področje razlikovanja,
               izločanja ali področje česarkoli. To se pravi, področje spolnosti je samo po sebi
               dano. In homoseksualnost ni noben devianten pojav, homoseksualnost je naravna danost.
               In če ga bomo čim prej tako vzeli, bomo lažje živeli.</p>
               <p>Ker če smo že govorili o otrocih, ta današnji zakonik, ki ga obravnavamo, je
               družinski zakonik in ta zakonik je dejansko ogromno tega storil ravno za pravice
               otrok, o katerih nismo govorili. Za tiste, ki toliko govorijo, kaj če bi vaš otrok in
               tako naprej - ne nazadnje, kolegice in kolegice pomislite, če se bo vaš otrok rodil
               normalen, zdrav, vesel, krasen glasbenik, bo pa tako usmerjen. Pomislite malo tudi
               tako.</p>
               <p>Ker govorimo o pravicah otrok, mislim, da je kakovost življenja v eni skupnosti,
               kakršnakoli je, pa ja teh skupnosti kar dosti, najbolj pomembna za sobivanje in za
               rast osebnosti. Mislim, da za nas, za državljane in državljanke je najbolj pomembno,
               da otrok raste in biva v enem kakovostnem okolju, da čuti ljubezen, pa ne glede, ali
               je to ljubezen babice, tete, strica, ne nazadnje tudi kogarkoli - in kakršnokoli ima
               ta usmerjenost.</p>
               <p>Ta zakonik je nastajal 15, če ne tudi 20 let. Zelo veliko študij, zelo veliko
               razmišljanja, zelo veliko znanstvenikov se je ukvarjalo - in ne samo v Sloveniji,
               ampak tudi po celem svetu so se iskale dobre prakse, kako in na kakšen način
               omogočiti dejansko vsem, da zaživijo normalno življenje, polno ljubezni in v
               prijetnem okolju. Mislim, da ta zakon je spoštovanja vreden, da ga podpremo, ker je
               našel toliko dobrih načinov, kako in na kakšen način otroku omogočiti spodobno in
               normalno življenje, kar do sedaj iz vse sodne prakse, ki je bila, žal nismo imeli
               možnosti videti.</p>
               <p>Rada bi prebrala mogoče eno zadevo iz ene take študije, ki je bila objavljena v
               knjigi Dorijana Kržana Spočetje novih oblik sorodstva. In sicer, poglavje Spočetje
               govori, kako se je začelo, da končam zgodovino. <q>"Pravzaprav je presenetljivo, da nove
               reprodukcijske tehnologije v svoji bolj preprosti obliki niti niso posebej nove.
               Oblika spočetja in rojstva s pomočjo, ki se zdi tako v javnem kot znanstvenem
               diskurzu najbolj sporna, je zagotovo nadomestno roditeljstvo, torej metoda, pri
               kateri ženska rodi otroka za drugo žensko. Če odmislimo vse dodatne možnosti, ki jih
               ponuja tehnologija, gre pri tem za neke vrste vnaprej dogovorjeno posvojitev, kar
               samo po sebi ni nič novega. Že v Stari zavezi lahko najdemo zgodbo o tem, da Sara
               Abrahamu ni rodila otroka. Imela pa je egiptovsko deklo, ki ji je bilo ime Hagara.
               Sara je rekla Abramu: "</q>Glej, gospod, mi ni dano, da bi rodila. Pojdi k moji dekli,
               mogoče bom po njej dobila otroka.<q>" Abram je poslušal Saro, potem ko je preteklo 10
               let, ja Abrahamova žena Sara vzela svoje egiptovsko deklo Hagaro in ji dala moža
               Abramu za ženo. Šel je k Hagari in je spočela. Hagara je Abrahamu rodila sina
               Ismaela, kasneje pa mu je žena Sara rodila še drugega sina Izaka, ki je pred bogom
               veljal za Abrahamovega edinca. Z današnjega stališča je zanimivo vsekakor to, da
               Ismael, čeprav Abrahamov, genetski sin, prav tako Izak, na nek način ne velja za
               Abrahamovega otroka, kar je pač, bržkone posledica tega, da se je rodil v prešuštvu,
               pa vendarle je obstajal. V Svetem pismu najdemo tudi namige na možnost darovanega
               semena, in sicer zgodbo o Onnanu, ko je Judov prvorojenec Era umrl, je Juda ukazal
               Onnanu, "</q>pojdi k ženi svojega brata in stori iz svaštva dolžnost do nje, da bratu
               obudiš potomstvo." Mislim, da je povednost teh stavkov za tiste, ki tako znate
               kritizirati, ta: dejansko dober družinski zakonik, zelo jasna. Hvala lepa, da ste me
               poslušali in za razumevanje.</p>
            </sp>
            <sp xml:id="SDZ5-Redna-14-2010-03-02.sp79">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Grill.</p>
            </sp>
            <sp xml:id="SDZ5-Redna-14-2010-03-02.sp80">

               <speaker>IVAN GRILL:</speaker>

               <p>Najlepša hvala. Spoštovani gospod minister in koalicija! Če bi bil ta zakon napisan
               brez te sporne določbe o možnosti posvojitve otrok, bi bil verjetno sprejet, če ne
               soglasno, pa vsaj z ustavno večino. V to sem trdno prepričan. In se tudi sam
               strinjam, da so številne rešitve v tem zakonu dobre, res v korist otroka in družini.
               Vendar to ne more odtehtati, da se skozi stranska vrata sedaj skuša omogočiti
               posvojitev otrok istospolnim partnerjem. To pa je tista zloraba, nekaj za kar mislim,
               da si ne bi smeli v Sloveniji nikoli privoščiti. Prej je že kolega naštel, da od 195
               držav, jih je samo sedem tistih, ki jim to zakon dopušča, in prej je ena kolegica iz
               koalicije rekla, da so to najrazvitejše države. Vas vse skupaj sprašujem, ali je
               Južnoafriška republika resnično ena izmed tistih najrazvitejših držav. Tako mislim,
               da take primerjave niso umestne.</p>
               <p>Tukaj se sklicujete, predvsem tisti, ki opravičujete take rešitve, da ta zakon
               zasleduje pravico otrok. Zopet zlorabljate to resnično res dobronamerno, lahko
               rečemo, gesto: pravica otrok. Ampak vas sprašujem, ali je kdo otroka vprašal, ali se
               s tem strinja, da ima dva očka ali pa dve mamice. Nobeden! V bistvu se zlorablja; se
               vsiljuje otroku, posebej, ko je majhen in to je tudi največkrat. Pomeni, da se
               zlorablja otroka, ne pa, da se njemu na nek način zagotavlja neka pravica.</p>
               <p>Prej je državna sekretarka razlagala, tudi nekateri v koaliciji, da bodo institucije
               tiste, ki bodo presojale, ali se da otroku možnost, da ima istospolne starše. Saj v
               tem je problem. Mene zelo zelo skrbijo institucijo, posebej v Sloveniji. V
               preteklosti smo se lahko marsikdaj vprašali, in bili smo tudi obveščeni, informirani
               v javnosti, koliko je bilo zlorab, slabih odločitev centrov za socialno delo. Koliko
               je bilo očetov ali mater prikrajšanih zaradi subjektivnih, nestrokovnih odločitev!
               Koliko je bilo napačnih odločitev sodišč! In bojim se, da je tudi v prihodnje moč
               pričakovati številne zlorabe vplivnih ljudi, ki so povezani v take ali drugačne
               mreže, ki imajo vpliv. Kdo lahko zagotovi, da se ne more tudi otroku to zgoditi? Pa
               bog ne daj, da se to zgodi, ampak mislim, da je primer z bulmastifi lahko marsikakšno
               stvar tudi na ta način ponazoril, kako funkcionira naš pravni sistem. In če bi se
               samo enemu otroku na podlagi tega zgodila krivica, mislim, da je tu odgovornost vseh
               nas, predvsem pa vas v koaliciji, prevelika, da bi lahko to dopustili. Otrok je za
               nas, vsaj upam, da se vsi tega zavedamo, največje bogastvo. In verjamem, da je
               največje bogastvo predvsem za biološke starše. Tudi tisti, ki imajo željo imeti
               otroke, predvsem heteroseksualne skupnosti, ki jim narava ne dopušča, da bi jih
               imeli, si želijo in bi dali vse za to, da bi lahko imeli otroka.</p>
               <p>Nekateri govorci se sklicujejo na to, češ, koliko imamo v Sloveniji alkoholnih
               družin, koliko imamo nasilja v družinah. Strinjam se, preveč imamo tega. Pa dajmo
               poiskati zakonske rešitve, da bomo reševali take probleme - da bomo odpravili
               alkoholizem v družinah, da bomo odpravili nasilje ali pa ga vsaj zmanjšali! Če pa vi
               mislite, da je rešitev težav alkoholizma in nasilja v družini možnost, da lahko
               istospolni pari posvojijo otroke, se pa zelo, zelo motite.</p>
               <p>S kakšno pravico želite uzakoniti možnost, da lahko posvajajo otroke tisti, ki jim
               tega narava ne dopušča? S kakšno pravico sedaj tu skušate prikazovati, da je to
               pravica vsakega posameznika ali pa vsake istospolne skupnosti, imeti otroka? Ni res!
               Ni res! Imeti otroka ne more biti človekova pravica, kajti narava je tista, ki tu
               reče končno besedo! Je pa res, da je pravica, da se lahko vsak odloči, če mu seveda
               narava to dopušča, da ima otroka ali pa ga nima. S kakšno pravico želite tu in sedaj
               pripisati odgovornost, da bo otrok, ki bo imel istospolne starše, predmet
               zaničevanja, zasmehovanja v najbolj občutljivih letih, to so otroška leta! Kdorkoli
               pravi, da to ni res - zagotovo je res. Tudi otroci, ki imajo starše alkoholike, ki
               imajo nasilje v družini, in da se to v družbi ve - velikokrat se to ve - so predmet
               tega. In tudi tu bo ta pečat pustil za te otroke nepopravljive posledice. Saj ni
               treba, da bo otrok, ki bi bil, recimo, v istospolni skupnosti, povzel tudi take
               spolne navede. Tukaj verjetno res ni mogoče zagotovo trditi. Ampak zagotovo pa bo v
               njegovem psihičnem, čustvenem življenju pustilo nepopravljive posledice.</p>
               <p>In zato tega zakona, ravno zaradi te določbe, v nobenem primeru ne morem podpreti, ga
               ne bom podprl in upam, če ga boste pač v koaliciji kot po navadi s svojo večino
               potrdili, da bo prišlo do referenduma, pa naj potem ljudstvo odloči, kaj si ta družba
               želi in kaj ta družba tudi potrebuje; predvsem pa, kaj lahko naši družbi zagotavlja
               nek razvoj, pa tudi perspektivo. Istospolne skupnosti zagotovo niso perspektiva za
               razvoj nobene družbe, pa tudi slovenske ne. Hvala lepa.</p>
            </sp>
            <sp xml:id="SDZ5-Redna-14-2010-03-02.sp81">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Marijan Križman.</p>
            </sp>
            <sp xml:id="SDZ5-Redna-14-2010-03-02.sp82">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik. Spoštovani gospod minister, spoštovani ostali
               prisotni.</p>
               <p>Predlog zakonika ureja tudi področje skupnosti dveh partnerjev istega spola, ki so
               sedaj urejene z Zakonom o registraciji istospolne partnerske skupnosti in po svoji
               vsebini sodi v področje družinskega prava. Tega do sedaj ni urejal niti Zakon o
               zakonski zvezi in družinskih razmerjih. Zaradi ugotovitve, da v današnji družbi
               obstajajo življenjske skupnosti dveh oseb istega spola, ki si med seboj pomagajo, po
               določenem obdobju skupnega bivanja pa te osebe niso medsebojno imele pravno urejenega
               materialno-socialnega razmerja, je bil sprejet Zakon o registraciji istospolne
               skupnosti, ki je omogočil ne le registracijo istospolne partnerske skupnosti, temveč
               je partnerjema te skupnosti priznal tudi določene pravice in obveznosti.</p>
               <p>Te se odražajo predvsem na premoženjskopravnem področju, saj je v skupnosti potrebno
               urediti vprašanja, kot so udeležba na premoženju, pridobljenem v času trajanja takšne
               skupnosti in po njenem prenehanju, obveznosti preživljanja kot tudi druge pravice ter
               obveznosti. Ustavno sodišče v postopku za oceno ustavnosti 22. člena Zakona o
               registraciji istospolne skupnosti, ki ureja dedovanje med partnerjema istospolne
               partnerske skupnosti, je ugotovilo neskladnost 22. člena Zakona o registraciji
               istospolne partnerske skupnosti z ustavo. Obenem je Ustavno sodišče navedlo, da je
               registrirana partnerska skupnost razmerje, ki je po svoji vsebini podobno zakonski
               zvezi ali zunajzakonske skupnosti. Tudi za skupnost je bistvena značilnost stabilna
               povezanost dveh oseb, ki sta si blizu, si medsebojno pomagata in se podpirata. Etično
               in čustveno bistvo reagirane partnerske skupnosti, ki ga izraža 8. člen Zakona o
               registraciji istospolne partnerske skupnosti, po katerem se morata partnerici ali
               partnerja medsebojno spoštovati, si zaupati in si medsebojno pomagati, je podobno kot
               pri skupnosti med žensko in moškim. Tudi pravna ureditev tega razmerja je podobna
               zakonski zvezi. Zakon o registraciji istospolne partnerske skupnosti partnerjema prav
               tako zagotavlja določene medsebojne pravice in obveznosti, varuje šibkejšega
               partnerja, ureja pravni položaj do tretjih oseb, države, socialnega okolja. Nadalje
               Ustavno sodišče ugotavlja, da se glede na vse te v bistvenem enake dejanske in pravne
               podlage življenjske skupnosti tako registrirane istospolne skupnosti kot skupnosti
               med žensko in moškim pokaže, da razlikovanje v ureditvi dedovanja ne temelji na neki
               stvarni, neosebni razlikovalni okoliščini, temveč na spolni usmerjenosti. Spolna
               usmerjenost pa je, čeprav ni izrecno navedena, nedvomno ena izmed osebnih okoliščin
               iz prvega odstavka 14. člena Ustave. Gre namreč za osebno lastnost, ki pomembno
               opredeljuje posameznika, vpliva na njegovo življenje in ga tako kot okoliščine, kot
               so na primer rasa, spol, rojstvo, spremlja vse življenje. Spolno usmerjenost kot
               okoliščino, na podlagi katere je razlikovanje prepovedano, pojmuje tudi Evropsko
               sodišče za človekove pravice, čeprav ni med izrecno naštetimi okoliščinami 14. člena
               Evropske konvencije o človekovih pravicah. Ustavno sodišče je tako ugotovilo, da je
               drugačen režim dedovanja, ter nadalje ugotovilo, da je izpodbijanje ureditve
               dedovanja po Zakonu o registraciji istospolne skupnosti v nasprotju s prvim odstavkom
               14. člena Ustave.</p>
               <p>Glede na ugotovitev Ustavnega sodišča, da gre v bistvu za enake dejanske in pravne
               podlage življenjske skupnosti - registrirane istospolne skupnosti in skupnosti med
               žensko in moškim - ter da razlikovanje v pravni ureditvi obeh skupnosti, vključno s
               pravnimi posledicami teh skupnosti, ne temelji na neki stvarni, neosebni razlikovalni
               okoliščini, temveč na spolni usmerjenosti. Predlog zakonika takšno skupnost v vseh
               elementih izenačuje z zakonsko zvezo, ki je po novem določena kot življenjska
               skupnost dveh oseb istega ali različnega spola. Poleg tega predlog priznava pravne
               posledice tudi življenjski skupnosti dveh oseb istega spola, ki nista sklenili
               zakonske zveze, vendar ni razlogov, zaradi katerih bi bila zakonska zveza med njima
               neveljavna. S takšno pravno ureditvijo se želi v celoti slediti stališču Ustavnega
               sodišča, da gre pri življenjski skupnosti dveh oseb istega spola za enake pravice in
               dejanske podlage skupnosti kot velja za zakonsko zvezo, urejeno v zakonu o zakonski
               zvezi in družinskih razmerjih. Zakonska zveza ali zunajzakonska skupnost dveh oseb
               istega spola ima torej enake pravne posledice kot zakonska zveza ali zunajzakonska
               skupnost dveh oseb različnega spola tudi v razmerju do otrok v postopku posvojitve.
               Predlagatelj pri tem namreč ne vidi stvarnega razloga, ki ne bi temeljil na osebni
               okoliščini, to je spolni usmerjenosti, zaradi katere te posvojitve ne bi smele biti
               dovoljene. Hvala lepa.</p>
            </sp>
            <sp xml:id="SDZ5-Redna-14-2010-03-02.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Pukšič.</p>
            </sp>
            <sp xml:id="SDZ5-Redna-14-2010-03-02.sp84">

               <speaker>FRANC PUKŠIČ:</speaker>

               <p>Hvala lepa kolegice in kolegi! V tem predlogu zakona, je pravzaprav sporen 3. člen.
               3. člen pravi. <q>"Zakonska zveza je življenjska skupnost dveh oseb."</q> Ni res. To ni
               življenjska skupnost dveh oseb, ampak to je življenjska skupnost moža in žene. In
               prav zaradi tega, teh dveh oseb, kolegice in kolegi, govorite danes tukaj tako veliko
               o človekovih oziroma o otrokovih pravicah. Ni res. V tem zakonu pravzaprav zaradi 3.
               člena govorite pravzaprav samo o pravici homoseksualcev, samo o pravici istospolnih
               partnerjev in govorite danes tukaj, da istospolni partnerji niso alkoholiki, niso
               narkomani, niso ne vem kaj, hetero spolne družne pa označujete v veliki večini kot
               pijance, narkomane itd. V tem zakonu pravzaprav kriminalizirate biološkega očeta in
               mater. <stage>/Hvala jima, da sta me spočela in tudi, verjetno, se vsi ostali lahko lastnim
               staršem za to zahvalite./</stage> Če bi pa takšen zakon veljal, pa verjetno marsikaterega od
               vas danes ne bi bilo tukaj. Kriminalizirate očeta in mater zato, če bo otroka
               <q>"flecnil"</q> po riti ali mu dal kakšno zaušnico. To je sedaj postal kriminal. Ne
               kriminalizirate pa tega oziroma spravljate otroka pod nekatere pravice, pod človekove
               pravice, pod nekaj, kar je - torej, večvredna pravica posameznih homoseksualcev.
               Torej, oni imajo pravico imeti otroka in ga vzgajati. To delate s tem zakonom. Kdo pa
               danes vpraša, kdo bo pa vprašal kadarkoli tega otroka, ali se s tem strinja ali se s
               tem ne strinja. Nobene možnosti ne bo imel! Ne govoriti, da delate zakon, ki bo
               ščitil otrokove pravice, elementarno otrokovo pravico, ker je ne more zaščititi na ta
               način, saj otrok, star mesec ali dva ali leto ali dve, seveda nič o tem ne ve. Boste
               pa preko zakona dali tega otroka v neko istospolno druščino. Vprašam vas - sam sem
               oče treh otrok. Torej ni pomembno kakšno je nagnjenje otroka, pomembno pa je, in zato
               se sprašujem in sprašujem vas, koliko izmed vas bi želelo svojega lastnega otroka -
               tudi gospa državna sekretarka, ki je prej tako vehementno nastopila - svojega
               lastnega otroka dati v posvojitev istospolni družini, takšni ali drugačni - hčerkico
               k dvema istospolnima moškima ali sina k dvema istospolnima ženskama. Torej, to so
               prava vprašanja in, kolegice in kolegi, na to enostavno nimate odgovora. Slovenska
               javnost je celo plebiscitarno rekla temu zakonu <q>"ne"</q>.</p>
               <p>Sicer sem v svoji duši globoko prepričan, da marsikdo s strani SD ne misli tako. In
               sem skoraj prepričan, da tudi minister ne misli tako, kot govori. In, če hočete, o
               tem je celo tekla beseda med nami, kolegi poslanci, da je to projekt dveh drugih
               manjših koalicijskih strank, ki z nekim drugim projektom nista uspeli in želita
               očitno uspeti s tem projektom. Torej, ali so lahko vrednote povsem odvisne samo od
               neke oblasti? Kolegice in kolegi, kakršnakoli že ta oblast je; ne, vrednote ne morejo
               biti odvisne samo od neke oblasti!</p>
               <p>Pri tem se postavlja vprašanje, kdo to oblast sploh predstavlja, kdo takšno
               zakonodajo sprejema, kdo o tem odloča, kakšni so ti ljudje, ki o tem tako
               razmišljajo. Zlasti če, kolegice in kolegi, ne pozabimo tega, kdo včasih pride v
               parlament, kakšni so ti ljudje in kakšne interese imajo. Ali imajo interese države?
               Ali imajo interese družbe, človeka, ali imajo interese družine ali imajo kakšne druge
               interese? Žal se po novem letu pravzaprav kažejo neki povsem drugi interesi, nekih
               pajkovih mrež, kar je nekaj popolnoma drugega ker enostavno, tudi če se zgodi, takšen
               zakon ne more zavezovati vseh državljank in državljanov, ne more nas zavezovati, vsaj
               zaradi vesti ne.</p>
               <p>Seveda je naravno, da bom tudi sam takšnemu zakonu nasprotoval, sploh zakonu, ki je
               zunaj osnovnih vrednostnih sistemov. Če bi bil ta zakon sprejet, potem bi porušili
               naravno ravnovesje, s takšnim glasovanjem bi pa začeli kopati grob slovenskemu
               narodu.</p>
            </sp>
            <sp xml:id="SDZ5-Redna-14-2010-03-02.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Pukšič. Za besedo je prosil minister za delo, družino in socialne
               zadeve dr. Ivan Svetlik.</p>
            </sp>
            <sp xml:id="SDZ5-Redna-14-2010-03-02.sp86">

               <speaker>DR. IVAN SVETLIK:</speaker>

               <p>Hvala lepa. Gospe in gospodje.</p>
               <p>Minister še vedno misli tisto, kar govori. In upam, da mi ne bo treba odstopiti od
               tega načela.</p>
               <p>Ker je bilo nekaj debat na to temo, bi vseeno rad rekel: poglejmo, kje se strinjamo.
               Strinjamo se, da obstoja pravica do očeta in matere. Samo mi pravimo, do dobrega
               očeta, predvsem pa do dobrih odnosov v skupnosti, v kateri je posameznik. Raziskave,
               ki smo jih navajali, kažejo, kot rečeno, da spol v tej kombinaciji ni tako pomemben
               kot odnos, ki ga vzpostavijo ljudje med seboj, v skrbi za to, da se mlado bitje lahko
               razvije v polnopravno in zrelo osebnost. In to raziskave dokazujejo, da v teh
               skupnostih ni problem. Žal je tako, da kljub tej pravici, ki jo tako poudarjate, ta
               pravica do očeta in matere ni uresničljiva v vseh primerih, zato prihaja do
               posvojitev, zato ker preprosto se rodijo otroci, ki jih niso sposobni, zmožni ali jih
               nočejo prevzeti njihovi lastni starši. V tem primeru seveda pridejo v poštev
               posvojitve. Posvojitve tistih odraslih mož in žena, ki se za to odločijo, ali imajo
               svoje otroke ali pa jih ne morejo imeti, in tukaj v tej pravici do tega ni vnaprej
               oportuno, ker ni nobenih dokazov, da bi bilo to problematično, treba in možno
               izključiti tudi ne istospolno usmerjenih.</p>
               <p>Strinjamo se, da je družina temelj družbe, ampak mi gledamo nekoliko širše. Vsaka
               družina, vsaka skupnost je pomembna, kjer se ti primarni odnosi vzpostavljajo med
               ljudmi, kjer se rodijo otroci, kjer se razvijajo otroci. Predvsem, kot rečeno, je
               pomembno, da je to kvalitetna skupnost, vsaka. In če pristajamo na tradicionalno
               družino, kot rečeno, smo odrezali tako rekoč pol družbe, nas ne zanima, ni
               konstitutivni del te družbe, v kateri živimo. Ali lahko to razložite vsem tistim, ki
               ne živijo v tradicionalnih družinah, da to niso, da niso enakopravni, enakovredni?!
               Ali lahko to razložite?! Ali jim lahko odvzamemo te pravice?! Ne moremo!</p>
               <p>Še enkrat vprašanje glede tega, koliko je istospolno usmerjenih skupnosti. Kot
               rečeno, vsako preštevanje je diskriminatorno, verjetno, ne znam ta hip odgovoriti,
               tudi nezakonito s tega stališča, da se ne sme diskriminirati ljudi na tej podlagi. Pa
               ni pomembno niti, koliko jih je! Za nas je pomembno, da vsakdo v tej državi uživa
               enake pravice kot državljan, če spoštuje zakone, če se ravna po zakonih, ki jih je ta
               država postavila. In ne morete vnaprej reči, da istospolno usmerjeni ljudje ne živijo
               po teh zakonih in da jih ne spoštujejo. Kje imate kakšne dokaze za to? Ni jih. In to
               ne vodi v pravo smer, ta logika razmišljanja. Torej, z odrekanjem enakih pravic
               istospolnih jih stigmatiziramo in v tej razpravi proti zakoniku se čuti vnaprej to
               sporočilo: niso enaki, so drugačni, moramo jih drugače tretirati, moramo jih
               postaviti v nek drugačen položaj. Vnaprej se jim pripisuje možnost, da bodo
               zlorabljali te institute. Kje so dokazi, da jih zlorabljajo? Nič ni na mizi
               empiričnih dokazov za to, so dokazi, da do tega ne prihaja, obratnih nimamo. In ta
               logika se mi zdi, da je zelo problematična. Šel bom tudi v to smer, kot ste sami
               izpostavili, nekateri ste analogijo s pedofilijo tukaj postavili. In zdaj, če bi mi
               šli po tej logiki naprej in bi identificirali, kje je tega veliko, vemo, kaj govorijo
               poročila iz Amerike, iz Irske, iz Nemčije, tudi pri nas je bilo kar veliko teh
               primerov. Po tej logiki bi mi morali kot država, če bi šli po tej logiki
               razmišljanja, prepovedati stik z mladimi ljudmi vsem zaposlenim v Cerkvi, zato da jih
               ne bi izpostavljali tej nevarnosti, da ne bi prihajalo do teh deviacij. Pa mi tega ne
               bomo storili, zato ker mislimo, da ni prav, da bi stigmatizirali vnaprej nekoga
               zaradi posamičnih primerov. In tudi v primeru homoseksualnosti tega ne smemo storiti,
               pa vi to delate.</p>
               <p>In še nekaj. Pri istospolni usmerjenosti gre za prostovoljen odnos med ljudmi, pri
               pedofiliji gre za nasilen odnos in gre za kazniva dejanja, ki jih je treba
               preganjati. Samo toliko.</p>
            </sp>
            <sp xml:id="SDZ5-Redna-14-2010-03-02.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Bojan Kontič.</p>
            </sp>
            <sp xml:id="SDZ5-Redna-14-2010-03-02.sp88">

               <speaker>BOJAN KONTIČ:</speaker>

               <p>Hvala lepa, gospod minister, predvsem tudi za vaša pojasnila, ker se je moč z njimi
               strinjati in zaradi tega tudi skrajšati razpravo.</p>
               <p>Ta zakonik je pomemben, ker gre za zaščito otrok. Zelo problematično pa je, da
               nekateri želite teh 303 členov skrčiti na enega ali dva - tistega, ki omogoča
               posvojitev otrok istospolnim partnerskim skupnostim. Tu slišimo ocene o tem, katera
               družina je normalna, naravna, lahko rečemo, kar je bolj primeren izraz,
               tradicionalna. In se strinjam z ocenami, da ne gre povzdigovati ne enega, ne drugega,
               ne tretjega tipa družin. Povsod so lahko odstopanja, povsod so lahko zlorabe. Danes
               lahko prebiramo, kako je očim posiljeval šestletno hčerko, mati je pa snemala to
               dejanje. Ta družina zanesljivo ni normalna. Tu pa lahko uporabimo ta izraz. In govori
               se o pedofiliji. Danes sem zaznal tudi zoofilijo. Se pravi, želimo pomešati vse
               tisto, kar je kaznivo, in tisto, kar je minister dejal, kar je na prostovoljni
               osnovi. Vse želimo zmetati v isti koš in na ta način zavrniti družinski zakonik, pa
               ne gre tako enostavno.</p>
               <p>Ko govorimo o posvojitvah otrok, je v tem zakonu poglavje, ki govori o posvojitvi. In
               ko govorimo o možnosti posvojitve, poudarjam možnosti posvojitve istospolnih
               partnerskih skupnosti, gre za to, da jim je omogočeno kot vsem ostalim skupnostim, ki
               jih priznavamo. Do trenutka posvojitve pa je treba storiti marsikaj in izpolnjevati
               mnoge pogoje, ki so zapisani tudi v tem zakoniku. In če računamo še s številom, da je
               desetkrat več ali še več tistih, ki želijo posvojiti otroke, od tiste možnosti za
               posvojitev, je seveda verjetnost in pot do tega zelo trnjeva.</p>
               <p>In ko sem prej dejal, da ni moč govoriti o avtomatizmu in da so nekatere družine
               dobre, nekatere ne, je seveda pomembno, kot je bilo že povedano, da družino
               ocenjujemo po odnosih znotraj te partnerske skupnosti, ne po spolu, ker je pomembno,
               v kakšnih odnosih živi otrok.</p>
               <p>Glede starševstva in glede tega, kdo bi komu dal v posvojitev otroka, saj verjetno
               odločitev za to, da daš otroka v posvojitev, ni zelo enostavna, ne glede na to, komu
               bi ta otrok bil dodeljen v posvojitev. In zelo neumestno je vprašanje, ali bi kdo od
               nas bil zadovoljen, če bi svojega otroka dal v posvojitev istospolni partnerski
               skupnosti. Odgovor je kot na dlani: starši, ki smo se odločili za otroke, seveda
               vzgajamo te otroke in si želimo vzgojiti dobre otroke, dobre državljane in niti nismo
               pomišljali o posvojitvi, zato kar tako natolcevati, seveda, ni mogoče. So pa otroci,
               ki staršev nimajo in jih lahko dobijo le s posvojitvijo. So nekateri, ki otrok ne
               priznajo. So spet drugi, ki otrok ne smejo priznati, pa jih imajo - tudi zaradi tega,
               da lahko življenje preživijo kolikor toliko znosno.</p>
               <p>Torej, mi smo v preteklosti prišli do spoznanja, da istospolni so sestavni del naše
               družbe, in smo rekli: dobro, to priznamo. To, če želijo živeti skupaj, tudi to nas ne
               moti - naj živijo skupaj. Če pa želijo imeti otroke; ne, to pa ne - tokrat. Morda čez
               nekaj časa bo pogled drugačen, tudi v zgodovini je bil precej drugačen. Ampak pri tem
               zanemarjamo dejansko stanje danes, ki je in ga ni moč izločiti iz razmišljanja tudi
               pri pripravi tega zakonika. Čez 100 otrok v Sloveniji živi, jaz sicer ne vem, na
               podlagi česa to ocenjujemo, ampak če je podatek, da imamo 100 otrok danes v
               Sloveniji, ki živijo na ta način, je treba to v zakonu urediti v zaščito teh otrok,
               zato da bodo ti otroci varno živeli v teh skupnostih tudi v prihodnje, ne gre si
               zatiskati oči pred tem, kar dejansko je. In ko govorimo o primernosti in
               neprimernosti družinskega zakonika, je pomembno predvsem to, čeprav se strinjam z
               državno sekretarko, da je žalostno, da polovica zakona govori o zaščiti otrok. O tem,
               da bodo bolj zaščiteni, kot so zaščiteni v tem trenutku. In tako, malo počez
               ugotovitve, da pa res ni narobe, če nekdo malo ošvrkne svojega otroka, pa naj bo to
               javno ali pa za zidovi ali stenami stanovanj ali hiš, to je sicer različno, če to
               narediš javno, te opazijo in nekateri so že imeli to smolo tudi tu, v tem parlamentu,
               da so jih pač pri tem opazili. In zdaj reči, da je to dovoljeno, seveda ni! In ta
               zakonik to zelo jasno ureja. Res pa je, da drži star pregovor: ko stopiš mački na
               rep, ta zamijavka! In tokrat bi se kar nekajkrat verjetno oglasila.</p>
            </sp>
            <sp xml:id="SDZ5-Redna-14-2010-03-02.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Borut Borut Sajovic.</p>
            </sp>
            <sp xml:id="SDZ5-Redna-14-2010-03-02.sp90">

               <speaker>MAG. BORUT SAJOVIC:</speaker>

               <p>Hvala lepa, spoštovani predsedujoči, za besedo. Prijazen pozdrav ministru in državni
               sekretarki. Moram reči, da sem vesel in ponosen na oba, sodelovala sta tvorno pri
               dobrem, sodobnem evropskem zakonu in ta stališča tudi odločno branita, tako kot je
               treba. Odgovorna politika odgovarja na izzive časa in ravna tako, kot je prav, ne
               tako, da bo vsak trenutek vsem všeč.</p>
               <p>Moram pa reči, da sem bil seveda prepričan, da so časi lova na čarovnice, inkvizicije
               in srednjega veka že davno minili. Po teh besedah, ki so imele skupno: sovražni
               govor, diskriminatornost, žaljivke, podtikanje laži, zavajanje in pa še kaj, moram
               reči, da se ne počutim dobro in me je kar sram. V Poslanskem klubu Liberalne
               demokracije Slovenije seveda takim ne pritrjujemo. Vidimo pa v tem zakonu, ki je
               šopek, kompleks številnih rešitev, ki imajo en sam skupen imenovalec: so v dobro, so
               v korist otroka. In vesel sem sedaj, ko so tisti najbolj goreči stopili izza
               zagovornice in šli po svojih opravkih, da je razprava bolj umirjena, bolj tehtna,
               bolj argumentirana in da tudi od kolegov iz opozicije, ki so prej po službeni
               dolžnosti govorili nekaj drugega, dobivamo priznanja za ta zakon, da bi seveda zakon,
               ki ima 303 člene, je pa samo v dveh členih sporen, bil deležen vse podpore, ampak
               samo, če tega ne bi bilo. In to me seveda navdaja z upanjem, da smo pripravili dober
               zakon, tako kot, recimo, Španija, Švedska in še druge evropske države, s katerimi se
               želimo primerjati vsak dan na vsakem področju. Zame pa vzor človekovih pravic in
               nekih rešitev, ki naj urejajo razmerja v družbi, zagotovo ni Poljska.</p>
               <p>Želim se kot poslanec, kot Evropejec, kot svetovljan, kot oče dveh otrok primerjati z
               nekimi drugimi cilji in ideali, ki jih pripravljajo druge države v Evropi in so jih
               tudi že preizkusile.</p>
               <p>Odraščal sem v tradicionalni družini in v taki družini odraščajo tudi moji otroci. Na
               to sem ponosen in vesel, vedno pa zaskrbljen, ker v tej družbi te možnosti in
               pravice, žal, vsi nimajo. Čutim se soodgovornega, da poskrbimo tudi za tiste druge,
               da jim bo na tem svetu lepše in bolje.</p>
               <p>Veliko se govori o posvojitvi otrok, kdo jih lahko sploh posvoji, ampak dajmo roko na
               srce, vsi ti otroci, ki so sploh možni za posvojitev, pripadajo v 99,9% iz tako
               imenovanih, v narekovajih, <q>"normalnih heteroseksualnih družin"</q>, pa jim te družine
               niso nudile tistega, kar bi jim morale; in to nas mora skrbeti.</p>
               <p>Vesel sem tudi, da je gospod Cukjati v svojem nastopu jasno povedal, da
               homoseksualnost ni bolezen, da je to tolmačenje stvar preteklosti in da tudi
               kriminalno dejanje ni, razen v državah s šeriatskim pravom - z njimi se pa ne želim
               primerjati.</p>
               <p>Zakon tudi v ničemer ne spodbuja nastanka istospolnih družin ali pa jih postavlja za
               vzor ali ideal, ampak samo regulira pravice in dolžnosti v družinskih skupnostih.
               Dejstvo je, ali mižimo ali ne mižimo, da v tej državi, v tej družbi imamo različne in
               številne zakonske skupnosti, da otrokom - in za to nam gre v tem zakoniku - njihove
               pravice uredimo na sodoben, modern način. Vesel sem, da tisti, ki nasprotujejo samo
               dvema členoma, to tudi vidijo in opazijo in zagotovo gremo s to zgodbo naprej in
               zakon, tak kot je, zaradi pravic, zaradi varstva otrok, bo deležen moje podpore.
               Hvala lepa.</p>
            </sp>
            <sp xml:id="SDZ5-Redna-14-2010-03-02.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Marijan Pojbič.</p>
            </sp>
            <sp xml:id="SDZ5-Redna-14-2010-03-02.sp92">

               <speaker>MARIJAN POJBIČ:</speaker>

               <p>Spoštovani predsedujoči. Najprej bi temu cenjenemu zboru oziroma koaliciji zastavil
               vprašanje: Ali smo poslanke in poslanci v Državni zbor Republike Slovenije bili
               izvoljeni zato, da delamo v interesu državljank in državljanov Republike Slovenije?
               Ali smo bili izvoljeni zato, da delamo v interesu določene elite oziroma
               posameznikov? Jaz sem prepričan, da bo na to vprašanje prišel odgovor na naslednjih
               državnozborskih volitvah.</p>
               <p>Moram poudariti in povedati, v Slovenski demokratski stranki in nam je zelo jasno, da
               takšen predlog, kot ste ga dali na mizo, torej predlog družinskega zakonika, ni
               sprejemljiv in ga ne bomo nikoli sprejeli iz dveh ključnih razlogov. Danes je bilo že
               velikokrat veliko stvari povedanih in moram še enkrat zelo jasno povedati Slovenska
               demokratska stranka in tudi jaz kot podpredsednik Odbora za delo, družino in socialne
               zadeve nikakor ne nasprotujem temu, da se lahko istospolni partnerji med sabo
               poročijo, da se lahko imajo radi, da lahko počenjajo karkoli, nikakor in nikoli se pa
               ne bom strinjal s tem, da bi lahko posvojili otroke oziroma da bi bila istospolna
               partnerska zveza izenačena s heteroseksualno družino, torej družino očeta, matere in
               otroka. In vprašanje, ki sem ga na začetku zastavil, ko govorim, ali pozicija dela v
               interesu državljank in državljanov Republike Slovenije, bom poskušal razložiti.</p>
               <p>Drage kolegice in kolegi, poglejte tukaj imam preko 300 mejlov, ki sem jih prejel v
               zadnjih dveh dneh, in to iz celotne države Republike Slovenije. Med temi dokumenti ni
               niti enega samega dokumenta, ki bi bil pisan v korist sprejetja družinskega zakonika
               takšnega, kot je predlagan. In drage kolegice in kolegi, potrudil se vam bom prebrati
               nekatere misli teh ljudi, ki so nam poslali te dokumente. In sicer: <q>"Kot predstavnika
               slovenskega naroda v vašem parlamentu, torej v našem parlamentu, vas lepo prosim, da
               odgovorno in po večinskem mnenju, ki ste ga lahko jasno zasledili, odločite pri
               sprejemanju družinskega zakonika. Predvsem vas prosim, da se postavite na mesto, v
               kožo otroka, ki bo ne po svoji volji pristal v nenormalnem okolju. Tudi zveze dveh
               moških ali žensk ne enačiti z zakonsko skupnostjo ženske in moškega, ker to preprosto
               ni enaka skupnost in nikoli ne bo. Pri vsej stvari ni potrebno ne vem kakšnih
               dodatnih razlag, saj je stvar tako preprosta, da če bi bil parlament sestavljen iz
               otrok, starih do 6 let, bi gotovo razumeli in upoštevali prošnjo, ki je pred vami. Še
               enkrat vas prosim, ne enačite stvari, ki nikoli ne bodo enake. Anja in Viktor."</q>
               Citiram: <q>"Upam, da se še spomnite, kako ste odraščali v vaših družinah in kaj vam je
               pomenila družina. Družina je bila, je in bo osnovna celica družbe. Če razpada
               družina, razpada družba kot celota. In kakšen narod bomo, to se vprašajte! Družina je
               skupnost, kjer sta oče, mati in otroci, to je tisto okolje, ki je najbolj primerno za
               zdravo in kakovostno odraščanje mlade osebnosti."</q> To je zapisala predsednica Društva
               pobuda za šolo po meri človeka, Angelica Likovič. Nadalje. Citiram: <q>"Pravica otroka
               za normalnem razvoj mora biti ena od primarnih pravic družbe, če želimo neegoistično
               družbo. Glede na vse študije, ki jih razni kekci predstavljajo v javnosti, vam lahko
               iz poznavanja konkretnih primerov zagotovim, da so bodisi napačno interpretirane ali
               preprosto napačne. Študija mora biti narejena za specifično kulturno okolje in mora
               biti narejena s spoznavanjem cilja študije: otrok, ki nima obeh likov, to je očeta in
               matere, ne raste v celovito osebnost. Vsaka mati samohranilka vam bo to lahko
               potrdila, če bo le zmogla iskrenost do sebe in do otroka. Zato kot državljan
               zahtevam, da dobro premislite o tem, kaj ta zakonik pomeni in ne glasujete po
               principu glasovalnega stroja, ampak po svoji vesti. Če ste iskreno prepričani, da s
               tem zakonikom ni nič narobe, ga podprite, vendar imejte toliko poguma, da se s tem
               jasno izjasnite, da bomo volivci vedeli, kdo je glasoval za sprejetje in komu mandata
               niti slučajno ne smemo nikoli več podeliti. Sicer pa sumim, da vam je vseeno in da
               psi lajajo, karavana gre dalje, Friderik Knez."</q></p>
               <p>In še eno bom prebral: <q>"Ne izločam ljudi z istospolnimi nagnjenji, vendar pa je ideja
               o posvojitvi otrok istospolnima partnerjema naravnost absurdna, če ne že kriminalna
               do otrok. Zgled, ki bi ga otrok dobil v takšni družini, bi bil torej do skrajnosti
               popačen in velika verjetnost je, da bi tovrstne družine pošiljale v svet vedno več
               otrok oziroma oseb, ki bi se jim istospolna skupnost zdela normalna, če ne že kar
               superiorna glede na zvezo moškega in ženske. In kam to ravnanje dolgoročno pripelje
               družbo? Že tako ali tako je na vseh ravneh družbenega delovanja zaznati moralni
               razkroj, da pa bi z zakonom postalo dovoljeno nekaj, kar je že v osnovi skregano z
               zakoni narave, pa je prava sramota za človeško dostojanstvo. Zato vas nagovarjam, da
               zares dobro premislite, ko se boste odločali o sprejemanju novega družinskega
               zakonika, saj bo imela vaša odločitev bolj razsežne posledice, kot si ta hip morda
               predstavljate. S spoštovanjem, Katja Berk Lahajner, dr. medicine."</q></p>
               <p>In vsi ti ljudje, ki so tukaj tole napisali, nasprotujejo temu, kar minister in
               koalicija zagovarjajo. Mislim, da je zato tisto moje vprašanje, ki sem ga postavil na
               začetku, zelo utemeljeno. Večina slovenske javnosti tega zakonika, v takšni obliki,
               kot je pripravljen, ne podpira, zato ga tudi jaz kot poslanec Državnega zbora in član
               Slovenske demokratske stranke in podpredsednik Odbora za delo, družino in socialne
               zadeve in invalide nikoli ne bom podprl, ker sem prepričan, da tudi ta dva člena
               nikakor ne sodita v ta družinski zakonik. Ta dva člena sodita v nek drug zakon, zakon
               o istospolnih partnerskih zvezah, nikakor pa ne v zakonik, ker nikakor ne moremo
               istospolno partnersko zvezo enačiti s heteroseksualno družino, torej z družino očeta,
               matere in otroka. Prepričan sem, da tisto, kar lahko da otrokom mati, nikoli ne more
               dati oče. In tisto, kar lahko otroku da oče, nikoli ne more dati mati. Samo to, kar
               lahko oba skupaj dasta otroku, je tisto, kar je optimum za prihodnji razvoj otroka.
               In to je tisto ključno, o čemer se danes tukaj pogovarjamo - da moramo imeti v prvi
               vrsti vedno in znova postavljenega otroka in njegove pravice. In tukaj, v tem
               zakoniku so velikokrat kršene. Velikokrat.</p>
               <p>Dragi kolegice in kolegi, še za konec. Nekaj stvari se mi zdi pomembno poudariti. Rad
               bi vam povedal, kaj vam je v tem mandatu uspelo in česa vam ni uspelo in bom poskušal
               potem zaključiti. Vse to pa je navezano prav na družino in družinski zakonik,
               posredno ali neposredno.</p>
               <p>Drage kolegice in kolegi. V tem mandatu vam je uspelo slovensko državo obremeniti
               dolgoročno z odškodninami za izbrisane, uspelo vam je spremeniti zakon o odvetniški
               tarifi - jasno je, kdo je za tem zakonom stal. Uspelo vam je dvigniti sodniške plače,
               vendar pravosodje še vedno ne funkcionira, to je bilo zdaj na koncu zelo jasno
               razvidno iz te garažne afere. Uspelo vam je znižati usklajevanje pokojnin za 50%.
               Uspelo vam je zmanjšati sredstva za dijaško prehrano. Uspelo vam je izglasovati zakon
               o glavnem mestu, da se ne bi zgodilo, da gospod Janković ne bi končal obljubljenega
               stadiona v Stožicah pred lokalnimi volitvami, in da se izpolni dolg do njega, ker vam
               je pomagal zmagati na državnozborskih volitvah. Uspelo vam je in vam uspeva še naprej
               ustanavljati agencije<gap n="..."/></p>
            </sp>
            <sp xml:id="SDZ5-Redna-14-2010-03-02.sp93">

               <speaker>PODPREDSEDNIK MIRAN POTRČ:</speaker>

               <p>Gospod Pojbič. Vi imate še dovolj časa in lahko govorite, ampak najbrž veste, da to
               ni vsebina družinskega zakonika.</p>
            </sp>
            <sp xml:id="SDZ5-Redna-14-2010-03-02.sp94">

               <speaker>MARIJAN POJBIČ:</speaker>

               <p>Gospod podpredsednik. Uvodoma sem povedal, zakaj bom to povedal, ker bom zaključil z
               eno mislijo in je nujno to povedati.</p>
               <p>Uspelo vam je in vam še naprej ustanavljati agencije, kjer se dodatno zapravlja
               davkoplačevalski denar in na novo zaposlujejo vam prepotrebni politični kadri. In še
               in še bi lahko našteval, pa ne bom.</p>
               <p>Ni pa vam uspelo, in to moram poudariti, storiti popolnoma nič v zvezi z naraščanjem
               brezposelnosti, ki se iz dneva v dan povečuje in presega že mejo 100 tisoč. Ni vam
               uspelo ničesar storiti za to, da bi šel razvoj gospodarstva v pravo smer, kjer bi se
               odpirala nova delovna mesta. Niste uspeli sprejeti ničesar, da bi se kreditni krč
               sprostil, da bi podjetja začela normalno delovati, da bi prišla do svežega kapitala
               in tako dalje.</p>
               <p>Na koncu pa še za poslastico: nabava vodnega topa, s katerim želite Slovenkam in
               Slovencem zagotavljati blaginjo. Vsem, ki vedo, za kaj se vodni top uporablja, je
               jasno, kakšna blaginja pod to oblastjo čaka Slovenke in Slovence. Poleg tega je pa
               sedaj še bolj jasno, zakaj je prejel gospod Ertl visoko državno odlikovanje od
               predsednika republike.</p>
               <p>Niste pa storili ničesar, da bi zaščitili temeljno vrednoto vsakega naroda, to je
               družina. In to je ključno vprašanje. Prepričan sem, da to je in mora biti primarna
               naloga vsake oblasti, ker to je osnovna celica vsake družbe. Zato seveda v Slovenski
               demokratski stranki in tudi osebno takega predloga zakona, kot ste ga predlagali, s
               takimi vsebinami, nikakor ne moremo podpreti in verjemite, da ga ne bomo podprli
               nikoli.</p>
               <p>Hkrati bi pa rad opozoril še na to, kar sem danes prebral v enem od časnikov:
               opozicija in civilna iniciativa sta povedali, da bosta v primeru, da gre zakonik s
               tako vsebino <q>"skozi"</q>, predlagali referendum o tem vprašanju. Ampak že zdaj je bilo
               jasno izrečeno, mislim, da s strani ministra, gospoda Svetlika, da bodo dali tako
               referendumsko odločitev v presojo Ustavnemu sodišču in poskusili preprečiti izpeljavo
               referenduma o tem vprašanju. S tem pa bi, se mi zdi, presegli vsako mero ne samo
               dobrega okusa, temveč vsako mero poskusa razvrednotenja demokracije v Republiki
               Sloveniji. Upam si trditi in verjamem v to, da v tej smeri Vlada v tem trenutku ne
               razmišlja, saj je demokracija v Sloveniji trenutno zelo, zelo potlačena. Vsak dan
               imamo nove afere in na podlagi tega nam je lahko jasno, kako stvari v tej državi pod
               to oblastjo funkcionirajo. Hvala lepa.</p>
            </sp>
            <sp xml:id="SDZ5-Redna-14-2010-03-02.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Pojbič. Brez dogovora smo se predsedujoči Državnemu zboru
               disciplinirali, da ne komentiramo nikogaršnje razprave, razen če je res ne samo mimo
               poslovnika, ampak če je žaljiva in podobno. Ste pa sami poudarili, da so vse besede,
               ki ste jih izrekli, tako pomembne, da boste zdaj bolj brez skrbi, in jaz vam to
               privoščim.</p>
               <p>Naslednji se je javil k besedi gospod Franc Bogovič. <stage>(Ne bo razpravljal.)</stage> Besedo ima
               gospod mag. Štefan Tisel. Izvolite.</p>
            </sp>
            <sp xml:id="SDZ5-Redna-14-2010-03-02.sp96">

               <speaker>MAG. ŠTEFAN TISEL:</speaker>

               <p>Hvala za besedo. Lepo pozdravljeni, spoštovani gospod podpredsednik. Spoštovani
               gospod minister, gospa spoštovana državna sekretarka, poslanke in poslanci!</p>
               <p>Družina je osnovna celica družbe in tudi naroda. Otrok potrebuje za normalen razvoj
               tako očeta kot mater oziroma da odrašča v skupnosti, kjer sta in ženska in moška
               oseba. Običajno gre za biološke starše in če je razumevanje zadovoljivo, so
               ustvarjeni pogoji, da se bo otrok razvil v zdravo osebnost. Vendar vsi otroci nimajo
               take sreče, da bi odraščali v idealni družini. Za take otroke mora poskrbeti socialna
               država, da s primernimi zakoni in ukrepi poskrbi, da se razmere otrokovega odraščanja
               čim bolj približajo srečnemu otroštvu. Veliko je enostarševskih družin, nekateri
               otroci pa tudi nimajo take sreče in ostanejo sami oziroma zapuščeni ali pa se jim
               starši odrečejo. Po drugi strani pa je kar precej zakonskih parov, ki ne uspejo z
               zanositvijo priti do lastnega otroka. V Sloveniji je približno 300 takih parov, ki
               želijo posvojitev. Posvojitev pa je možnih letno le okoli 30. Tako morajo čakati do
               10 let in še več, da lahko posvojijo otroka. Tudi sirotišnic v Sloveniji k sreči ni,
               ker je primerno urejeno rejništvo. Tako v Sloveniji ni nobene potrebe, da bi otroke
               dajali v posvojitev istospolnim parom. V Ameriki je veliko zapuščenih otrok, otrok v
               sirotišnicah in če ni dovolj povpraševanja po posvojitvah heteroseksualnih parih, je
               morda tudi za otroka bolje, če je v urejeni skupnosti, četudi istospolni. V Sloveniji
               k sreči zaenkrat take potrebe ni in nepotrebno je zakon sprejemati na zalogo, če bi
               do te potrebe prišlo. Prepričan sem, da nas večina ljudi v Sloveniji ne želi, da bi
               bili naši otroci v primeru nesreče in tako naprej posvojeni v istospolno
               partnerstvo.</p>
               <p>Zakonik zlasti poudarja koristi za otroka. V parlament smo izvoljeni kot predstavniki
               vseh ljudi. Moramo jim prisluhniti. Prejeli smo namreč mnogo elektronske pošte, kjer
               državljani izražajo bojazen in dvom v takšno zakonsko rešitev oziroma odločno
               nasprotujejo takšni obliki zakona. V primeru, da bo koalicija takšen zakon vseeno
               sprejela, bo zakon na referendumu gotovo padel. Zakaj bi si delali stroške?
               Istospolne skupnosti so že obravnavane v svojem zakonu, ki se naj po sklepu Ustavnega
               sodišča dopolni, družinski zakonik pa naj bo namenjen za dobro otroka in družine in s
               tem družbe in naroda. Hvala.</p>
            </sp>
            <sp xml:id="SDZ5-Redna-14-2010-03-02.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Jurša.</p>
            </sp>
            <sp xml:id="SDZ5-Redna-14-2010-03-02.sp98">

               <speaker>FRANC JURŠA:</speaker>

               <p>Hvala lepa, gospod podpredsednik. Kolegice, kolegi, minister, državna sekretarka!</p>
               <p>Predlog družinskega zakonika je prinesel obilo pomembnih novosti, še posebej novosti,
               ki zaščitijo interese in koristi predvsem otroka. Nova družinska ustava, novi
               družinski zakonik prinaša v več poglavjih ogromno novosti in to pozitivnih. Vseeno pa
               imam občutek, da se je v pripravo zakonika preveč vključevalo zagovornike lezbičnih
               in gejevskih skupnosti, premalo pa zagovornike tradicionalnih družin. Razlaga, da
               slovensko zakonodajo prilagajamo evropskemu pravnemu redu na tem področju, o tem ne
               moremo govoriti. V Evropi je le osem držav, tako sem vsaj slišal tudi s strani
               ministra, ki imajo rešeno posvojitev otrok istospolnih partnerjev. Mislim, da v
               Sloveniji preveč hitimo s to pravno ureditvijo. Večina Slovencev ne more sprejeti
               predlagane definicije družine. Slovenska družba se le počasi prilagaja tovrstnim
               rešitvam, po moje pa bodo breme nosili otroci, ki pa jih ravno z novim družinskim
               zakonikom najbolj ščitimo. Predlagatelj zagovarja istospolno družino kot pravico in
               ekonomsko kategorijo. Pri skrbnem branju predloga zakonika so vse pravice jasno
               zapisane, a pravice otroka, ki bi mu naj zakon zagotavljal, pa ni.</p>
               <p>Pa poglejmo, kako se naj otrok odloči, ali želi živeti v istospolni skupnosti, kot
               dojenček. Tu je samo pravica odraslih. Pa mi boste odgovorili verjetno, saj se tudi
               ne more odločiti, da bo živel v istospolni skupnosti oziroma različne spolne
               skupnosti. Drugi problem posvojitve je ekonomska računica. Kaj pa socialno okolje?
               Tretji problem bo otrokova osebnost in značaj, če bo odraščal le ob enem spolu.
               Večina zagovornikov izenačuje gejevske in lezbične skupnosti s skupnostjo različnih
               spolov moškega in ženske. Zagovarja, da večina ne sme odločati o manjšini. Ali je
               lahko nasprotno, da manjšina tako močno pritiska na večino, da sprejme to, kar
               želijo?</p>
               <p>Spoštovani. V Državni zbor so me izvolili volivci, državljani. V eni izmed občin sem
               bil izvoljen tudi za župana. Zastopati želim tudi interese, ki so mi jih na nek način
               izkazali. Kot poslanec sem v Poslanski skupini DeSUS. Tudi starejša generacija v naši
               državi zelo težko sprejema spremembe, jim praktično v veliki meri tudi nasprotuje.
               Predlagam, da v Državnem zboru podpremo dobre rešitve, ki jih prinaša zakonik, da pa
               dvome razrešimo skozi razpravo. Če nam to ne bo uspelo, rešimo odprta vprašanja
               pozneje z dopolnitvami zakona ali z novim zakonom. V tem trenutku nimamo večinske
               podpore državljank in državljanov Republike Slovenije. V to sem prepričan, brez tega,
               da se sem delal kakršnokoli analizo razpoloženosti na terenu. Hvala lepa.</p>
            </sp>
            <sp xml:id="SDZ5-Redna-14-2010-03-02.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Anderlič.</p>
            </sp>
            <sp xml:id="SDZ5-Redna-14-2010-03-02.sp100">

               <speaker>ANTON ANDERLIČ:</speaker>

               <p>Spoštovani. Opravka imamo z zakonom, ki je lahko, mirne duše rečem, v smeri
               pridobitev, ki jih je demokratičen svet že sprejel kot tiste, ki nadgrajujejo
               nekatere standarde, ki nadgrajujejo medsebojne standarde, ki nadgrajujejo medsebojne
               odnose, ki urejujejo razmerja v družbi na višji ravni.</p>
               <p>In ravno, ker je moj predgovornik se spotaknil ob manjšino, je vendarle eno od
               temeljih vprašanj v družbah, kako se urejajo razmerja med večino in manjšino. Ravno
               moč demokracije se meri tudi po tem, kako enakovredno obravnava tudi tiste, ki jih vi
               označujete ali ki so označeni kot <q>"tisti drugi"</q>; pa naj gre za jezikovne, etične,
               spolne, seksualne manjšine in ne vem še katere. Pojem manjšine se tu uporablja
               sociološko, to so skupine z manj družbene moči, ki so tako ali drugače
               marginalizirane ali celo zakonsko diskriminirane na nekaterih področjih. Sprašujete
               se, zakaj vse v tem zakonu urejati in če le enega ali dveh členov ne bi bilo, bi bilo
               pa vse v redu. Ne, to niso nova razmišljanja v Republiki Sloveniji! 16 let je že
               stara prva zamisel in v predlogu zakona je bilo že takrat, vendar očitno ni bilo
               družbenega konsenza, vsaj na ravni normalne večine, da bi to sprejeli. In tukaj gre
               za to, da se ali uvrščamo med države, ki imajo urejene te standarde na višjem nivoju,
               bolj demokratične, bolj prijazne za vse državljane in državljanke tiste države, ali
               pa manj. Mi želimo podpreti tiste rešitve, ki bodo tolerantne, ne ksenofobe, ne
               izključujoče in veliko je argumentov, ki so bili povedani tukaj. Moram res reči, da
               sem z veseljem poslušal vse intervencije ministra, ker sem se veliko tudi iz tega
               naučil, še razširil obzorje, pa čeprav sem že pred 16-mi leti v teh klopeh imel tako
               rekoč neke rešitve, ki so šle v tej smeri, pa žal niso bile razmere primerne, je pa
               res, da nekatere razmere enkrat dozorijo, druge nikoli in jaz sem vedno vesel, kadar
               lahko naredimo korak naprej in v tem smislu so tudi te rešitve, ki so v tem
               zakonu.</p>
               <p>Moti me, ko se interpretira konvencijo o človekovih pravicah, ko se govori o tem, da
               ta konvencija prepoveduje tako rekoč posvojitev na ravni istospolnih parov in
               podobno. Je napačno, zgrešeno, zavajajoče ali kakorkoli že in to je treba stokrat in
               še večkrat povedati. Konvencija se postavlja na načelo otrokovih pravic kot
               poglavitnemu vodilu in jaz drugega kot takšnega razlaganja te konvencije ne morem
               sprejeti in je tudi ne sprejemam, pa četudi mi želijo dopovedati, da nimam prav.</p>
               <p>Zdi se mi, da je načelo enakosti in enakopravnosti, ne samo v tem primeru, pravzaprav
               temeljno vodilo, ki bi nas moralo vse skupaj v Državnem zboru voditi, ko urejamo
               katerokoli družbeno vprašanje, in to je eno od temeljnih, če govorimo, da je družina
               temeljna celica v naši državi. In, seveda, vsa izključevanja so zame nesprejemljiva.
               Najhujša se mi pa zdi ta obsodba ljubezenskih, seksualnih razmerij, da se istospolno
               usmerjenim podtikajo nagnjenosti h kriminalu, h kriminalnim seksualnim dejanjem itn.
               Nekdo je rekel celo tukaj, da so tudi zaradi tega večji predmet in večkrat predmet
               zlorab, kot bi sicer bili, če ne bi bili tako usmerjeni. To je trditev, ki jo jaz
               preprosto ne morem razumeti. Torej, že tako ali tako je po njihovo stigmatiziran,
               zdaj pa še toliko bolj, ker so se brezvestneži, zločinci, kakorkoli spravili nad
               njega in ga še bolj potisnili na rob. In konec koncev, vesel sem, da vendarle
               prehajamo v čas, ko bodo tudi te diskusije normalne, in da se bo Slovenija
               priključila državam, ki tolerirajo vse te stvari in jih jemljejo za normalne.</p>
            </sp>
            <sp xml:id="SDZ5-Redna-14-2010-03-02.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Mirko Brulc.</p>
            </sp>
            <sp xml:id="SDZ5-Redna-14-2010-03-02.sp102">

               <speaker>MIRKO BRULC:</speaker>

               <p>Spoštovani gospod minister, kolegice in kolegi! Najprej vprašam. Vsi tisti, ki so
               obremenjevali naše mobitele v teh dneh - kdo je prebral teh 280 strani? Kdo od
               poslancev je to preštudiral? Kajti danes razpravljamo o dveh straneh, vse ostalo je
               nepomembno, gre pa za izjemno pomemben dokument, ki ureja težave v naši družbi, ki
               jih je vsak dan več. Jaz bi se, gospod minister, vam zahvalil za to izjemno delo, s
               timom, ki ga imate ob sebi, in za današnji dvakratni nastop, ker ste zelo nazorno,
               zelo razumljivo predstavili poglede in probleme, o katerih govorimo.</p>
               <p>V začetku te seje je bilo kar nekaj predavanj o tem, kaj je homoseksualizem, kaj je
               lezbištvo itd., in to so bile tudi izrečene besede, da je to možno zdraviti. Jaz se
               bojim zdravnikov, ki pravijo, da je to možno ozdraviti, ampak nek Mengele je tudi bil
               zdravnik, se mi zdi. Tako da, bodimo zelo zelo previdni, kam gremo in kam lezemo v
               tej družbi.</p>
               <p>Nekdo ima pač interes, da bi bilo vse slabo in vse zanič, in nam tu predava in dela
               dobesedno obrate za 360 stopinj.</p>
               <p>Vendar mi dovolite, da predstavim nekaj svojih pogledov na obravnavani predlog
               zakona.</p>
               <p>Najprej oblike nasilja, ki jih doživlja otrok. To ni samo fizična kazen in o tistih
               drugih oblikah nasilja je mogoče v tem zakonu premalo povedanega. Nikjer ni te
               možnosti, da bi govorili, kako hudi so pritiski na otroka, ko omenjamo čustvene
               pritiske, psihosocialne, duhovne in druge. Tako je to tisto, kar je še hujše, kajti
               klofuta, kot je že rekel nek poslanec, ki ima izkušnje pri tem, mogoče res ni
               najhujša, ampak tudi to ni potrebno.</p>
               <p>Nadalje, posebej nedorečeno je glede sklenitve zakonske zveze sorodnikov v ravni
               črti, kot se reče. Ta ni možna, zakon to prepoveduje, ampak taka dva pa le lahko
               živita v izvenzakonski zvezi in imata enake pravice kot ostali zakonci. Takim bi bilo
               treba naložiti neke druge obveznosti, ki jih nalagamo ostalim zakonskim zvezam.</p>
               <p>V poglavju, ki govori o dolžnosti in pravici staršev in otrok, ni prav ničesar
               zapisanega o dolžnosti otrok. Kot star pedagoški delavec bi rekel, da je tudi o
               dolžnosti otrok treba govoriti. Velikokrat imamo v mislih otroke v vrtcih, tja do
               petega, šestega leta starosti. Toda tu so mladostniki, tu so dijaki, in ti pa že
               imajo do te družbe, do okolja tudi neke dolžnosti, ki jim jih je treba predpisati,
               saj s tem olajšamo delo vzgojno-izobraževalnim zavodom.</p>
               <p>Za konec še problem starih staršev. V zakonu ni nikjer opredeljena vloga starih
               staršev, jaz pa le mislim, da če pride do situacije, ko je treba otroka nekomu
               odvzeti ali pa izgubi starše, je prvo, da se tega otroka ponudi starim staršem ali
               bližnjim sorodnikom, ker je za otroka ta prehod potem tudi najmanj boleč. In to bi ta
               zakon moral omogočiti kot prvo stopnjo, če je v nadaljevanju seveda vse normalno in
               vse prav.</p>
               <p>In še to, centri za socialno delo imajo možnost, torej imajo nalogo strokovno
               svetovati zakoncem ob razvezi. V naših okoljih se pojavlja vedno več svetovalcev, pri
               katerih ti zakonci iščejo pomoč. Zato mislim, da bi tudi mogoče v tej zakonodaji bila
               možna podelitev koncesije nekaterim verificiranim, izobraženim, registriranim
               svetovalcem, ki obvladajo zadevo.</p>
               <p>Danes je tukaj bilo neštetokrat in na oni strani so vsi največkrat začeli tako: <q>"jaz
               sem strpen, sem strpna, ampak..."</q> Kolegica tukaj z one strani, sem štel, kolikokrat
               je rekla, da ona je strpna. Ko grem po ulici, ne govorim, da v trgovinah ne kradem.
               Ker mi tega ni treba razlagati. Če smo strpni, potem to pokažimo z dejanji, ne pa, da
               rečem, jaz sem strpen, obenem pa rečem, da je te ljudi treba zdraviti, da je te ljudi
               treba k psihiatru peljati. Mislim, da je na Reki bila pred kratkim, sem bral v
               časopisih, neka mladenka zdravljena v psihiatriji zaradi lezbijštva. Na srečo je
               pobegnila in je cela Evropa vstala pokonci in ji naslonila hrbet, ker so se dogajale
               grozljive zadeve. Da se ne bi to v Sloveniji! To je namen tega zakona. Sam ga bom z
               nekaterimi popravki zelo rad podprl. Hvala lepa.</p>
            </sp>
            <sp xml:id="SDZ5-Redna-14-2010-03-02.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima Cvetka Zalokar Oražem.</p>
            </sp>
            <sp xml:id="SDZ5-Redna-14-2010-03-02.sp104">

               <speaker>CVETKA ZALOKAR ORAŽEM:</speaker>

               <p>Hvala lepa. Večina razprav tistih, ki družinskemu zakoniku nasprotujejo, se je danes
               začela s trditvijo: otrok potrebuje očeta in mater.</p>
               <p>Sprašujem vas: ali je to za otroka res dovolj<gap n="...."/> Ali je to edino, kar potrebuje? Ne!
               Prepričana sem, da otrok potrebuje predvsem skrbno, odgovorno in ljubečo odraslo
               osebo ob sebi ali pa dve, ali pa morda celo več odraslih. In vse se vrti danes pri
               tistih, ki temu nasprotujejo, okoli tega, kakšnega spola so tega osebe, ne pa okoli
               vsebine, kaj te osebe dajejo otroku. Ključno je, kako ljudje živijo v družini. Kaj
               jih povezuje? Ali v družini lahko zagotavljajo drug drugemu tisto, kar družina
               potrebuje? To pa je predvsem občutek lastne vrednosti, občutek varnosti, občutek
               sprejetosti, izkušnje, ljubezni in podobno. Iz tega bi lahko zaključila, da ni
               pomembna oblika družine, o kateri danes toliko govorimo, ampak vsebina, ki vlada v
               tej družini. In tukaj se trdota ljudi, tudi tistih, ki danes tukaj v parlamentu imamo
               možnost govoriti in nastopati kot poslanci in poslanke, tukaj se pokaže ta trdota
               ljudi, tudi slepota, tudi kompleksi, tudi predsodki, tudi zavračanje, tudi
               sovraštvo.</p>
               <p>Imamo torej drugačne in raznolike družine in tudi te so posledica ljubezni in tudi te
               so nastale kot neka oblika dobrega iskanja načina življenja, ki si ga vsi želimo.
               Oblika družine ne pove nič o tem, ali je ljudem v tej družino dobro. Nič ne pove o
               sreči v tej družini ali o nesreči v tej družini, o dobroti, o dobrobitnosti in o
               ogroženosti. Novi družinski zakonik nam torej odpira na nek način novo dimenzijo, da
               se soočimo s homofobijo. Tudi s tisto, ki vlada v nas samih. In da stremimo k temu,
               da bi vsi prispevali košček k strpni vključujoči družbi, ki bo korektna do vseh
               otrok, poudarjam do vseh otrok. Kajti problem vendarle niso otroci, problem niso
               različne oblike družin, pač pa je problem v naši hinavščini, v tem, kako hinavska
               družba smo. Kajti istočasno zahtevamo na eni strani, in govorimo o tem, da želimo
               zaščititi otroke, obenem pa glasno ali manj glasno, morda tudi nekoliko prikrito,
               protestiramo in s prstom kažemo na pankrte, če nekoliko parafraziram iz nekih čudnih,
               nenaravnih družin.</p>
               <p>Tisto, kar mene skrbi, in kar smo danes slišali, kar tudi v meni vzbuja pomisleke,
               dvome in vprašanja je predvsem: ali so lahko otroci iz istospolnih družin deležni
               psihičnega in fizičnega nasilja? Po današnji razpravi, po tem kaj govorimo tu v
               parlamentu, se tega močno bojim. Močno se bojim, da je v tej družbi zaradi
               agresivnosti to popolnoma mogoče, kajti zelo smo agresivni, ko govorimo o
               drugačnosti. Kaj pa mi naredimo tu, tudi tu v parlamentu, da bi bili tudi drugačni
               sprejeti? Kje je toleranca? Kje je ljubezen do bližnjega? Mene osebno zelo skrbijo
               ljudje, s takšnimi trdimi, neizprosnimi stališči, kot smo jih lahko poslušali tudi
               danes, ki drugim ne dopuščajo pravice, tudi do drugačne družine. Tudi do drugačnosti.
               Tragično je, da so mnogokrat najbolj netolerantni, najbolj gromovniški, najbolj
               homofobni prav tisti, ki bi se morali sami s tem soočiti v svojem lastnem gnezdu, bom
               rekla, v svoji družini, in najprej najti moč za sprejemanje drugačnosti pri svojih
               najbližjih, morda pri svojih otrocih. Tudi to se nam je danes dogajalo tu med
               nami.</p>
               <p>In dovolite, da za konec povem eno zanimivo anekdoto, ki jo je popisala Manca Košir,
               ki je pred leti živela z dvema lezbijkama in sta imeli tudi sina, ki je bil oplojen z
               biomedicinsko pomočjo, seveda to ni bilo pri nas, ker to pri nas ni mogoče, to je
               bilo v Angliji, in Manca je tega dečka vprašala: <q>"Kaj pa rečeš, če te v vrtcu
               zafrkavajo, ker imaš pač dve mami?"</q> No, in ta deček je nabrito odgovoril: <q>"Res je,
               nimam očeta, zato pa imam dve mami, tega pa nima vsak."</q> No, in ta otrok je morda
               tisto, na kar bi morali tudi mi pomisliti in se na svojski način soočiti s tem
               problemom ali pa s tem dejstvom, ki je pred nami. Spočet je bil prav gotovo iz
               razmerja, sicer med dvema ženskama, vendar pa lahko mirno rečemo, da iz ljubezenskega
               razmerja, iz želje po družini, po toplini, po gnezdu in lahko rečemo, tako kot je
               zapisala tudi Manca Košir: <q>"Samo ljubezen kaj velja, zato razmišljajmo o ljubezni,
               kot o merilu za presojo in se ne prepuščajmo lastnim predsodkom in omejitvam, ki nas
               vedno peljejo na stran poti."</q></p>
            </sp>
            <sp xml:id="SDZ5-Redna-14-2010-03-02.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Alenka Jeraj.</p>
            </sp>
            <sp xml:id="SDZ5-Redna-14-2010-03-02.sp106">

               <speaker>ALENKA JERAJ:</speaker>

               <p>Hvala za besedo. Lep pozdrav vsem.</p>
               <p>Prejšnja vlada se je odločila oziroma zavezala, da bo vodila usmerjeno družinsko
               politiko, da bo izboljšala možnost za usklajevanje poklicnega in družinskega
               življenja, da bo spodbujala starševstvo, ustvarjala ozračje, ki bo naklonjeno
               družinam, da bi se te lažje odločale za prvega in vsakega naslednjega otroka. Uredila
               je prehrano srednješolcev, področje štipendij, stanovanjske olajšave, olajšave za
               velike družine in podobno. Po desetletjih se je tako začelo povečevati število
               rojstev, povečala se je vključenost v vrtce, naredili so se pomembni koraki za
               preprečevanje nasilja v družini. Predlani in nato lani je bil objavljen podatek, da
               se je število razvez po desetih letih vztrajnega zviševanja zmanjšalo, da jih je bilo
               za 13% manj. Zagotovo tudi zaradi razprav nekaterih ukrepov, razmišljanj ljudi, kaj
               so vrednote, kaj je pomembno v življenju, ponudbe družinskih in zakonskih terapevtov
               in tudi zaradi zakona, ki ga je prav tako sprejela prejšnja vlada, zakona o
               preprečevanju nasilja v družini, ki ponuja možnost terapije za nasilneža, svetovanje,
               pomoč v družinah, ki so zaradi različnih okoliščin, odvisnosti vseh vrst, ki niso kar
               od nekaj, ampak nastanejo lahko zaradi mnogih okoliščin, preteklosti, morda ker je
               nekdo izgubil službo. In po raziskavah je družina na prvem mestu med vrednotami v
               slovenski družbi. Zato bi pričakovali, da se bo v to snov in spremembe tega področja
               posegalo previdno in analitično, da analiziramo morebitno slabost Zakona o zakonski
               zvezi in družinskih razmerjih, z analizo, kaj se je zgodilo, ko smo v zakon
               uveljavili možnost registracije izvenzakonske zveze, z natančnimi podatki o
               enostarševskih družinah, s podatki o tem, kaj se dogaja z otroki, ki zrastejo v
               enostarševski družini. Verjemite, da mama, ki sama živi z otroki, nima enostavne
               naloge. Otroku mora biti mama in oče, ampak oče mu ne more biti, zato otrok, ki živi
               sam z mamo, išče vzornike pri stricu, učitelju, nogometnem trenerju, ker potrebuje
               ideal, potrebuje vzornika. In otrok, ki živi pri očetu, je močneje navezan na babico,
               očetovo sestro, učiteljico. Mnoge samske mame ali očetje si želijo družino, so delali
               v tej smeri, pa potem morda iz različnih razlogov njegova ali njena družina razpade,
               ali se je razdrla.</p>
               <p>Zagovorniki novega družinskega zakonika radi govorite, da je družina v krizi, da je
               tudi v naših klasičnih družinah nasilje, alkohol, da otroci živijo v neurejenih
               družinah. To je marsikdaj res, zato smo sprejeli Zakon o preprečevanju nasilja v
               družinah. In ne rešujete teh problemov prvič v z novim zakonom. Pomembni koraki so se
               naredili pred vami in ni res, da smo si zatiskali oči in da se o tem še pred leti ni
               smelo govoriti. Se je govorilo in se je tudi ukrepalo, zato smo te stvari tudi
               naredili. Omenjate, da je v mnogih družinah alkohol. Ali ne kažejo statistike, da
               otroci povzemajo vzorce? In mnogi iz družin, kjer je vladal alkohol, tudi sami
               postanejo alkoholiki. Ali ni potem na mestu razmišljanje, ali ne bo otrok iz
               istospolne zveze tudi sam bolj nagnjen oziroma istospolno usmerjen, pa morda sicer ne
               bi bil? Posnema vzorec, posnema starša, okolje v katerem živi. Pa morda kot tak
               nikoli ne bo srečen, zadovoljen, ampak to bo tisto, kar pozna. To bo vplivalo nanj,
               pa bi morda živel in razmišljal drugače, če bi poznal moškega in žensko, mamo in
               očeta, in bi to prepoznal kot vzorec in kot ideal. Tako hočem živeti tudi sam, tudi
               sam želim imeti takšno družino.</p>
               <p>Vlada oziroma predlagatelji v družinskem zakoniku ti dve skupnosti, torej zvezo med
               moškim in žensko in zvezo med istospolnima partnerjema, izenačujejo. Ustavno sodišče
               je v svoji odločbi, v zvezi s členom o delovanju v Zakonu o istospolni zakonski
               skupnosti, zapisalo, da gre za podobni ne pa enaki skupnosti. Enaki nikoli ne moreta
               biti, saj istospolna skupnost nikoli ne bo mogla imeti reproduktivne vloge. Zveza med
               moškim in žensko je zaradi tega, ker je ena od njenih značilnosti usmerjenost v
               rojstvo novega življenja, deležna posebnega varovanja in skrbi države, ne samo pri
               nas, ampak tudi drugje in to izhaja iz več členov Ustave, še posebej pa iz 53. člena,
               ki pravi: <q>"Država varuje družino, materinstvo, očetovstvo, otroke in mladino ter
               ustvarja za to varstvo potrebne razmere."</q> Mnogi sociologi, tudi vsebine v učnih
               načrtih, poudarjajo nenadomestljiv pomen ženske in moškega v obdobju otroškega
               odraščanja. Rezultati analiz, ki jih pri nas res še ni, so jih pa delali v Ameriki in
               drugih državah, ki jih radi navajate, kažejo, da imajo osebe, ki izražajo svojo
               istospolno usmerjenost v primerjavi z ostalimi ljudmi skoraj dvakrat večji kvocient
               poskusa umora, samomora, problemov povezanih z zlorabo, prepovedanimi substancami in
               psihološko neuravnovešenostjo. Pred kratkim sem na televiziji povedala samo
               statistiko, ki je bila objavljena, torej, da je lani od vseh novih obolelih za
               virusom HIV 95% obolelih istospolno usmerjenih. Teh evidenc ne vodimo in je prav, da
               jih ne vodimo in šele takrat, ko lahko nastane problem, ko bi se bolezen širila. In
               mogoče še nekaj o teh istospolnih zvezah, pa bom potem tudi povedala, kaj sama mislim
               oziroma se ne čutim, da sem zato kaj boj nestrpna do istospolnih zvez, sem tudi sama
               takrat glasovala za Zakon o istospolnih partnerskih zvezah. Leta 2005 smo sprejeli
               zakon, je bil že večkrat citiran, in lani junija sem ministrici zastavila vprašanje,
               kakšen je podatek v zvezi z istospolnimi zvezami. Takrat je bilo opisanih 24
               istospolnih partnerskih skupnosti, od tega sta dve prenehali zaradi smrti partnerja,
               štiri pa z odločbo upravne enote, pomeni da so se razdrle, po manj kot štirih letih
               veljavnosti zakona, predvidevam, da tudi po manj kot treh, štirih letih take zveze.
               Sedaj je o isti stvari podobno spraševal moj poslanski kolega in ministrstvo je
               navajalo, da 100 otrok živi v takih zvezah, zraven pa je v odgovoru, seveda, ker je
               pa to zapisano in uradno, zapisalo, da ne vodijo uradnih evidenc, saj za vodenje
               takih evidenc ni zakonske podlage. Je pa napisalo, da je januarja registriranih 30
               istospolnih partnerskih zvez, ob tem pa nam ni povedalo, kaj se je zgodilo z drugimi,
               koliko jih je prenehalo in zakaj. V interesu razprave, današnje, pa bi zagotovo bilo,
               da bi te podatke imeli, kar pomeni, da bomo dali otroka v družino, za katero po
               slovenski statistiki, ki sem jo ravnokar navedla, že sedaj vemo, da jih šestina
               preneha v manj kot štirih letih. Se vam zdi to stabilna in urejena skupnost, v katero
               bi morda dali otroka, ki sta mu starša umrla v nesreči in se bo že čez nekaj let
               morda soočil s kakšnimi še hujšimi problemi, ko bo izgubil tudi ta nadomestna starša,
               morebiti? Ne rečem, da je morda ostalih 18 skupnosti urejenih in še vedno trajajo. Ne
               dvomim, da se imajo partnerja ali partnerica radi. Tudi sem prepričana, da mnogi
               nimajo nobenih zdravstvenih težav, ampak navedla sem samo eno slovensko statistiko,
               ki ste jo lahko prebrali tudi sami.</p>
               <p>Predhodniki pravite, kdo vse je bil istospolno usmerjen, od znanih igralcev,
               znanstvenikov, in da smo mi proti istospolno usmerjenim in zato nestrpnih, homofobni.
               Sprašujete nas, kaj bi naredili, če bi bili naši otroci istospolno usmerjeni. Problem
               pa sploh ni v tem. Jaz proti istospolno usmerjenimi ljudem nimam nič. Še več, želeli
               so sklepati zveze, jih registrirati in zato smo tak zakon sprejeli in tudi sama sem
               glasovala zanj. Vsak naj živi kot želi, dokler s tem ne omejuje in ogroža drugega. Je
               pa škoda, da se moramo ob tem pogovarjati o inkviziciji, lovu na čarovnice, grmadah
               in podobno. Ne bomo jih dali na grmade, še nobenega nismo. Živijo med nami in mnoge
               njihove pravice so urejene v mnogih zakonih, tako kot so moje, ker smo vsi državljani
               Republike Slovenije. In tudi med mojimi znanci je kdo, ki je istospolno usmerjen in
               je čisto v redu, se družimo, nimam nič proti njemu in nimamo v svojih medsebojnih
               odnosih nobenih težav. Problem za nas pa je v posvojitvah s strani istospolnih
               partnerjev. Zakaj? V večini ste ugotavljali, da gre za občutljivo področje, obenem pa
               si vsi skupaj ne dovolimo vzeti toliko časa, da bomo analizirali, kaj je zakon
               prinesel in da bomo naredili tudi slovensko statistiko na tem področju. Družinski
               zakonik naj bi urejal pravico otrok. Nikogaršnja pravica pa ni, da posvoji otroka, še
               najmanj pravica istospolnih partnerjev. Ker je posvojitev rešitev in pomoč za otroka,
               ki je iz različnih okoliščin ostal brez staršev, zato zanj država poišče nadomestne
               starše. Ima pa vsak otrok pravico do življenja, očeta in matere. V mnoge mednarodne
               dokumente in tudi v naše smo zapisali pravice otrok in kako bomo te pravice
               varovali.</p>
               <p>Ob tako veliki skrbi predlagateljev za možnost posvojitve s strani istospolnih
               partnerjev pa predlagatelj z zakonikom ne rešuje mnogih, bolj perečih vprašanj -
               težav otrok, ki živijo v različno razširjenih družinah, in otrok, ki živijo z enim od
               staršev in njegovim zakonskim ali izvenzakonskim partnerjem, otrok, ki živijo v
               enostarševskih družinah, zraven pa s katerim od sorodnikov, tetami in starimi starši.
               Za te otroke se po uveljavitvi zakonika ne bo nič spremenilo, glede pravice do nege
               otroka, glede postopkov v vrtcu, zdravstvenega zavarovanja. In zakaj se prvi v vrsto
               za posvojitev otroka ne morejo postaviti tudi stari starši - ker strokovnjaki potem
               ugotovijo, da so prestari, pa so to tisti prvi, ki jih otrok najbolje pozna. Zakaj
               predlagatelja ne zanimajo študentske družine, ki jih je več kot pa danes živečih
               otrok v istospolnih zvezah, ki jih navajate, ob tem da, kot sem že povedala, na
               drugem mestu priznate, da teh podatkov nimate, ker takih evidenc ne smete in ne
               morete voditi.</p>
               <p>Nekdo od predhodnikov je rekel, gremo s to zgodbo naprej. To je za vas zgodba, za nas
               je mnogo več, zato se tudi na tem mestu oglašamo. Ministrstvo nam je zamolčalo mnogo
               podatkov, do katerih bi imeli pravico in ki bi jih lahko povedali. Na primer, da je
               Francija leta 2006 po zelo temeljitih študijah in široki javni razpravi sklenila, da
               ne dovoli posvojitve otrok istospolnim partnerskim skupnostim, ker so ugotovili, da
               to ne bi bilo v korist otrok. In da v družinskem zakoniku urejajo družine, istospolne
               partnerske zveze pa urejajo v drugih zakonih. Pa še za mnogo drugih stvari bi bilo
               prav in relevantno, da bi jih ministrstvo zapisalo v obrazložitev k zakonu, ne pa
               samo tistih, ki jim ustrezajo.</p>
               <p>Vsakemu otroku, tudi vašemu ali otroku vaših otrok, se lahko zgodi, da ostane brez
               staršev in se znajde v položaju, ko bo potreboval rejniško ali posvojiteljsko
               družino. Sedaj veljavna zakonodaja zagotavlja, da bo tak otrok prišel v urejeno
               družino, utemeljeno na zakonski zvezi. Predlagani zakonik pa prinaša možnost, da se
               naši otroci znajdejo v različnih skupnostih, v katerih si morda kot starši nikakor ne
               bi želeli, da bi se kdaj znašli v njih. Ali bomo sedaj v oporoke zapisali, <q>"če se mi
               kaj zgodi, ne želim, da mojega otroka posvojita dva partnerja ali dve partnerici,"</q> pa
               najbrž tudi, če to napišemo, glede na zakonik ta volja ne bi obveljala. Za zaključek.
               Slovenska demografska slika ni obetala svetle prihodnosti. To se je v zadnjih letih
               spremenilo, in to zato, ker je prejšnja, naša, vlada stremela k temu in se trudila za
               to, da so naše družine zdrave, uspešne, da bodo v njej vladali pristni odnosi, da bo
               med člani spoštovanje, dala možnost, da država poseže v družino tam, kjer je kaj
               narobe in ji pomaga, da se stvari uredijo. Pri tem je bila uspešna zato, ker je to
               delala v korist slovenske družine, v korist otrok, ki so najbolj svetel obet za
               prihodnost Slovenije. Zato menim, da je v interesu vseh nas, predvsem pa vas, da še
               enkrat razmislite, kaj želite uzakoniti in ne glasujete za to, da je ta zakon
               primeren za nadaljnjo obravnavo. Preveč nas deli in preveč državljank in državljanov
               je proti, da bi me prepričali, da je dober za našo skupno prihodnost.</p>
            </sp>
            <sp xml:id="SDZ5-Redna-14-2010-03-02.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Luka Juri.</p>
            </sp>
            <sp xml:id="SDZ5-Redna-14-2010-03-02.sp108">

               <speaker>DR. LUKA JURI:</speaker>

               <p>Hvala lepa.</p>
               <p>Ničesar se ne bojimo bolj od tistega, česar ne razumemo ali ne poznamo. Današnja
               razprava pa poteka prav okoli tega, koliko razumemo in koliko poznamo ljubezen, ki je
               lahko tako raznolika, da je pravzaprav nihče od nas ne bo nikdar v popolnosti dojel.
               Žal to nedojemanje lahko pogosto pomeni tudi zavračanje, predvsem če gre za drugačno
               ljubezen od tiste, ki jo doživljamo sami. Zato me ne čudi, čeprav nikakor ne morem
               sprejeti vsega tega gneva in strahu proti predlogu, da bi lahko tudi istospolne
               družine imele enake pravice kot vse ostale. Ne gre za sovraštvo do njih, ampak za
               strah - strah zaradi nerazumevanja nečesa, kar je drugačno. Prav za to, za
               razumevanje, za sprejemanje oblike ljubezni, ki je, ki že obstaja in edino vprašanje,
               ki ga danes razrešujemo je: Kako tej ljubezni omogočiti enakopravnost. Kakšno
               enakopravnost? Predvsem gre za enakopravnost otrok, ki že danes živijo v istospolnih
               družinah, a nimajo pravice biti enaki kot vsi ostali otroci. Nimajo pravice imeti
               dveh uradno priznanih staršev, čeprav jih dejansko imajo, in to le zaradi strahu do
               ljubezni, ki je pač ne moremo razumeti in doumeti. Sprašujem, zakaj, zakaj ta otrok,
               ki živi v istospolni družini ne bi smel imeti dveh uradno priznanih staršev. Zakaj je
               on tisti, ki mora biti drugačen? Ne gre le za simbolno dejanje. Temu otroku, s tem,
               ko mu damo možnost imeti dva starša, mu omogočamo tudi večjo varnost. Danes, na
               primer v primeru, da njegov uradno priznani starš odide ali pa umre, postane sirota,
               ki tvega, da namesto, da bi lahko živel naprej s svojo drugo mamico ali drugim
               očetom, bo moral v rejništvo ali pa kdo ve kam. Ali je to prav? Ne, ni prav! Žal smo
               danes slišali že kar nekaj sovraštva, s katerim kolegice in kolegi izražajo svoj
               strah. Od nekaterih smo celo slišali sramotna namigovanja, da kaj pa bi dva gejevska
               starša počela z malim otrokom, ko ga umivata v banjici. Glede na to, da kot pravi
               ljudski rek, le svinja svinjsko misli, se sprašujem, ali ti kolegi govorijo in žalijo
               izhajajoč iz lastnih izkušenj in navad. Kolega Jelinčič, ki to obeša na veliki zvon,
               naj bi namreč rad imel dekleta, sam pa ima dve hčerki. Če izhajamo iz tega, kar on
               sam sklepa, le kaj se potem dogaja v hiši Jelinčič, ko se ata in hčerki kopata.
               Najverjetneje se ne dogaja nič posebnega, saj ima tudi naš poslanski kolega, kot vsi
               ostali očetovsko ljubezen. Torej, zakaj ne bi te očetovske ljubezni bil sposoben gej
               ali pa lezbijka?</p>
               <p>Danes smo slišali celo radikalnejša stališča. Še najbolj žalostno je razmišljanje
               SDS-a, da naj bi bila homoseksualnost bolezen. Žalostno in že zdavnaj preživeto
               stališče, ki trdi, da je treba istospolno usmerjene ljudi zdraviti. Takšno stališče
               imajo na primer radikalni antigeji, verske skupine v ZDA, ki trdijo, da je treba
               deviacijo poravnati. Istospolnost primerjajo s sponko, ki pa je ne znajo videti kot
               sponko, ampak kot skrivljeno kovino. Ampak to je sponka, ki se ne da kar tako
               zravnati, ker je v redu, tako kot je. In, če vztrajamo, da bi jo zravnali, se ta
               sponka zlomi. Ali je to tisto, kar smo si želeli? Od tukaj pa manjka samo še en korak
               ugotovitvi, da se istospolnih ljudi pač ne da pozdraviti in da jih je treba
               eliminirati. To pa je bilo, kolegice in kolegi, stališče, se spomnite koga? Zelo
               glasnega prvega znanstvenika nacističnega rajha Josefa Mengeleja, ki je
               <gap n="..."/><stage>/Nerazumljivo./</stage><gap n="..."/> različnih skupin ljudi, med njimi tudi istospolnih, utemeljeval
               s potrebo po zdravljenju oziroma, ko to ni bilo mogoče, pač z uničenjem.</p>
            </sp>
            <sp xml:id="SDZ5-Redna-14-2010-03-02.sp109">

               <speaker>PODPREDSEDNIK MIRAN POTRČ:</speaker>

               <p>Gospod Luka Juri, včeraj sem jaz med vodenjem opozoril enega poslanca SDS-a, da ne
               dela nekaterih primerjav, ki so teoretično mogoče, razumejo pa se lahko tudi napačno.
               Prosim, potrudite se tudi vi.</p>
            </sp>
            <sp xml:id="SDZ5-Redna-14-2010-03-02.sp110">

               <speaker>DR. LUKA JURI:</speaker>

               <p>Hvala lepa. Slišali smo tudi, da naj bog ne bi odobraval istospolnih razmerij. Ne
               glede na to, da Sveto pismo v več delih pozitivno govori o homoseksualnosti. Kdor v
               to ne verjame, naj vpraša svojega župnika. Bom samo tri zgodbe iz Svetega pisma
               omenil. Odnos med Ruto in Naomi, med Davidom in Jonatanom iz Samuelove knjige ali pa
               med Danielom in Aškenazom iz Davidove knjige. Preberite si jih. Poučne. Morda pa je
               res bolje, da lahko otroci živijo le v heteroseksualnih družinah, saj je pomembno le
               spolna usmerjenost staršev, ne pa sposobnost ljubiti in dobro vzgajati. Kot na primer
               v zgodbi, ki jo iz Nemčije razkriva današnje časopisje, ko je heteroseksualni par,
               torej klasična družina, ki naj bi bila najboljša, svojo hčerko posiljeval od šestega
               leta naprej. Zgodba iz avgusta 2008, govori tako: <q>"Vsi trije, starša in šest letna
               hčerka, smo bili v dnevni sobi. Žena je šla v kuhinjo delati prigrizke. Vmes sem
               zagrabil hčerko, ko se je žena vrnila, se je nadaljevalo z oralnim seksom. Ona je to
               snemala. Tisti večer jo je posilil tolikokrat, da še sam ni znal oceniti, kolikokrat
               je to bilo. Mati Jeanin ni nikoli pomislila, da bi to prijavila policiji."</q> Je to
               tista idealna družina, ki je edina pravilna, da ima pravico vzgajati otroka?</p>
               <p>Danes se odločamo, ali je Slovenija zrela za pomemben korak naprej v družbenem
               napredku? V bistvu se odločamo o tem, ali bomo s tem zakonikom vstopili v korak s
               tistimi državami v Evropski uniji, ki istospolne družine že priznavajo in že
               priznavajo enake pravice kot vsem ostalim. Lahko se odločimo, da stopimo v družbo s
               Kanado, Dansko, Nizozemsko, Španijo, Norveško in Švedsko, kjer imajo vse družine tudi
               istospolne enake pravice. Lahko pa se tudi odločimo, da bomo raje ostali v družbi
               Kitajske, Irana, Afganistana ali pa Sudana, kjer pač to ni mogoče. Odločitev, v
               kateri krog spadamo, je naša, kolegice in kolegi. Ne bodimo mi tisti, ki smo
               drugačni. Hvala.</p>
            </sp>
            <sp xml:id="SDZ5-Redna-14-2010-03-02.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Alojz Potočnik? Ne bo razpravljal. Gospa Breda Pečan. Joj, se
               opravičujem. Minister dr. Ivan Svetlik je prosil za besedo.</p>
               <p>Izvolite, gospod minister.</p>
            </sp>
            <sp xml:id="SDZ5-Redna-14-2010-03-02.sp112">

               <speaker>DR. IVAN SVETLIK:</speaker>

               <p>Hvala lepa ponovno za besedo, gospod podpredsednik. Če dovolite, bi samo še neke
               komentarje oddal na tiste, ki so se izkazali kot potrebni tekom nadaljevanja
               razprave. Že prej je bilo pravzaprav večkrat postavljeno vprašanje: Kdo pa vpraša
               otroka, ko je dodeljen v posvojitev? Družinski zakonik to zelo natančno ureja, ko gre
               za otroka, ki lahko sam razmišlja, sam izraža svojo voljo, takrat ima postavljenega
               zagovornika otrokovih pravic, ki je njegov posrednik tudi, ko gre za odločanje, za
               presojo znotraj institucij, ki so za to postavljene, to so Center za socialno delo in
               sodišča. Seveda so številni primeri, običajni primeri, ko gre za posvojitve komaj
               rojenih otrok. In jasno je, da jih takrat ne vprašajo ne za eno ne za drugo rešitev.
               Je pa res, da je predviden natančen postopek in presoja okolja, razmer, v katere tak
               otrok pride. Gre za vprašanje stabilnosti zakonske zveze ali družine, za vprašanje
               ekonomskega položaja, za vprašanje zdravstvenih razmer, za vprašanje socialnih razmer
               in tako dalje. Cela vrsta kriterijev, ki se že danes upoštevajo in se bodo tudi v
               prihodnje. Tako da je ta presoja, ki je v tem primeru strokovna, s poudarkom tudi na
               odločanju sodišča kot najbolj avtoritativnega organa v tem primeru, in mislim, da je
               varnost takih odločitev popolnoma zagotovljena.</p>
               <p>Drugo vprašanje, ki se je izpostavljalo, je razmerje med večino in manjšino pri
               odločanju o teh vprašanjih. Običajno načelo seveda je, da večina ne odloča o manjšini
               takrat, ko gre za priznane manjšine; kdo so, jih najdemo v vseh mednarodnih listinah,
               tudi v Evropski listini o človekovih pravicah. Ko gre za istospolno usmerjene, je ta
               skupina tudi zelo eksplicitno navedena. Res pa je tudi, in s tem se strinjam, da
               manjšina naj ne bi odločala o večini in o večinskem mnenju, ker vemo, kakšen red bi
               potem imeli, če bi se to zgodilo. Vendar v primeru družinskega zakonika ne gre za to,
               da bi večini ali tradicionalni družini karkoli kdo odvzemal. Tu ne gre za vprašanje,
               da bi kdorkoli odločal o teh pravicah, ki naj bi bile, kot je bilo implicitno rečeno,
               manjše. Niso manjše, večje so, glede na to, kar družinski zakonik ponuja.</p>
               <p>Tudi ni res, da bi vprašanje istospolnih pripeljali v družinski zakonik skozi
               stranska vrata. Skozi odprta vrata je šlo to vprašanje. Zelo jasno smo povedali v
               vseh uvodih z naše strani, da je to eno vprašanj, ki jih tu rešujemo, in ni razlogov,
               da bi jih komurkoli prikrivali.</p>
               <p>Rad bi opozoril tudi na to, ko gre za vprašanje položaja družin, naše ministrstvo s
               številnimi ukrepi podpira družine, tradicionalne in druge, zato da bi lažje
               opravljale svojo temeljno funkcijo.</p>
               <p>Vprašanje zlorab, ki ste jih omenjali, zaradi tega, ker se nekomu bolj splača ločeno
               živeti, kot pa se poročiti, se rešuje v zakonih, ki so zdaj že v javni razpravi in
               bodo zelo v kratkem v parlamentu. Ni razloga, da ne bi prisluhnili tem kritikam, ker
               so upravičene in jih bomo tudi urejali. Financiramo številne programe za družinske
               pobude, ki jih civilnodružbene organizacije vodijo in se nam zdi, da so dobri, da so
               potrebni, da imajo pomembno funkcijo.</p>
               <p>Rad bi tukaj omenil, da je naša država s svojo družinsko politiko, kot je bilo prej
               rečeno, dokaj radodarna in dobro podpira družine in otroke, veliko se vlaga z
               različnimi transferji v razvoj družine in otrok, celo več, tu moram biti kritičen,
               pogostokrat je argument, tudi s strani današnjih razpravljavcev, zlasti opozicijskih,
               da je ta podpora prevelika, da se ljudem ne splača delati in potem kažejo še na eno
               drugo manjšino, recimo na Rome, češ, ti poberejo vse te transfere in potem ne delajo.
               Takrat ste zelo kritični do transferov, ki gredo družinam in otrokom. Mislim, da to
               ni pošteno, da je treba imeti enake vatle za vse.</p>
               <p>In še to, koliko je teh istospolnih zvez registriranih. Nimajo posebnega motiva, da
               bi se registrirali. Očitno je ta ureditev zaenkrat premalo spodbudna glede tega. Če
               se navaja, da jih je četrtina razpadlo po štirih mesecih, to je povprečje, kolikor
               imamo tudi razvez drugih zakonov. Tako da v tem pogledu pravzaprav ni nobenega
               odstopanja.</p>
            </sp>
            <sp xml:id="SDZ5-Redna-14-2010-03-02.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Branko Grims.</p>
            </sp>
            <sp xml:id="SDZ5-Redna-14-2010-03-02.sp114">

               <speaker>MAG. BRANKO GRIMS:</speaker>

               <p>Hvala za besedo. Vsem lep pozdrav.</p>
               <p>Danes gre pravzaprav za vrednote. Politiki gre sicer vedno za vrednote, toda
               malokatera seja je s tega vidika tako dolgosežna, tako prelomna, kot je današnja.</p>
               <p>Žal mi je prej za tisto razpravo spoštovanega kolega iz SD-ja, s katerim sem se v
               preteklosti mnogokrat strinjal, danes se pa žal ne morem, kajti v svoji razpravi,
               zaradi katere je RTV Slovenija, če je hotela spoštovati zakon, morala prižgati tisto
               opozorilo, da razprava ni več primerna razprava za mladoletne, je nehote najbolj
               pokazal primer, da je upravičen tisti stavek, ki ga je sam navedel na začetku.
               Obžalujem, da je temu tako, kajti danes gre v prvi vrsti za otroke. Za otroke, ki so
               naša prihodnost in pravzaprav naše največje bogastvo. To ni samo floskula. Pravice
               otrok in njihova korist so tisto, na čemer vsaka družba stoji in obstane in to
               utemeljeno na vrednotah. Že otrok sam po sebi je, vsaj zame, vrednota. Toda njegove
               koristi so vrednota, v katero, sem trdno prepričan, ni pod nobenim pogojem dopustno
               posegati, tudi glede na slovensko ustavo, ki omejevanja človekovih pravic ne
               dovoljuje. Spomnil bi vas na 15. člen, v katerem je kakršnokoli omejevanje človekovih
               pravic, tudi z izgovorom na samo ustavo, nedopustno. In ko govorimo o otrocih, gre za
               tiste, ki sami še ne morejo odločati o svoji usodi, ki so torej najbolj občutljiv del
               te družbe in tudi njen najbolj dragocen del. O tem sem trdno prepričan in še posebej
               sem prepričan o tem, da je za otroka izjemno pomembno, da se uresniči njegova
               temeljna pravica, imeti in očka in mamico. Ne moreta dva očeta odtehtati očka in
               mamico in ne moreta dve materi odtehtati očka in mamico. O tem sem se sam lahko
               prepričal še kako, ko se mi je rodila najmlajša hčerka in ko sem prvič šel v službo
               potem, ko sem pač izkoristil možnost nekega krajšega porodniškega dopusta, sem se
               tudi od nje poslovil, pa sem tako pomahal nad njo, ene četrt metra v višino, ko je
               ležala v košarici, pa rekel, sedaj pa moram iti v službo. Ne boste verjeli, da je tak
               otroček zbral toliko energije, da je skočil, me zagrabil, pritisnil k sebi in začel
               veselo čebljati, torej, ne zapuščaj me. Toliko pomeni otroku, tudi če se sicer ves
               čas stiska k materi, imeti očeta. In obratno. Enako mu pomeni ali pa še več imeti
               mamo. In tukaj se postavlja temeljno vprašanje obče človeških vrednot, ali ima
               katerakoli država ali ima katerakoli koalicija legitimiteto, da na institucionalni
               ravni z zakonom vnaprej odvzame otroku pravico do mame in očeta, in da pri tem povsem
               sprevrže temeljni pojem družine. Kajti družina, to je veljalo ves čas, tudi v času
               prejšnjega režima, za katerega veste, da sam zlepa ne najdem lepe besede, družina je
               pojem, ki je opredeljeval očeta, mamo in otroka. Tako preprosto, tako enostavno in
               tako vsebinsko in vrednostno pomembno je to. Pa ne samo, da nobena oblast nima
               legitimitete, tudi če je bila izvoljena na demokratičnih volitvah, da vnaprej odvzame
               otroku to temeljno človekovo pravico. Še več, tisti, ki ste ta predlog pripravili in
               ga danes zagovarjate, ste spregledali, da je to tudi v očitnem, nepremostljivem,
               trajnem nasprotju z mednarodnimi akti, ki jih je tudi naša država že davno
               ratificirala, ki jo torej zavezujejo in ki se po sami ustavi lahko uporabljajo celo
               neposredno. Zagotovo pa že iz prioritete pravnih aktov velja, da se je pri
               oblikovanju zakonov treba sklicevati tudi nanje in jih dosledno upoštevati. Za kaj
               konkretno gre?</p>
               <p>Saj ne boste verjeli. Splošna deklaracija o človekovih pravicah, ki jo je sprejela in
               razglasila že generalna skupščina Združenih narodov 10. decembra 1948 in ki velja za
               nesporen temelj celotne ureditve človekovih pravic v celotnem demokratičnem svetu,
               opredeljuje tudi pojem družine, konkretno v 16. členu: <q>"Polnoletni moški in ženske
               imajo brez kakršnihkoli omejitev glede na raso, državljanstvo ali vero pravico
               skleniti zakonsko zvezo in ustanoviti družino."</q> In potem nadaljuje v 3. točki:
               <q>"Družina je naravna in temeljna celica družbe in ima pravico do družbenega državnega
               varstva."</q> Če bi bila ta deklaracija podlaga za to, kar vi danes zagovarjate, potem bi
               za vse tiste, ki se spoznate na pravo, moralo v 16. členu biti ali polnoletni moški
               ali ženske imajo pravico ustanavljati družino. Ampak gospe in gospodje, to je pa
               kumulativa v pravu, tudi v mednarodnem pravu, ki Slovenijo zavezuje, torej je
               nesporno in popolnoma jasno, da je predlog zakona, ki ste ga predlagali v Državni
               zbor, v temeljnem in očitnem nasprotju z deklaracijo o človekovih pravicah
               Organizacije združenih narodov. In gospe in gospodje, otrok ima že po tej temeljni
               deklaraciji pravico, da živi v družini in da gre za skupnost moškega in ženske. To je
               družina, gospe in gospodje. Tega ne opredeljuje samo vera, pa je Evropa ustanovljena
               na krščanskih vrednotah. Za vse tiste, ki ste pozabili, združena Evropa je nastala na
               krščanskih vrednotah. Ampak, to piše v temeljni deklaraciji o človekovih pravicah
               Organizacije združenih narodov. Vi pa ste danes prišli pred Državni zbor s predlogom
               zakona, ki je s to deklaracijo v očitnem nasprotju. In zato je predlog, da je tak
               zakon primeren za nadaljnjo obravnavo v posmeh temeljni deklaraciji o človekovih
               pravicah Organizacije združenih narodov. In edini način, da se s to tragikomedijo, s
               tem sprevračanjem in rušenjem vrednot, ki predstavljajo temelj katerekoli družbe
               preneha, je, da se danes ta zakon zavrne in da se pripravi drugačen zakon, ki bo
               ustrezen in ki bo skladen z Ustavo Republike Slovenije in mednarodnimi akti, in
               dodajam kot bistveno, s temeljnimi občečloveškimi vrednotami, ki smo jim zavezani
               vsi.</p>
            </sp>
            <sp xml:id="SDZ5-Redna-14-2010-03-02.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Breda Pečan.</p>
            </sp>
            <sp xml:id="SDZ5-Redna-14-2010-03-02.sp116">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Dober dan, kolegicam in kolegom. Dober
               dan vsem, ki ste še vztrajali na balkonu.</p>
               <p>Rada bi povedala, ko danes poslušam razprave, moram reči, da sem predvsem zelo
               žalostna. Žalostna zaradi tega, ker nimam več občutka, da sem v državi, da živim v
               državi, da sem državljanka države, v kateri ne zaničujemo in ne ponižujemo ljudi, ki
               so drugačni od nas, ki pač živimo na svoj način. Družinski zakonik ima kar 303 člene,
               ki urejajo izredno pomembna področja zakonske zveze, zunajzakonske skupnosti,
               razmerje med starši in otroki, pomoči države pri težavah partnerskega in družinskega
               življenja ter preživljanje, posvojitev, rejništvo in skrbništvo za otroke in druge
               osebe, ki potrebujejo posebno varstvo. Mi pa danes poslušamo razprave tistih, - in že
               vrsto dni dobivamo elektronsko pošto, ki so zakonik zreducirali zgolj in samo na
               uzakonitev zakonske zveze istospolnih partnerjev in njihove možnosti za posvojitev
               otrok. To, da zakonik prepoveduje telesno kaznovanje otroka, je novost, ki bi ji
               zares morali posvetiti vso svojo pozornost. V prejšnjem mandatu smo na primer slišali
               izjavo visokega funkcionarja v Državnem zboru, da ni nič hudega, če otroku <q>"pripelješ
               kakšno vzgojno"</q>. Danes smo recimo poslušali nekega poslanca, ki je pred leti v
               javnosti tepel svojo skoraj odraslo hčer, kako je narobe, ker skozi ta zakonik baje
               kriminaliziramo očeta in mater, če bosta otroka <q>"flecnila"</q> po riti ali mu dala kakšno
               zaušnico. To je zdaj po njegovem postal kriminal. Po njegovem in mnenju največje
               opozicijske stranke, katere stališče je predstavil nekdanji predsednik Državnega
               zbora, je bolj kot varovanje otrok pred telesnim in drugim nasiljem v družini
               pomembno, da jih varujemo pred možnostjo, da bi živeli v družini z dvema očkoma ali
               dvema mamicama. Ves dan že poslušamo naravnost grozljive, iz srednjega veka
               privlečene trditve o bolezenski naravi istospolne usmerjenosti, o potrebi po
               zdravljenju, psihiatričnem - poudarjam - zdravljenju istospolno usmerjenih, trditve o
               deviantnih nagnjenih partnerjev v istospolnih partnerskih zvezah, ki nimajo nobene
               resne osnove. Laži o raziskavah, ki so bile izvajane več desetletij, tako v Združenih
               državah Amerike, v Nemčiji, na Švedskem in še marsikje. Tako je na primer ena od
               najbolj odmevnih metaraziskav na področju istospolnih družin, študija ameriških
               sociologov Judith Stacey in Timothyja J. Biblarza na 21 študijah, izvedenih med leti
               1981 in 1998. Ugotovila sta, da večina raziskovalcev v svojih študijah poudarja
               predvsem, da otroci iz istospolnih družin niso ne v psihološkem, ne v vedenjskem, ne
               v seksualnem smislu niti drugačni, kot otroci iz hetero družin. Raziskave ne kažejo
               nobenih statistično značilnih razlik v identifikaciji seksualne identitete.
               Istospolne družine torej ne reproducirajo nič več gejev in lezbijk kot hetero
               družine. Raziskovala sta na osnovi metaanalize 21 raziskav, v letu 2010, letos, sta
               jo objavila, zaključila, da je spol trivialni, neodločujoči faktor, ki ne vpliva na
               kakovost opravljanja starševske vloge. Na splošno pravita raziskovalca, sta dva
               starša, ne glede na spol, ki dobro opravljata svojo vlogo, boljša kot en starš,
               vendar pa to ne pomeni, da tudi en starš otroku ne more zagotoviti tistega, kar
               potrebuje za odraščanje in razvoj. To pomeni, da ne spol niti število staršev ni
               odločujoč faktor, pač pa kakovost opravljanja starševske vloge. Biblarz in Stacey
               svojo analizo zaokrožata z ugotovitvijo, da se idealno starševstvo lahko pojavlja v
               različnih oblikah in spolih.</p>
               <p>Metaraziskava Normana Andersena in sodelavcev, pod naslovom <q>"Otroci lezbičnih in
               gejevskih staršev"</q>, je pokazala, da so otroci gejev in lezbijk od otrok
               heteroseksualcev ne razlikujejo glede emocionalnega in kognitivnega delovanja
               seksualnih preferenc, spolnih vlog, prevzema identitete in podobno. Vendar pa avtorji
               opozarjajo, podobno kot Stacey in Biblarz, da je devet raziskav, ki so se ukvarjale z
               vprašanjem stigmatizacije, pokazalo, da otroci iz istospolnih družin na splošno sicer
               niso stigmatizirani, vendar pa obstaja tendenca, da so bolj izpostavljeni
               izključevanju, na primer zasmehovanju, kot otroci heteroseksualnih staršev.</p>
               <p>Problem torej ni na strani otrok in istospolnih družin, pač pa na strani homofobične
               družbe. Na strani homofobične družbe! Meni je žal, da lahko ugotavljamo, da Slovenci
               in Slovenke, kot vse kaže, sodimo v skupino homofobičnih družb. Če gledamo na to, na
               kakšen način smo v zadnjem času poslanke in poslanci pod pritiskov homofobnih
               sporočil. Če je res, če je ta družba res iskrena, da ji je najpomembnejša dobrobit
               otrok, potem bo začela delati na sebi in odpravljanju svoje homofobičnosti. Če znamo
               brati sporočilo takšnih raziskav, lahko razumemo, da nam vsem državljankam in
               državljanom Slovenije govorijo, da nam je ob sprejemanju Družinskega zakonika dana
               možnost, da bomo končno prestopili mejo med spoštovanjem tudi drugačnih spolnih
               orientacij in se vpisali med države, ki homofobije ne sprejemajo kot vrednote, ampak
               jo štejejo za zavržno ravnanje in čustvovanje.</p>
               <p>In še zadnje sporočilo. Stališče Poslanske skupine Slovenske demokratske stranke, sem
               se dogovorila s kolegom Lukom Jurijem, da ga bova prevedla in poslala v Svet Evrope
               in v Evropski parlament, kjer je bila na obeh koncih sprejeta množica resolucij,
               konvencij in vsega podobnega, kar zanika trditve, ki smo jih danes slišali, recimo,
               da je v konvenciji o človekovih pravicah, evropski konvenciji, da je prepovedano
               posvajanja otrok s strani istospolnih zakonskih skupnosti. To ni res in takih trditev
               v tem Državnem zboru, v tako visokem organu te države vendarle ob zelo velikokrat
               ponovljenem verovanju v to, da je prepovedano lagati, tukaj je še posebej prepovedano
               lagati, zato menim, da je prav, da se odrečemo laganju, kadar tukaj govorimo. Ni res,
               da je konvencija Evropske unije prepovedala posvajanje otrok. Ker si pač Evropska
               unija zaenkrat ni vzela te pravice in si je verjetno tudi nikoli ne bo. Hvala
               lepa.</p>
            </sp>
            <sp xml:id="SDZ5-Redna-14-2010-03-02.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ5-Redna-14-2010-03-02.sp118">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Današnja tem oziroma razprava je pravzaprav razprava o tem, kakšne vrednote so cilj
               sedanje oblasti. In kateri lobiji jo pri tem obvladujejo pri kreiranju vrednot? Kajti
               govoriti o tem, da so določbe teh dveh spornih členov predvsem v prid koristi otrok,
               ne drži. To ne drži. Vprašati se moramo, oziroma vas moramo vprašati, koalicijo, so
               cilj srečni otroci ali so cilj zadovoljne in zadovoljene homoseksualne skupnosti?</p>
               <p>Strinjali smo se, uvedli smo pravice homoseksualnih skupnosti, to je naredila celo
               naša vlada, vaša ni bila sposobna, ampak tukaj se pa moramo vprašati, kako bodo
               takšni otroci deležni nehotenega razpadanja, ko bodo odraščali v šoli. Danes so tam
               razpravljali številni o pravzaprav otroškem čustvovanju, govorijo še brez starševskih
               izkušenj. Tudi s starševski izkušnjami je strašno težko govoriti, kako otroci
               čustvujejo, kaj vpliva nanje, ampak zagotavljam vam, da se bo takšen otrok v nekem
               obdobju počutil stigmatiziranega in bo vplivalo na njegovo čustvovanje in na njegovo
               poznejše delovanje. Sprašujem se, kakšni lobiji so pritiskali na Vlado in na
               koalicijo, ko so pisali ta zakon, takšne rešitve. Dejstvo je, da ima na to vlado, kar
               vsi zagotavljajo, tudi z vaše strani nekateri, homoseksualni lobi izjemen vpliv, da
               je najmočnejši v tej državi ob sedanji vladi. To je dejstvo. In se sprašujem, ali so
               to zopet pisala iz ozadja neka združenja, <q>"Yes"</q> in tako naprej. In vam povem, da
               moramo pri teh rešitvah reči na <q>"yes"</q> <q>"njet"</q>. <q>"Njet"</q>, takšne rešitve niso dobre. Pri
               tem morate spoštovati, da gre večinski razmislek ljudi v prid obstoja naroda in vsega
               tega. Ne morete tu ponujati svetopisemskih izrekov tisti, ki cerkve znotraj niste
               videli nikdar ali pa že dolgo ne. Danes pa operirate s starozaveznimi in
               svetopisemskimi izreki, in to ne dobronamerno, tu je veliko licemerja. To so tako
               resna vprašanja, da bi jih morali jemati resno. Ne podlegati v današnjem času, ko smo
               priče nekaterim dekadentnim praksam, za katere nihče v tej državi noče prevzeti
               politične odgovornosti, da v tako resni situaciji vztrajate pri tem, kar ne more biti
               sprejemljivo za večino slovenskega prebivalstva. Pa tu ni nobene nestrpnosti, vsi smo
               za to, da imajo tudi homoseksualci<gap n="..."/> <stage>/Izklop mikrofona./</stage></p>
            </sp>
            <sp xml:id="SDZ5-Redna-14-2010-03-02.sp119">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Jerovšek.</p>
               <p>Besedo ima Matevž Frangež.</p>
            </sp>
            <sp xml:id="SDZ5-Redna-14-2010-03-02.sp120">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>Kaj je tisto, kar je garant zdravega razvoja naših otrok? Na prvem mestu gotovo to,
               da jih vzgajamo v ljubečem okolju, ki bo posameznike in posameznice naredilo pogumne,
               poštene in pravične državljane. Pri tem se strinjam s tem, da je družina ob skupnosti
               tista temeljna enota, ki mora zagotoviti takšen razvoj naših ljudi. Pri tem, kot so
               mnogi razpravljavci pred menoj dokazovali, je bistveno manj pomembno, kakšna je ta
               družina, kot to, da je ta skupnost ljubeča in da na otroke kot nedvomno naše največje
               bogastvo gleda kot na celovite osebnosti in jim s svojim zgledom, svojim znanjem in
               predvsem s svojo ljubeznijo daje največ na poti v življenje.</p>
               <p>Mnogo primerov smo danes slišali tudi o tem, kaj se zna dogajati tudi v tako
               imenovanih, in opozarjam na navednice, <q>"normalnih"</q> družinah, heteroseksualnih
               družinah. Kaj se dogaja v takih družinah, žal v mnogih izmed njih, ko govorimo o
               nasilju, alkoholizmu, odtujenosti in terorju. Ali je to tisto zdravo okolje, ki ga
               želimo jamčiti našim najmlajšim? Gotovo ne. In v tem pogledu mislim, da je jedro te
               razprave pravzaprav vprašanje, kako ozko ali široko razumemo normalnost, kajti v
               mnogih pismih, ki smo jih poslanke in poslanci dobili v zadnjih dneh, je prav
               sklicevanje na to sveto normalnost ključen element, pa sam nikomur od piscev ali teh
               pisem ne želim odrekati legitimnosti do njihove demokratične volje in prav je, da so
               jo množično izrazili tudi nam kot izvoljenim predstavnikom ljudstva. A vendar je
               treba opozoriti, da sam na to normalnost gledam drugače, ker zame v tej družbi ta val
               sovraštva, ki najeda Slovenijo in ki ga generira največja opozicijska stranka, ni
               normalen in ga lahko apliciramo na praktično vse družbene, politične in socialne
               pojave, ki smo jim danes v Sloveniji priča in imajo zgolj političen cilj. Pravite, da
               je razlika v vrednotah, na katerih gradimo v tej vladni koaliciji. Predvsem, in v to
               trdno verjamem, je treba omogočiti vsakomur, da živi svoje življenje polno in srečno.
               Garant te sreče je po mojem mnenju svoboda in možnost sobivanje v urejeni, strpni in
               sočutni skupnosti, ki bo gradila na potencialih posameznika in znala spodbujati in
               hkrati dala pomoč, ko človek zaide v stisko. Gotovo je to eno od tistih vprašanj,
               kjer nikoli ne bomo prišli skupaj in kjer je enkrat treba sprejeti odločitev. Ta
               odločitev je pogumna in ne si misliti, da pri kakšni izmed vidikov tudi kdo izmed nas
               ne pomisli, da tudi argumenti nasprotne strani vzdržijo. Mislim, da je treba imeti
               pogum, da sprejmemo to odločitev, ki bo Slovenijo uvrstila med odprte in demokratične
               narode Evrope in sveta. Tudi zato, ker so nekateri pisci očitali, da k nam prihaja en
               nevaren liberalni val. Želim si, da bi bil to en nov veter, ki bi dal tej naši
               skupnosti, ki težko sprejema drugačnost, težko sprejema tisto, kar je neznano in tuje
               kot neko novo vrednoto, ki zna okrepiti našo skupno sobivanje, mu dati eno novo
               dinamiko, novo dimenzijo, zato da bi živeli v boljši skupnosti, v skupnosti, ki je ne
               bo v tolikšni meri zaznamovala sovražnost, ampak v večji meri ljubezen in medsebojno
               razumevanje. In zato nimam kančka slabe vesti, da danes sodelujem pri tej pogumni
               odločitvi in v tem in s to odločitvijo v nobenem pogledu ne ogrožamo tradicionalne
               slovenske družine, ampak ob njen bok postavljamo prav tako demokratičen institut
               družine in v tem pogledu tudi tradicionalno slovensko družino; na katero se
               sklicujete v kateri smo vsi tukaj odraščali; krepimo in ji dajemo nov pomen. Hvala
               lepa.</p>
            </sp>
            <sp xml:id="SDZ5-Redna-14-2010-03-02.sp121">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Laszlo Göncz.</p>
            </sp>
            <sp xml:id="SDZ5-Redna-14-2010-03-02.sp122">

               <speaker>LASZLO GÖNCZ:</speaker>

               <p>Hvala lepa za besedo, gospod predsednik. Spoštovane kolegice in kolegi.</p>
               <p>Današnja razprava, pa tudi dogodki preteklih dni kažejo na to, da družinskega
               zakonika, ki zadovoljuje izzivom 21. stoletja, ni lahko sprejeti, vendar je nedvomno,
               da je to potreba, ki mora biti uresničena tudi v Republiki Sloveniji.</p>
               <p>Uvodoma bi rad poudaril, da predlagano besedilo zakona za mene v marsičem predstavlja
               izredno dobro osnovo za sprejetje tega zakona, torej v marsičem je nedvomno ta zakon
               kvalitativno presegel dosedanjo raven. Seveda so pa tudi določene dileme, ki nedvomno
               ostajajo in se pri tem postavlja neko osnovno vprašanje, kaj je lahko kriteriji
               pravičnosti pri odločanju o najvažnejših vprašanjih, tudi v okviru predlaganega
               zakona. Verjetno le ne more biti tisti politični, v narekovaju bom rekel, <q>"dialog"</q>,
               ki se je razvij na neki ideološki ali drugi osnovi, ampak morala bi biti neka bolj
               tehtna strokovna podlaga. Je pa seveda pri tem, se zavedam, težko. Verjetno na tem
               področju nikoli ne bomo dobili nedvoumnega stališča, zgolj subjektivna mnenja
               strokovne in pa laične javnosti ter političnih dejavnikov. V tem primeru gre za
               razhajanje pri enem od osnovnih vprašanj, to je izenačevanje istospolnih partnerjev s
               klasično družino oziroma tradicionalno družino ter v zvezi s tem posvojevanje otrok v
               omenjeni skupnosti oziroma v omenjenih oblikah. In to je nedvomno težava, ki vzbuja v
               nekaterih velik dvom o ustreznosti reševanja tega vprašanja na način kot je to
               predvideno v temu zakonskemu besedilu. Ampak, kot sem že rekel, nedvomno je treba
               opozoriti tudi na pozitivne stvari. Zorni kot, ki postavlja v ospredje otrokove
               interese torej interes slehernega otroka pa naj živi v kakršni koli družinski
               formaciji, je po svoje lahko, ne lahko, ampak je po svoje izreden pomemben vidik, ki
               po marsičem vzdrži kritiko verjetno tudi drugačno mislečih. Pri tem se vsaj v meni
               odpira vprašanje predvsem iz perspektive nastajanja nekega bodočega vrednostnega
               sistema, pri čemer je to vprašanje z vidika družine nedvomno pomembno, saj je
               družina, upam, da tudi v prihodnje bo, pomemben faktor pri kreiranju vrednostnega
               sistema družbe. Torej, to je moja dilema in to sem že večkrat poudaril. Nedvomno je
               pa v kontekstu tega treba opozoriti tudi na pomemben segment, pozitiven segment, ko
               se postavlja v ospredje otrokova pravica oziroma otrokova korist in pri tem nisem
               zasledil nekih večjih razhajanj.</p>
               <p>Tudi je sprejemljivo stališče, da biološko pogojena drugačnost ne more predstavljati
               nikakršne pravne ali drugačne diskriminacije. Skratka, želim jasno poudariti, da za
               mene ni sporno, da zagotavljanje vseh pravic oziroma pravic vključno s posvojitvijo
               otrok mora biti v primeru istospolnih partnerjev enako zagotovljena kot v vseh drugih
               primerih. Predvsem kot predstavnik neke druge manjšinske skupnosti, torej na osnovi
               drugih kriterijev tretiranja manjšinske skupnosti se še bolj strinjam tudi s
               trditvijo, da visoka raven zagotavljanja pravic manjšinam oziroma specifičnim
               družbenim skupinam nikakor ne more ogrožati nikogar, še najmanj pa večinsko skupnost.
               Zakonsko izenačevanje vseh pravic oziroma vsebinskih pravic istospolnih parterjev,
               vključno s posvojitvijo otroka, za mene torej ni sporno.</p>
               <p>Vendar za konec naj povem, da pa, kot sem že poudaril, vzbuja pri meni vprašanje
               predvsem dilema, kakšne bodo posledice formalnega izenačevanja in oblikovanja
               vrednostnega sistema, bodočega vrednostnega sistema z vidika instituta družine. In na
               to vprašanje do sedaj še nisem dobil prepričljivega odgovora. Zato bi pričakoval, da
               se še vloži trud v iskanje ustreznejše ali pa sprejemljivejše, pravnoformalne rešitve
               definiranja institucije istospolnosti, predvsem v kontekstu formalnega izenačevanja
               istospolnih partnerjev s tradicionalnimi družinami. In že tretjič poudarjam, da to ne
               z vidika zmanjševanja oziroma omejevanja pravic.</p>
               <p>Menim torej, da je to vprašanje zelo pomembno in morda tukaj ostaja še nekaj rezerv v
               kontekstu priprave tega zakonika. Tovrstno razmišljanje delijo z menoj številni,
               verjetno ne vsi oziroma nedvomno ne vsi in niso ideološko naravnane, niti politično
               naravnane tovrstne misli in pa razmišljanja. Zato upam, da bo s strani pripravljavca
               zakona tudi v tej smeri izkazano določeno razmišljanje in pa razumevanje, kar bo v
               prid poprave besedila zakona predvsem z vidika, ki sem ga omenjal.</p>
               <p>Zaradi te dileme čisto na koncu moram poudariti, da se bom najverjetneje pri
               današnjem glasovanju vzdržal, kar nikakor ne pomeni nasprotovanje predlogu zakona v
               celoti, zgolj dilemo v zvezi z vprašanjem, ki sem tega izpostavil. Po moji presoji je
               pri iskanju rešitev na voljo še dovolj rezervnih možnosti. Hvala lepa.</p>
            </sp>
            <sp xml:id="SDZ5-Redna-14-2010-03-02.sp123">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Gvido Kres. Prosim.</p>
            </sp>
            <sp xml:id="SDZ5-Redna-14-2010-03-02.sp124">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>V Slovenski ljudski strani smo jasno v predstavitvi povedali, da predvsem
               nasprotujemo 3. členu, ki omogoča posvojitev otrok istospolnim partnerjem. Danes je
               bilo tudi rečeno, da se bo danes pokazala zrelost države Slovenije. Seveda sem to
               razumel v smeri, da bo ta zakon sprejet. Vendar jaz bi to zadevo pustil odprto. Lahko
               se bo izkazala tudi zrelost, če ne bo sprejet. Jaz sam sigurno nimam problema s tem,
               da ne bi moglo te partnerske skupnosti zaživeti v popolnoma normalni obliki, tako kot
               vse druge. Samo v tem členu pa imam velike pomisleke. Ponosen sem na državo Slovenijo
               že tudi s tega vidika, ker če se spomnimo starih časov, še bivše Jugoslavije, smo
               bili v tem pogledu sigurno daleč najnaprednejši. In v tem času se je zgodil velik
               razvoj in veliko se je spremenilo na boljšo od takrat. Zakaj danes tako vztrajamo pri
               tem, da gre zakon s tem členom? Pričakujem in vem, da bi bili sposobni tudi brez tega
               člena izpeljati vse zadeve tako, kot je treba. Hvala lepa.</p>
            </sp>
            <sp xml:id="SDZ5-Redna-14-2010-03-02.sp125">

               <speaker>PREDSEDNIK DR. PAVEL GANTAR:</speaker>

               <p>Hvala lepa. K besedi se je javil tudi predstavnik Vlade, vendar bi želel najprej dati
               besedo zadnji razpravljavki dr. Andreji Črnak Meglič in nato Vladi. Se strinjamo s
               tem? Minister in državna sekretarka se strinjata. Izvolite, dr. Andreja Črnak
               Meglič.</p>
            </sp>
            <sp xml:id="SDZ5-Redna-14-2010-03-02.sp126">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Ponovno lepo pozdravljeni!</p>
               <p>Dovolite mi, da začnem z izjavo predsedstva Slovenskega sociološkega društva, ki mu
               pripadam tudi sama in se je opredelilo do Predloga družinskega zakonika. Glede na to,
               da Slovensko sociološko društvo šteje več kot 200 članov, bi lahko podobno kot
               nasprotniki predlaganega družinskega zakonika multiplicirali to izjavo in zasuli vaše
               maile, pa tega niso storili.</p>
               <p>Zato dovolite, da vam povem, kaj je temeljno sporočilo Sociološkega društva, ki je
               zavezano svoji stroki, znanosti, ki je zavezano temu, da strokovne, znanstvene
               rezultate korektno interpretira, ne zavajajoče, iztrgano iz konteksta, na premajhnih
               vzorcih, zavajajoče in sramotno za znanost: <q>"V Slovenskem sociološkem društvu s
               pričujočo izjavo ponovno poudarjamo, da predlog novega družinskega zakonika uvaja
               širšo inkluzivno definicijo družine, ki sama pravno regulira že dalj časa obstoječo
               prakso vsakdanjega življenja. Sociološka stroka tovrstno inkluzivno definicijo
               konsenzualno sprejema, saj je v njej osnovna premisa družine, starševsko razmerje med
               otrokom in odraslo osebo, ki skrbi za otroka. Raziskave namreč kažejo, da ni
               pomembno, ali je starševsko razmerje z otrokom biološko ali socialno, pač pa je
               pomembno skrbstveno razmerje. Da spol in število staršev ne igra ključne vloge pri
               zagotavljanju otrokove dobrobiti, pač pa je pomemben predvsem kvaliteten skrbstveni
               odnos, da otroci iz istospolnih družin niso ne v psihološkem ne vedenjskem in ne v
               seksualnem ali kakršnemkoli drugem pomembnem smislu drugačni od otrok, ki odraščajo
               ob heteroseksualnih starših. Da so istospolno usmerjeni starši prav tako uspešni pri
               vzgoji otrok kot heteroseksualni ter da bolj kot spol in spolna usmerjenost staršev
               na vzgojo vpliva vsebina oziroma kakovost družinskih odnosov. Slovensko sociološko
               društvo meni, da predlog novega družinskega zakonika uvaja novosti, ki so v skladu s
               strokovnimi dognanji sociološke stroke, in si bo v nadaljnjem javnem razpravljanju na
               to temo še naprej prizadevalo za ustrezen strokovni nivo in prevladujočo moč
               argumentov."</q></p>
               <p>Kot sem začela svojo uvodno razpravo, bi rada tudi tokrat poudarila, da sem vesela,
               da smo se danes soočili s tako številnimi argumenti in protiargumenti. Toda na žalost
               moram ponovno zaključiti, da moč protiargumentov ni slonela na strokovnih argumentih,
               ampak je temeljila na stališčih, verovanjih, prepričanjih in predsodkih. Kot so me
               naučili v času mojega študija, je prav predsodke najtežje spreminjati.</p>
               <p>Obstoječi družinski zakonik temelji na treh ključnih izhodiščih. Najprej na dosledni
               implementaciji Konvencije o otrokovih pravicah, ki pravi, da imajo otrokove koristi
               prednost. Dobesedno preveva vse 303 člene ta duh konvencije in ponosna sem, da je
               Slovenija tako uspešno uspela vključiti to sporočilo v temeljni zakon oziroma
               zakonik, ki ureja družinska razmerja in konec koncev ureja tudi pogoje dobrobiti
               otrok.</p>
               <p>Drugo izhodišče je vezano na priznavanje življenjskih praks. Kot je bilo razvidno že
               iz uvodnega prispevka, v bistvu v Sloveniji družine, o katerih vi največ govorite in
               za predstavnike katerih se razglašate, jaz sem tudi predstavnica takšne družine,
               predstavljajo le še polovico slovenskih družin. V Sloveniji ob tej družini živijo še
               druge oblike družin, ki so tudi razširjene družine, ki so tudi reorganizirane
               družine, ki so tudi rejniške družine, ki so tudi skrbniške družine in ki so tudi
               družine istospolnih partnerjev. Ta družinski zakonik zgolj in samo vključuje in
               priznava to dejstvo, ki nam ga je prineslo življenje.</p>
               <p>Tretje izhodišče je upoštevanje ustave, 14. člena Ustave, ki jasno in glasno določa,
               da ni dovoljeno nikakršno razlikovanje na podlagi kakršnih koli osebnih
               okoliščin.</p>
               <p>Če končam pri tistem, kar najbolj buri duhove. Skušajmo malce demistificirati to, kar
               nas skrbi. Govorimo o posvojitvah otrok. V največji meri bi govorili o posvojitvah
               otrok, ki v istospolnih družinah že obstajajo. Od kod podatek? Ta podatek so nam
               sporočila združenja istospolnih partnerjev, kajti nobenemu v tej homofobični družbi
               ni do tega, da bi se, po domače povedano <q>"iztrčaval"</q> in se tolkel po prsih, jaz pa
               sem taka družina. Dejstvo je, da imajo otroci v teh družinah kršenih pet pravic,
               njihovi socialni starši pa osem pravic. Že v uvodu sem vas vprašala, v imenu koga ali
               česa, in da imajo tudi nasprotniki te rešitve probleme, se je pokazalo iz izjav
               oziroma soočenj z nekaterimi njihovimi predstavniki, recimo z gospodom Primcem. Ja
               ne, saj mi pa ne odrekamo teh pravic, ampak to je treba urediti drugače. Lepo vas
               prosim, kje, v kakšnem drugem dokumentu?! Že samo po sebi pomeni diskriminacijo in
               priznavanje neenakopravnega obravnavanja vseh tipov družin. Še enkrat vas sprašujem,
               zakaj in v imenu koga. Tem otrokom in njihovim socialnim staršem, ker za njih skrbijo
               enako dobro, kot skrbimo mi za svoje otroke, ne priznavamo teh pravic.</p>
               <p>Druga zgodba je seveda povezana z možnostjo posvojitve tujega otroka. Pa poglejmo,
               kaj pravzaprav pomeni ta pravica. Ta pravica pomeni zgolj vstopnico, da se postaviš v
               vrsto s 375 čakajočimi pari, ki čakajo na 30 otrok. Zgolj in samo to. Presoja o tem,
               komu bo otrok dodeljen, je odvisna od strokovne presoje, od zelo težkega postopka
               preverjanja pogojev, v katerih bo otrok živel, od tega, da so vse strokovne službe
               zavezane varovati maksimalne koristi otroka. Najprej Center za socialno delo, potem
               pa še sodišče. In lepo vas prosim, v tej homofobični družbi, kaj pravite, koliko teh
               bav-bavov se bo postavilo v vrsto 375 čakajočih parov? Kdo bo šel, čez vsa ta
               šikaniranja in napadanja, ki jih poslušamo danes? To je pravica, ki jo urejamo tudi
               za prihodnost. V preteklosti so naši otroci, ki so bili rojeni v izvenzakonskih
               skupnostih oziroma materam samohranilkam, veljali za pankrte. Družba jih je
               zavračala. V svoji lastni družini imam zgodbo, kjer je družina zavrgla svojo hčerko,
               nosečo hčerko, v visoki nosečnosti in jo vrgla v sredi zime na cesto. V moji družini
               so se jo usmilili in vključili v družino in omogočili njej in njenemu otroku, da sta
               se normalno razvijala. Njeni starši, njeni sorodniki pa so gledali proč. Toda
               življenje je to preseglo in preseglo bo tudi ta homofobična čustva, s katerimi se
               srečujemo danes. Hvala.</p>
            </sp>
            <sp xml:id="SDZ5-Redna-14-2010-03-02.sp127">

               <speaker>PREDSEDNIK DR. PAVEL GANTAR:</speaker>

               <p>Hvala lepa za besedo. Državna sekretarka dr. Anja Kopač Mrak, prosim.</p>
            </sp>
            <sp xml:id="SDZ5-Redna-14-2010-03-02.sp128">

               <speaker>DR. ANJA KOPAČ MRAK:</speaker>

               <p>Hvala za besedo. Bom potem ministru še prepustila besedo za konec. Hvala za besedo,
               ponovno. Jaz bi pred zaključkom vseeno razpravo malce premaknila iz diskusije o treh
               členih tega družinskega zakonika in jo usmerila v to, kaj vse ta družinski zakonik
               prinaša, kar je bilo tudi že omenjeno in tudi podprto s strani večine v Državnem
               zboru. Ta materija, o kateri danes razpravljamo in o kateri boste odločali zgolj, ali
               je primerna za nadaljnjo razpravo, je dejansko predstavila družinsko ustavo, če tako
               rečemo, in vsa družinska razmerja in družinske pravice ureja na enem mestu, kar se v
               naši državi dogaja prvič. Zakaj je do tega predloga prišlo, je več razlogov. Prva je
               praksa na samih sodiščih, praksa na centrih za socialno delo. V zadnjih 30 letih se
               je z družino, ali nam je všeč ali ne, veliko dogajalo, zato mora tudi zakonodaja
               ustrezati in odgovarjati na to različno pozicijo in različna dogajanja znotraj
               družine. Pomembne so tudi sodne odločbe, predvsem pa v končni fazi odločba Ustavnega
               sodišča, ki ne glede na to, ali govorimo o podobnosti, enakosti ali ne v različnih
               točkah obrazložitve, je za nas zelo pomembna ena točka, to pa je točka, v kateri
               nedvoumno pove, da je spolna usmerjenost ena od osebnih okoliščin, na podlagi katere
               diskriminacija ni mogoča. In na podlagi tega, ker spoštujemo odločbe Ustavnega
               sodišča, ki je najvišji zakonodajno-pravni organ v tej državi, poskušamo njihovo
               odločbo implementirati tudi v ta zakon. Ne glede na večkrat izpostavljeno, kaj je bil
               ključni razlog za ta predlog zakona, je to predvsem spremenjena družbena realnost. Če
               tukaj govorimo tudi o konvenciji o človekovih pravicah, omenjena je bila prej,
               sprejeta leta 1948, pa že revidirana, in tudi o drugih, predvsem je Svet Evrope na
               tem področju sprejel številne listine, konvencije, ki določajo človekove kulturne,
               socialne pravice, ki so bile tudi kasneje revidirane prav z vidika razvoja človekovih
               pravic. Tudi že danes je bilo v dvorani večkrat poudarjeno, da pojem človekovih
               pravic ni statičen, se spreminja v času. In ta predlog zakona predstavlja razvoj
               pogleda na človekove pravice, pri čemer smo na stališču, da pravic nekoga, ker je
               spolno usmerjen drugače, kot je večina v naši družbi ali na splošno na svetu, ne
               moremo diskriminirati.</p>
               <p>Poleg teh istospolnih družin, o katerih danes govorimo, je pa prav, da rečemo tudi o
               drugih družinah, ki jim odrekamo z zakonom pravico do tega naziva. Mi danes govorimo
               o tej določbi zakona zelo veliko, pri čemer sama določba ne prinaša nobene pravice.
               Definicija družine je zgolj načelna definicija. In če govorimo o načelnosti, verjetno
               težko rečemo in se težko postavimo na stališče, da niso vse družine in vsi otroci, ne
               glede na to, v kakšni družini živijo, v enakem položaju. In tu zakonodaja ne more
               opredeljevati idealnih situacij, ampak mora slediti družbenemu razvoju. Lahko z
               drugimi zakonodajami, ukrepi, kar počnemo in nadaljujemo to, kar ste začeli v
               prejšnjem mandatu. In ni zgodba samo prejšnjega mandata, ampak tudi predprejšnjih
               vlad, da poskušamo z ukrepi družinske politike spodbujati to, da bi se v naši državi
               rodilo čim več otrok, da bi bil za njih zagotovljen optimalni razvoj. Ampak to je
               drugo polje, tukaj pa govorimo o priznavanju temeljnih človekovih pravic vseh,
               predvsem otrokom, ker ključno vodilo družinskega zakonika je otrok. Večkrat danes z
               več strani je bilo poudarjeno, da danes otroci, ki živijo v teh družinah, če se
               izognem številki, živijo v teh družinah in nimajo temeljnih socialnih pravic: pravica
               do dedovanja, pravica do pokojnine, pravica do stikov so temeljne socialne pravice in
               je v interesu otrok, ne istospolnih, v pravici teh otrok, katere interese moramo
               ščititi.</p>
               <p>Tukaj ni vprašanje, kot je bilo že prej, ali nam je to všeč ali ne. Ti otroci so
               tukaj. Odločba na primeru posvojitve v Ameriki je danes tu, Vrhovno sodišče jo je
               zavrnilo kot neutemeljeno, torej dovoljuje se vpis in priznava se tuja odločba. Kaj
               bomo danes s tem otrokom naredili? Vrhovno sodišče je odločilo, da je priznanje te
               tuje odločbe v skladu z veljavnim redom Republike Slovenije in predvsem v skladu z
               evropskim pravnim redom, kjer gre praksa v smeri prepoznavanja temeljnih človekovih
               pravic in ne izključevanja v vseh najbolj odprtih demokratičnih družbah.</p>
               <p>Družina definicije postavlja v ospredje otroka. Ti otroci pa živijo v različnih
               razmerjih. Idealno je, da bi živeli morda v družini, kjer sta oče in mama. Ampak ne
               oče in mama per se, ampak dobra oče in mama, ki namenjata veliko skrbi, ki znata in
               zmoreta skrbeti za tega otroka. Ne zgolj to, da smo matere ali da smo očetje. Moramo
               se potruditi, da smo dobri matere in očetje, potem izpolnjujemo svojo starševsko
               skrb. Zato je v družinskem zakoniku tudi sprememba od pojma roditeljska pravica k
               starševski skrbi. Prav zaradi tega, ker nismo rodili svojih otrok zato, da so naša
               lastnina in nimamo nad njih roditeljsko pravico, ampak predvsem imamo starševsko
               skrb. V elementih, ko starši ne zmoremo, ne morejo ali nočejo tega delati na način,
               da je v korist otroka, takrat ta družinski zakonik opredeljuje številne ukrepe, tako
               začasne kot trajne, o tem, kako morajo strokovne institucije odločati v teh primerih.
               In tu je še en zelo velik prispevek tega družinskega zakonika. Jasno razločuje, o čem
               kdo odloča in kdo sprejme dokončno odločitev. In tukaj smo dosegli v soglasju z
               Ministrstvom za pravosodje temeljni premik. To, da smo se dogovorili o prenosu
               temeljnih pravic najhujših posegov v družino, da o tem odločajo sodišča, ne več
               centri za socialno delo, in hkrati ob tem družinskem zakoniku oblikovali predlog
               procesnega prava, ki bo omogočal, da se bo v družinskih sporih in tam, kjer otroci
               dejansko najbolj trpijo v teh postopkih, hitro odločalo v korist otroka.</p>
               <p>Korist otroka je kompleksen pojem in dejansko to korist ne moremo zgolj postaviti kot
               črko na papirju, da ima pravico do očeta in matere. In strokovne institucije so
               tiste, ki morajo presoditi, kaj je v najboljšem interesu otroka pri postopkih,
               posvojitvah. In to delajo. In tudi v temu zakoniku je napisan prav poseben člen, kjer
               smo želeli to jasno izpostaviti, da se mora vedno pri vprašanju posvojitev otrok
               odločati v korist otroka. Tukaj ni nobenega dvoma, samo morda v glavah koga, da je to
               interes elitnih posameznih družb in da so nas vodile ob tem. To lahko zagotovim s te
               mize, da pri snovanju tega zakona gre zgolj za to, da želimo vsem državljanom
               zagotoviti enake pravice in v vsem ščititi interes otroka.</p>
               <p>Tudi prakse, na primer španski premier, kjer je katoliško okolje, kjer se velikokrat
               izpostavljajo vrednote, je leta 2005, ko se je sprejemal njihov družinski zakonik,
               odprl podobne debate, kot se danes odvijajo v Državnemu zboru in tudi že prej pri
               samem predlogu in se še bo. Zakon v Španiji je bil sprejet, danes poročila iz Španije
               kažejo, da se nič bistvenega ni spremenilo. In to je tisti del, ko govorimo o
               vrednotah v družinah, komu kaj jemljemo. Jaz menim, da moja družina bo ostala enaka
               družina in moje vrednote bodo nespremenjene s tem, če lahko priznam to pravico tudi
               istospolni družini, kjer živijo otroci. Moje družine ne bo nič manj, jaz ne bom
               istospolna in se ne bom premislila in se registrirala ali se poročila z drugo žensko.
               Zaradi tega, ker smo to že na začetku razčistili, da so to stvari, ki so biološke
               dane in niso stvar socialnega konteksta. Vsi ti pomisleki so odveč in to gre zgolj za
               ogroženost, predstavo ogroženosti večinske družbe, ki ni v ničemer utemeljena.
               Družina tudi danes, ne glede na to definicijo prejšnjega oziroma še vedno veljavnega
               zakona o zakonski zvezi in družinskih razmerjih, kljub temu da je definicija zelo
               jasna, se nam je zgodilo marsikaj. Torej s samo to točko člena v zakonu ne bomo nič
               spremenili v tem, kaj se nam bo v družbi dogajalo. Tukaj samo skušamo sprejeti to,
               kar se v družbi dogaja, in regulirati z vidika pravic, da imajo vsi državljani enake
               pravice, naj bodo to otroci ali naj bodo to odrasli. In to je ključni namen tega
               družinskega zakonika.</p>
               <p>Kar se tiče družine kot take, je konstitutivni element vedno in vedno bo. O tem se
               vsi strinjamo. Vprašanje je samo, kako vidimo potem to družino. Jaz vidim osebno
               družino tam, kjer je nek ljubeč odnos, skrbstva, varnosti in kjer se otroci lahko
               razvijajo. Za mene ni družina zgolj to, da sta oče in mama. Pri čemer si
               predstavljam, da se lahko zgodi razveza in ostanem morda samohranilka tako ali
               drugače, lahko se mojemu možu ali meni kaj zgodi, in mi bomo še vedno enako družina z
               mojimi otroki, ne glede na to, kaj je ta člen zakona, kaj bomo rekli, kaj mislimo o
               tem in kaj bomo sprejeli.</p>
               <p>Je pa drugo vprašanje, če smo na polju vprašanja naravnosti. Naravnosti tukaj ne bi
               odpirali, ker smo daleč od tega, da lahko govorimo, kaj je naravno in kaj ni
               naravno<gap n="..."/></p>
            </sp>
            <sp xml:id="SDZ5-Redna-14-2010-03-02.sp129">

               <speaker>PREDSEDNIK DR. PAVEL GANTAR:</speaker>

               <p>Prosim za mir in zbranost v dvorani. Prosim.</p>
            </sp>
            <sp xml:id="SDZ5-Redna-14-2010-03-02.sp130">

               <speaker>DR. ANDREJA KOPAČ MRAK:</speaker>

               <p>Predvsem pa ni na državi, da postavlja te standarde in predvsem to, da deviantne
               stvari, ker je nesprejemljivo, da na katerikoli točki primerjamo homoseksualnost,
               istospolno usmerjenost, s katerimikoli deviantnimi in tudi po naši zakonodaji
               kaznivimi dejanji. In pedofilija je, da ne pozabimo, kaznivo dejanje, ki ga izvaja
               odrasla oseba nad mladoletno osebo, z zelo jasno definicijo in z ničemer in nikoli se
               ne sme povezovati s tem, ker te akte lahko počnejo različni ljudje z različno spolno
               usmerjenostjo, ni izključno.</p>
               <p>Tukaj je res pomembno, da postavimo in da se strinjamo okoli tega, da družina je
               vrednota, ampak da priznavamo možnost, da se v družbi, v različnem družbenem času
               pojavljajo različni tipi družine, ki pa jim damo enake pravice in jih ne
               diskriminiramo na nek ideal, ki je bil nekoč ali morda je prisoten in bi ga celo
               želeli, ampak je zgolj lahko ideal. Lahko celo ostane ideal, ni noben problem, ne
               moremo pa si pred ostalimi družinami zatiskati oči in govoriti, da ne obstajajo. Tem
               otrokom ne moremo reči, da naj gredo prijavit državljanstvo nekam drugam. Danes so
               tukaj in na Državnem zboru je, da jim določi, omogoči vse pravice, ki jim pripadajo,
               ne glede na to, v kakšnem tipu družine živijo.</p>
            </sp>
            <sp xml:id="SDZ5-Redna-14-2010-03-02.sp131">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Za besedo je prosil še dr. Ivan Svetlik, minister za delo, družino in
               socialne zadeve. Prosim.</p>
            </sp>
            <sp xml:id="SDZ5-Redna-14-2010-03-02.sp132">

               <speaker>DR. IVAN SVETLIK:</speaker>

               <p>Hvala lepa. Jaz bi rad samo še dva komentarja, spoštovane poslanke in poslanci
               izrekel. Prvič, rečeno je bilo, kateri lobiji so za tem zakonikom. Mogoče se je v
               današnjem času<gap n="..."/></p>
            </sp>
            <sp xml:id="SDZ5-Redna-14-2010-03-02.sp133">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani<gap n="..."/> Prosim, gospod Jerovšek, mir<gap n="..."/></p>
            </sp>
            <sp xml:id="SDZ5-Redna-14-2010-03-02.sp134">

               <speaker>DR. IVAN SVETLIK:</speaker>

               <p><gap n="..."/> težko predstavljati, da se kdo pojavi s predlogom v Državnem zboru, ne da bi za
               njim stali lobiji. Naš edini lobij tukaj je stroka, ki ji pripadamo in nanjo se
               sklicujemo. Predstavili smo mnogo referenc, na podlagi katerih so se te presoje
               dogajale. Vsi ostali lobiji lahko seveda vsak po svoje tudi razmišlja. Moram pa reči,
               da ni bilo direktnih vplivov, morda posrednih, ki jih nismo videli, ampak to je pač
               stvar avtonomne presoje in diskusije, ki smo jo vodili z mnogimi, ko smo oblikovali
               ta predlog.</p>
               <p>Tisto, kar bi pa rad za konec rekel, je to, da je današnja razprava o tem zakoniku
               bila zelo simbolna, tekla je bolj na neki simbolni ravni kot na konkretni. Veliko je
               bilo govora o vrednotah, ki jih živimo in ki jih deloma lahko tudi sooblikujemo z
               zakonodajo. Omenjene so bile vrednote, kot so družina, svoboda, varnost. In če boste
               šli gledat empirične raziskave, boste ugotovili, da so res te vrednote vedno
               postavljene visoko, včasih se malo zamenja vrstni red, doda se še katera druga, ampak
               te so ključne, imate prav. Toda če boste brali družinski zakonik, takega kot je v
               vsej svoji celoti, boste videli, da je v njem tudi družina kot vrednota
               izpostavljena, vendar družina v vseh svojih pojavnih oblikah, ne samo v eni obliki -
               družina v tistih oblikah, v katerih danes Slovenci živimo. Ob tem se odločitev za
               takšno rešitev, za take družine, lahko sprejme in mora sprejeti ob drugi vrednosti -
               svobodi. Ob svobodi odločanja posameznika o tem, da si bo izbral obliko življenja. Če
               bi zaprli to možnost, potem svobode ni več. Potem smo jo vzeli polovici tega
               prebivalstva, kot je bilo danes rečeno.</p>
               <p>In tretje, govorimo o varnosti in koristi otroka. Celoten družinski zakonik to
               postavlja v osrčje, v center pozornosti, in vse institucije, ki so tu predvidene, so
               temu namenjene. In to je odgovor na tretjo vrednoto, ki ji rečemo varnost. Jaz
               verjamem, da bomo s sprejemanjem in sprejetjem tega zakonika testirali svojo
               odprtost, odprtost te družbe. Včasih ste ji rekli, nekaj let nazaj, sproščenost ali
               nekaj podobnega. Ampak za to pravzaprav gre, da smo odprti do drugačnosti in da to
               znamo sprejeti ter živeti tolerantno, drug ob drugem, kljub različnostim, ki jim na
               tak ali drugačen način pripadamo državljani te države. Hvala lepa.</p>
            </sp>
            <sp xml:id="SDZ5-Redna-14-2010-03-02.sp135">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Vsi prijavljeni razpravljavci, ki so to želeli, so dobili besedo. Ker
               čas, določen za razpravo - mislim, da je še 12 minut -, še ni potekel, sprašujem, ali
               želi na podlagi prvega odstavka 71. člena Poslovnika Državnega zbora še kdo
               razpravljati. Prosim za prijave. Na razpolago imamo 12 minut in 21 razpravljavcev.
               Ugotavljam, da teh 12 minut na 21 razpravljavcev dejansko ni možno razdeliti, če
               želimo imeti smiseln čas. <stage>/Oglašanje v dvorani./</stage> Prosim? Možno je razdeliti, vendar
               spoštovani kolega Anderlič, za vsakega bi prišla bistveno manj kot minuta. Torej je
               nesmiselno in nepotrebno. Zato vam predlagam, če se strinjate, da s tem zaključimo
               razpravo. Se strinjamo? Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 24. točki dnevnega reda oziroma najkasneje ob 23.35.</p>
               <p>S tem prekinjam to točko dnevnega reda.</p>
               <p>Prehajamo na <title>24. TOČKO DNEVNEGA REDA,</title> to je na <title>OBRAVNAVO PREDLOGA
                  OBTOŽBE PREDSEDNIKA REPUBLIKE PRED USTAVNIM SODIŠČEM ZARADI KRŠITEV USTAVE IN
                  HUJŠIH KRŠITEV ZAKONA.</title>
               </p>
               <p>Predlog obtožbe je v obravnavo zboru predložila skupina 33 poslank in poslancev, s
               prvopodpisanim Jožetom Tankom. V zvezi s to točko dnevnega reda je vodja Poslanske
               skupine Slovenske demokratske stranke gospod Jože Tanko danes v popoldanskem času
               predložil dodatno gradivo. Gre za gradivo, ki po svoji vsebini predstavlja dodatno
               dokazno gradivo v postopku obtožbe predsednika republike. V skladu s tretjim
               odstavkom 180. člena Poslovnika Državnega zbora pa ima predsednik republike za ustni
               ali pisni odgovor na seji Državnega zbora zagotovljeno najmanj 30 dni. Gre torej za
               pravico predsednika oziroma za zagotovitev časa, ki ga potrebuje za pripravo odgovora
               na obtožbo. Ker pa to gradivo po vsebini, ne po celoti, ampak delno, pomeni nov
               dokazni predlog v postopku obtožbe, za katerega predsedniku republike ni bila dana
               možnost odgovora v poslovniškem roku, vas obveščam, da tega gradiva ni mogoče šteti
               za dodatno gradivo k obravnavani točki dnevnega reda, zato tudi ne more biti predmet
               obravnave v okviru te točke dnevnega reda. Tega gradiva poslanke in poslanci v
               dvorano ne boste prejeli, bo pa kot vsako drugo gradivo razdeljeno v vaše
               pisarne.</p>
               <p>Besedo dajem predstavniku predlagateljev Janezu Janši za dopolnilno obrazložitev
               predloga obtožbe. Prosim, gospod Janez Janša.</p>
            </sp>
            <sp xml:id="SDZ5-Redna-14-2010-03-02.sp136">

               <speaker>JANEZ JANŠA:</speaker>

               <p>Hvala za besedo, spoštovani gospod predsednik. Kolegice in kolegi!</p>
               <p>Dne 30. novembra lanskega leta je bila objavljena vest Slovenske tiskovne agencije,
               da je predsednik republike dr. Danilo Türk odlikoval nekdanjega šefa Udbe oziroma
               Službe državne varnosti Tomaža Ertla s srebrnim redom za zasluge. 27. novembra 2009
               je bil ukaz o podelitvi odlikovanja gospodu Ertlu objavljen v Uradnem listu Republike
               Slovenije številka 96-2009. To ni bilo prvo tovrstno priznanje odlikovancu Ertlu.</p>
               <p>Ta je od Predsedstva Socialistične Republike Slovenije za svojo vlogo pri zatiranju
               demokratičnih in osamosvojitvenih teženj v Sloveniji, že 10. maja 1989 prejel iz rok
               dr. Janeza Stanovnika visoko republiško odlikovanje Red republike s srebrnim vencem.
               Danes se podobno odlikovanje imenuje Red republike s srebrnim redom in to odlikovanje
               je lanskega novembra podelil gospodu Ertlu tudi dr. Türk.</p>
               <p>Po mnenju Vrhovnega sodišča Republike Slovenije je bila Udba uradno imenovana Služba
               državne varnosti, kriminalna združba. V sodbi št. 187/98, z dne 23. 5. 2002, je
               Vrhovno sodišče Republike Slovenije zapisalo: <q>"Danes je znano, da se je ta služba
               ukvarjala ne le z obveščevalnimi nalogami, ampak je tudi sama organizirala razne
               kriminalne aktivnosti, jih načrtno izzivala, pa tudi konstruirala obstoj kaznivih
               dejanj in odgovornost zanje. V ta namen je tudi falsificirala, fabricirala ali
               podtikala obremenilne dokaze. Žrtve takšne aktivnosti, praviloma politični
               nasprotniki ali drugače misleči, v obdobju takratnega režima praviloma niso imele
               možnosti razkritja konstruktov Udbe in rehabilitacije."</q> Konec citata.</p>
               <p>Iz številnih dokumentov je znano, da je Udba zasledovala, prisluškovala in vohunila
               za svojimi lastnimi državljani v imenu ideološke pravovernosti ter jih ovajala,
               zapirala, mučila in tudi ubijala. Bila pa je tudi dobro organizirana gospodarska
               kriminalna združba, povezana z mednarodnimi kriminalnimi združbami, ki je tihotapila
               cigarete, alkohol in mamila, ustanavljala je bančne pralnice, za denar je urila tuje
               teroriste vseh barv in prepričanj. Bila je organizacija, ki je skrivala mednarodne
               kriminalce pred Interpolom. O tem pričajo knjige, spomini in objavljeni dokumenti in
               kot takšno ima zapisano tudi v spominu evropska humanistična zgodovina, na kar so v
               skupni izjavi Zbora za republiko posebej opozorili številni ugledni akademiki in
               strokovnjaki za ustavno pravo.</p>
               <p>Predsednik države dr. Danilo Türk je ob nastopu funkcije v tej dvorani izrekel
               prisego, ki je določena v 104. členu Ustave Republike Slovenije in se glasi:
               <q>"Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije."</q> Sestavni del ustavnega reda v širšem
               smislu so določila ustave in ustavnih zakonov, pa tudi vsebina odločb Ustavnega
               sodišča. Temelj ustavnega reda Republike Slovenije predstavlja dosledno spoštovanje
               človekovih pravic. To izhaja že iz Temeljne ustavne listine ter preambule in uvodnega
               dela Ustave Republike Slovenije. Področje varovanja človekovih pravic in svoboščin pa
               je urejeno v 1. poglavju Ustave Republike Slovenije, kar ni naključno, saj je
               ustavodajalec prav dosledno spoštovanje človekovih pravic želel postaviti kot
               izhodišče in temelj celotne ustavne ureditve in ustavnega reda. To je še posebej
               poudaril z vključitvijo 15. člena Ustave, ki ne dovoljuje nobenega omejevanja
               temeljnih človekovih pravic in svoboščin izven ustavnih okvirov, niti z izgovarjanjem
               na samo ustavo. Dosledno spoštovanje varovanja človekovih pravic in svoboščin na
               ustavnopravni ravni zahteva brezpogojno, vnaprejšnje vrednostno zavračanje vsega, kar
               predstavlja kršitev človekovih pravic in svoboščin, in sicer na konkretni in tudi na
               simbolni ravni. In prav pri vzpostavljanju zaupanja v institucijo države ter ustavni
               red je simbolna raven velikokrat vsaj tako pomembna kot konkretna. Vendar je Ustavi
               navkljub predsednik republike dr. Danilo Türk z visokim državnim oblikovanjem
               nagradil bivšega šefa tajne policije Tomaža Ertla.</p>
               <p>Pri odlikovancu gre za osebo, ki je dokazano odgovorna za mednarodne teroristične
               aktivnosti, s katerimi so se ogrožala nedolžna človeška življenja, ki je odgovorna za
               množične kršitve človekovih pravic in temeljnih političnih svoboščin, ki jih danes
               varuje drugo poglavje Ustave Republike Slovenije, ki je odgovorna za veleizdajo, ker
               pristojnim organom ni posredovala pridobljenih informacij o razorožitvi teritorialne
               obrambe, ki je odgovorna za uničenje velikega dela slovenske kulturne in nacionalne
               dediščine v obliki arhivskih zapisov, s tem pa tudi z oteženo ali onemogočeno popravo
               krivic tisoč posameznikov, ki jih je ravno Udba preganjala in kršila njihove pravice.
               Odlikovanje je bilo podeljeno osebi, ki je odgovorna za ogrožanje procesov
               demokratizacije in osamosvojitve, saj je odrejala represivne ukrepe zoper njene
               nosilce ter pozivala predstavnike jugoslovanskih represivnih organov, naj ukrepajo za
               zatrtje porajajočih se demokratičnih procesov.</p>
               <p>Predsednik republike je z odlikovanjem šefu kriminalne združbe neposredno kršil 34.
               člen Ustave, posredno pa tudi večino členov drugega poglavja, ki govori o varovanju
               človekovih pravic in temeljnih političnih svoboščin. 34. člen Ustave Republike
               Slovenije pravi: <q>"Vsakdo ima pravico do osebnega dostojanstva in do varnosti."</q>
               Predsednik republike je s podelitvijo odlikovanja šefu nekdanje tajne politične
               policije Tomažu Ertlu neposredno kršil ustavno pravico do osebnega dostojanstva vsem
               žrtvam te represivne institucije, tako živim kot mrtvim. Pravica do osebnega
               dostojanstva in varnosti je namreč zagotovljena vsakemu. Posebnost pri varstvu
               človekovega dostojanstva je, da se nanaša tako na dostojanstvo živih kot tudi na
               dostojanstvo že pokojnih oseb. Po stališču Ustavnega sodišča iz leta 1998 imajo
               posebno mesto med človekovimi pravicami in temeljnimi svoboščinami določbe, ki
               varujejo človekovo osebno dostojanstvo, osebnostne pravice, njegovo zasebnost in
               varnost in prepoveduje vsem, na prvem mestu državi pa tudi posameznikom, poseganje v
               naštete pravice.</p>
               <p>Spoštovane kolegice in kolegi! V Sloveniji danes živi na tisoče naših sodržavljanov,
               ki jim je Udba drastično kršila človekove pavice. Mnogi se še vedno borijo za
               priznanje statusa žrtve represije, mnogi imajo pri tem velike težave z dokazovanjem
               kršitev, ker je ta ista Udba v času vladavine gospoda Ertla, uničila njihove osebne
               dosjeje. Leta 2009 pa dr. Danilo Türk podeli državno odlikovanje šefu te
               organizacije, ki je neposredno odgovorna za ta dejanja. Akt predsednika republike je
               neposredno kršil njihovo ustavno pravico do osebnega dostojanstva, ki jo zagotavlja
               34. člen Ustave Republike Slovenije.</p>
               <p>Spoštovane kolegice in kolegi! Do danes je v Sloveniji umrlo več deset tisoč naših so
               rojakov in sodržavljanov, ki jih je Udba maltretirala in kršila njihove človekove
               pravice, ne da bi dobili kakršno koli zadoščenje ali doživeli vsaj poskus poprave
               krivic. Namesto tega je na deset tisoče njihovih svojcev doživelo dejanje predsednika
               republike, s katerim je odlikoval šefa organizacije, ki je neposredno odgovoren za
               njihovo trpljenje in za trpljenje že pokojnih najbližjih.</p>
               <p>S podelitvijo odlikovanja šefu njihovih učiteljev je predsednik republike neposredno
               kršil njihovo ustavno pravico do osebnega dostojanstva, ki jo zagotavlja 34. člen
               Ustave Republike Slovenije. Kršil je tudi ustavno pravico do osebnega dostojanstva
               mrtvih, ki jo prav tako varuje ta isti člen Ustave Republike Slovenije. V temu
               primeru, spoštovane kolegice in kolegi, ne gre za neko posredno, ampak gre za
               neposredno kršitev Ustave. Ta kršitev je konkretno nastala s samo podelitvijo
               spornega nadaljevanja. Podrobnejša navedba sodb Ustavnega sodišča na to temo je
               podano v gradivu.</p>
               <p>Blizu te kršitve pravice do osebnega dostojanstva vidimo tudi včerajšnji bojkot
               poslancev vladne koalicije, ki se niso udeležili seje Komisije za peticije, kjer so
               nekatere žrtve Udbe govorile o svojih osebnih izkušnjah in o izkušnjah svojih
               bližnjih, in ki je bila pretresljiva. Ignoranca je tukaj blizu te kršitve ustavne
               pravice do osebnega dostojanstva.</p>
               <p>Seveda je predsednik republike posredno kršil tudi več drugih členov Ustave kajti
               nagrajevanje oziroma odlikovanje osebe, ki je subjektivno in objektivno neposredno
               odgovorna oziroma soodgovorna za sistematične kršitve človekovih pravic, ruši
               zaupanje v pravno državo in enakost pred zakonom. Slovenija je ratificirala
               deklaracijo o človekovih pravicah in številne druge mednarodne akte s področja
               varovanja človekovih pravic pa tudi Lizbonsko pogodbo.</p>
               <p>Z odvzemom državljanstva nevšečnim delom prebivalstva, ki ga je Udba množično
               prakticirala, je bil kršen 15. člen splošne deklaracije o človekovih pravicah.
               Podelitev odlikovanja bivšemu šefu tajne policije je očitno v nasprotju z
               ratificiranimi mednarodnimi akti s področja varovanja človekovih pravic, ki se po
               Ustavi uporabljajo v Sloveniji neposredno. Podelitev je tudi v očitnem nasprotju z
               resolucijami Evropskega parlamenta in Sveta Evrope, obsodbi in razgradnji
               totalitarnega komunističnega režima ter njegovih institucij, med katerimi je bila
               najbolj sporna prav tajna politična policija. Slovenska ustava pravi, da so v
               Sloveniji vsakomur zagotovljene enake človekove pravice in temeljne svoboščine in da
               smo pred zakonom vsi enaki. Delovanje Udbe je postavljalo ljudi v neenak položaj pred
               zakonom. Ljudi so njeni pripadniki zaradi političnih ali verskih prepričanj
               preganjali, zapirali, mučili ter ogrožali njihovo zdravje in njihova življenja, in
               sicer tako doma kot v tujini. Podelitev odlikovanja njenemu bivšemu šefu pomeni
               legitimacijo in celo simbolno nagrajevanje teh zločinov. Ustava pravi, da je
               človekovo življenje nedotakljivo. V Sloveniji ni smrtne kazni. Udba je ljudi pobijala
               ljudi doma in v tujini. Načrtovala in izvajala je teroristične akcije v tujini,
               podstavljala bombe na javnih mestih, recimo v muzejih, ter ogrožala nedolžna
               življenja. Bila je tudi represivno orodje režima, ki je s pomočjo zagrožene smrtne
               kazni zoper politično konkurenco ščitil svojo totalitarno naravo in oblast same
               stranke.</p>
               <p>Ustava pravi, da nihče ne sme biti podvržen mučenju, nečloveškemu ali ponižujočemu
               kaznovanju ali ravnanju. Udba je mučila in grobo poniževala ljudi ter načrtno teptala
               njihovo človeško dostojanstvo. S pomočjo izsiljevanja je novačila sodelavce,
               oporečnike je zapirala v psihiatrične ustanove ter na prisilno zdravljenje. Številni
               primeri takšnega ravnanja so opisani v knjigi Temna stran meseca, ki jo je izdala
               Nova revija v Ljubljani leta 1998.</p>
               <p>Ustava pravi, da ima vsakdo pravico do osebne svobode. Udba je ljudi zapirala,
               nadzirala, jih nezakonito zadrževala in omejevala, jim prisluškovala in jih
               zasledovala. Aretirane državljane je izročala vojaškim sodiščem JLA, kjer so jim
               sodili na tajnih procesih v tujem jeziku, brez možnosti proste izbire zagovornika.
               Poleg procesa proti četverici leta 1988 so znani tudi hujši primeri takšnega teptanja
               človekovih pravic. Leta 1984 je Vojaško sodišče v Ljubljani na tajnem procesu na
               dolgoletne zaporne kazni obsodilo osem slovenskih državljanov - civilistov. Vojaškemu
               sodišču je civiliste predala Ertlova Udba. Večina obsojencev se je iz zapora vrnila
               kot invalidi, dva sta kmalu po izpustitvi iz zapora umrla. Uničene so bile družine,
               nekateri svojci prizadetih se še danes ukvarjajo z nedokončanimi postopki
               rehabilitacije, medtem ko odgovorni za njihovo trpljenje prejemajo visoke pokojnine,
               najodgovornejši pa celo državna odlikovanja. Poslanci vladne koalicije so izpoved
               žene in hčerke ene od žrtev tega zločinskega procesa na včerajšnji seji Komisije za
               peticije ter za človekove pravice in enake možnosti poniglavo bojkotirali. Ustava
               pravi, da kdor je bil po krivem obsojen za kaznivo dejanje ali mu je bila prostost
               neutemeljeno odvzeta, ima pravico do rehabilitacije, do povrnitve škode in druge
               pravice po zakonu. Republiški sekretariat za notranje zadeve, ki mu je načeloval
               odlikovanec predsednika države Tomaž Ertl, je pred prvimi svobodnimi volitvami leta
               1990 sistematično uničil na tisoče osebnih dosjejev žrtev tajne politične policije in
               mnoge druge dokumente, zaradi česar imajo mnogi državljani Republike Slovenije še
               danes težave pri zbiranju dokazov, potrebnih za rehabilitacijo in popravo krivic.
               Evidentirani so bili primeri uničevanja arhivov v pečeh zaporov na Dobu, avgusta leta
               1987, ter v obratih Papirnice Vevče in na območju Kočevske Reke in Borovca spomladi
               leta 1990, deloma celo po prvem krogu prvih svobodnih volitev. Ker je visoko državno
               odlikovanje prejela oseba, neposredno odgovorna za kršitev človekovih pravic in tudi
               za uničenje dokazov o teh kršitvah, so bile s tem dejanjem predsednika republike še
               dodatno ponižane vse te žrtve totalitarnega režima.</p>
               <p>Ustava pravi, da je stanovanje nedotakljivo. Nihče ne sme brez odločbe sodišča proti
               volji stanovalca vstopiti v tuje stanovanje ali v druge tuje prostore, niti jih ne
               sme preiskovati. Udba je vstopala v stanovanja in tuje poslovne prostore brez vsakega
               nadzora in zlorabljala zasebnost stanovanja za prisluškovanja ter vsestransko
               nadziranje ljudi. Kljub temu, da je takšno prikrito kršenje človekovih pravic težko
               odkriti, so bili neposredni primeri odkriti pri udbovski obdelavi Edvarda Kocbeka,
               Viktorja Blažiča, Staneta Kavčiča, v prostorih Ljubljanske nadškofije, v Mikroadi in
               mnogih drugih primerih akcij Udbe proti oporečnikom režima.</p>
               <p>Ustava pravi, da je zagotovljena tajnost pisem in drugih občil. Udba je brez sodnih
               odločb sistematično nadzorovala pisemske in druge pošiljke. V prostorih Pošte
               Slovenije je vse do padca enopartijskega režima leta 1990 obstajal poseben prostor,
               kjer so sistematično nadzorovali vsako pisno korespondenco večjega števila slovenskih
               državljanov. Ustava pravi, da je zagotovljeno varstvo osebnih podatkov, prepovedana
               je uporaba osebnih podatkov v nasprotju z namenom njihovega zbiranja. Udba je osebne
               podatke ljudi sistematično zbirala, jih prirejala in zlorabljala za njihovo osebno
               diskreditacijo po načelu najprej diskreditacija, potem likvidacija, po potrebi tudi
               fizična. O uporabi te metode je neposredno z omenjanjem posamičnih primerov govoril
               odlikovanec Ertl na tajnem sestanku vodstva Udbe in drugih represivnih organov s
               predsednikom centralnega komiteja Zveze komunistov Slovenije Milanom Kučanom aprila
               leta 1988 v Tacnu, kar je razvidno iz priloge 6 tega gradiva.</p>
               <p>Ustava pravi, da je zagotovljena svoboda izražanja misli, govora in javnega
               nastopanja, tiska in drugih oblik javnega obveščanja in izražanja. Vsakdo lahko
               svobodno zbira, sprejema in širi vesti in mnenja. Udba je pod vodstvom Tomaža Ertla
               izvajala grobe posege v svobodo govora in tiska, kar je vodilo do zaplemb posameznih
               tiskovin prek tožilstva ali do grobih pritiskov na urednike. Konkretni primeru so
               opisani v knjigi Temna stran meseca in številnih intervjujih prizadetih. O uporabi te
               metode je neposredno z omenjanjem posamičnih primerov govoril gospod Ertl na tem že
               omenjenem tajnem sestanku v Tacnu aprila leta 1988. Odlikovanje osebe, ki je
               neposredno odgovorna za preprečevanje svobode izražanja, je zavržno dejanje
               poveličevanja totalitarizma. Ustava pravi, da je izpovedovanje vere in drugih
               opredelitev v zasebnem in javnem življenju svobodno. Udba je sistematično spremljala
               in beležila vsako obliko izpovedovanja vere ljudi in jih delila na tej osnovi.
               Staršem je bila ovirano in v številnih primerih celo grobo kratena pravica do vzgoje
               otrok, skladno s svojimi vrednotami. Udba je uradne preverke desettisočev, verjetno
               stotisočev, v nekih desetletjih beležila njihovo versko opredelitev in s tem
               posameznikom preprečevala zasedbo odgovornih mest v gospodarstvu in javnih zavodih.
               Številnih konkretni dokazi teh množičnih kršitev so zbrani v publikaciji, ki jo je
               izdal zgodovinar Milko Mikola, Religija, cerkev in šola v dokumentih občinskih
               komitejev ZKS, zgodovinskega arhiva Celje.</p>
               <p>Ustava pravi, da je zagotovljena pravica do mirnega zbiranja in do javnih zborovanj.
               Udba je velik del aktivnosti uperila v preprečevanje vseh oblik mirnih organiziranih
               protestov. Odlikovanec Ertl pa v dokumentih z očitnim posmehom za mirne demokratične
               proteste za ljudi uporablja izraz <q>"nekakšna poulična demokracija"</q>. Dejstvo, da
               njegovi politični zagovorniki, med njimi tudi člani aktualne vlade, ta izraz z istim
               zaničujočim kontekstom uporabljajo še danes, kljub temu, da gre za eno temeljnih
               človekovih pravic, zapisanih v 42. členu Ustave Republike Slovenije, pritrjuje izjavi
               predsednika republike, da je bila podelitev odlikovanja bivšemu šefu Udbe dejansko
               premišljeno in na ideologiji utemeljeno dejanje. Obstajajo tudi nekateri enako
               zaskrbljujoči indici, ki pričajo o tem, da se podobni vzorci pri tistih, ki skoraj
               enodušno podpirajo podelitev odlikovanja nekdanjemu šefu tajne politične policije,
               ohranjajo tudi danes.</p>
               <p>Junija leta 1984 je odlikovanec Ertl predpisal tajni priročnik za delo milice na
               področju varstva ustavne ureditve. Imate ga v prilogi. Vsebina priročnika predstavlja
               srhljiv poskus popolne pretvorbe milice, po definiciji organa za vzdrževanje varnosti
               javnega reda in miru, v orodje tajne politične policije. Po ugotovitvi nekdanjega
               direktorja slovenske policije Pavleta Čelika je bil ta Ertlov priročnik ideološko
               bolj nabit kot prejšnji podobni priročnik iz leta 1970.</p>
               <p>Služba državne varnosti je bila pod Ertlovim vodstvom osnovno orožje edine dovoljenje
               stranke za boj proti zametkom politične opozicije v enopartijskem režimu. Še leta
               1988 je odlikovanec na seji predsedstva Socialistične Republike Slovenije dejal, da
               organi za notranje zadeve, še posebej Služba državne varnosti, posvečajo vso
               pozornost nekaterim pojavom znotraj alternativnih gibanj in da se med organizatorji
               teh gibanj pojavljajo celo razmišljanja o formiranju politične opozicije. Prav tako
               se je odlikovanec Ertl pred politiki rad pohvalil z represivnimi ukrepi zoper
               politične oporečnike. Teden dni po tajnem sestanku vrha slovenske represije s
               predsednikom Centralnega komiteja v Tacnu je tako na 6. seji Sveta Socialistične
               Republike Slovenije za varstvo ustavne ureditve, 22. aprila 1988, nastopil z enako
               samohvalo. Pohvalil se je, da je bilo v Socialistični Republiki Sloveniji v zadnjem
               času več ovadb kot v ostalih republikah in pokrajinah proti nastajajoči
               opoziciji.</p>
               <p>V zvezi s tem ravnanjem je Ustavno sodišče Republike Slovenije v svoji odločbi
               številka 301/96 zavzelo stališče, ki se glasi: <q>"Zaradi bridkih zgodovinskih izkušenj
               slovenske družbe iz obdobja bivšega komunističnega totalitarnega sistema je v
               zgodovinsko poslanstvo slovenske ustave vgrajen tudi njen temeljni cilj preprečiti
               vsakršen poskus ponovne vzpostavitve totalitarnega sistema. Pravica do svobodnega
               združevanja sodi v sklop tistih temeljnih ustavnih vrednot, ki jih je treba posebej
               spoštovati in dosledno zagotavljati njihovo resnično udejanjanje. To je toliko bolj
               pomembno, ker je komunistični režim po prevzemu oblasti od leta 1945 naprej na
               ustavni ravni in tudi z zakonsko ureditvijo navidezno zagotavljal svobodo
               združevanja, vključno z ustanavljanjem in delovanjem političnih strank, v resničnem
               življenju pa so takratne komunistične oblasti delovanje opozicijskih političnih
               strank na vse možne načine z represivnimi ukrepi popolnoma zatrle in jih dejansko
               izločile iz političnega življenja. Onemogočanje in zatrtje opozicije ni bilo samo v
               neskladju s tedanjo ustavo, ampak tudi izrecno protizakonito in je pomenilo trajno
               hudo kršitev človekovih pravic in temeljnih svoboščin."</q></p>
               <p>Za to kršitev, to sem citiral slovensko Ustavno sodišče, trajno hudo kršitev
               človekovih pravic in temeljnih svoboščin je odlikovanec Ertl dobil dve državni
               odlikovanji, enega leta 1989 in enega 20 let kasneje, s skoraj istim imenom. Ustava
               pravi, da je zagotovljena svoboda znanstvenega in umetniškega ustvarjanja. Udba je na
               univerzah in drugih institucijah s področja znanosti in izobraževanja izvajala čistke
               na osnovi podatkov, pridobljenih s prisluškovanjem, na osnovi podtikanj in drugih
               grobih kršitev človekovih pravic ter svoboščin. Preprečevala je svoboden vnos
               znanstvene literature v državo ter šikanirala literarne in druge umetniške
               ustvarjalce, ki so bili vsaj malo kritični do enopartijskega režima. Udba je tudi
               sistematično preprečevala nekaterim oporečnikom dostop do njim primerih zaposlitev in
               članstev v stanovskih organizacijah. Mnogo konkretnih primerov je opisanih že v
               omenjeni knjigi Temna stran meseca. Ustava pravi, da je protiustavno vsakršno
               spodbujanje k narodni, rasni, verski in drugi neenakopravnosti ter razpihovanje
               narodnega, rasnega, verskega ali drugega sovraštva in nestrpnosti. Udba je na osnovi
               doktrine razrednega boja načrtno spodbujala nezaupanje, ovaduštvo in sovraštvo med
               ljudmi in narodi ter zadnje skušala inscenirati in krepiti celo s terorističnimi
               dejanji.</p>
               <p>Odlikovanec Ertl je v času neposrednega vodenja Udbe leta 1979, njegov nadrejeni
               sekretar za notranje zadeve pa je bil takrat Janez Zemljarič, na podlagi političnih
               usmeritev organiziral in vodil mednarodno teroristično akcijo nastavitve bombe v
               muzeju v Velikovcu v sosednji Avstriji, ki je po razkritju in predčasni eksploziji
               bombe prerasla v velik meddržavni in mednarodni škandal. To teroristično dejanje je
               močno škodilo slovenski manjšini na avstrijskem Koroškem. To bombo sta postavila dva
               formalno zaposlena oziroma uslužbenca slovenske Udbe. Tisti, ki je bil pri tem ranjen
               in kasneje obsojen na avstrijskem sodišču za mednarodni terorizem, je bil kasneje
               zamenjan in izročen Jugoslaviji, je bil kasneje ponovno zaposlen v slovenski Udbi in
               je do osamosvojitve delal v Udbi na tako imenovanem notranjem sovražniki.</p>
               <p>V zvezi s tem zadnjim se je odzval tudi odlikovanec Ertl in to označil za neke
               blodnje in podtikanja, češ, da nič od tega ne drži in da tukaj njegove vloge ni.
               Zaradi tega smo v zadnjih tednih v Arhivu Republike Slovenije med javnim gradivom
               poiskali vse, kar se nanaša na ta primer. Našlo se je kljub čiščenju še kar nekaj. To
               dodatno gradivo smo želeli danes razdeliti poslankam in poslancem, vendar je
               predsednik Državnega zbora nenavadno restriktivno tolmačil poslovnik, da tega gradiva
               niste dobili. To gradivo dokazuje, da je bila ta mednarodne teroristična akcija
               organizirana s strani slovenske Udbe, da so jo izvajali uslužbenci slovenske Udbe, da
               so najvišji politični organi v Sloveniji razpravljali o tem in dokazuje tudi, da to
               ni bila edina mednarodna teroristična akcija, ki je bila organizirana v tistem času v
               odgovornosti odlikovanca Ertla. V arhivu smo odkrili še vsaj tri podobne, ki so
               opisane v gradivu, ki pa ga niste smeli dobiti.</p>
               <p>Tudi ob tem nas posebej zaskrbljuje dejstvo, da nekdanji organizatorji mednarodnih
               terorističnih akcij, ki za svoja dejanja niso nikoli odgovarjali, ampak so
               napredovali. Po tej akciji je notranji minister Zemljarič postal predsednik izvršnega
               sveta, šef Udbe pa je postal sekretar za notranje zadeve. Nikoli niso odgovarjali, se
               pa danes poveličujejo, odlikujejo in postavljajo za vzornike in celo mentorje
               posameznikom, ki opravljajo odgovorne naloge v izvršni oblasti v Republiki Sloveniji.
               Predsednikov odlikovanec Ertl je v intervjuju tedniku Mladina nedvomno povedal, da je
               kot republiški sekretar za notranje zadeve natančno vedel, kaj se dogaja v Sloveniji
               in je imel svoje vire tudi v Beogradu. Iz te izjave pa tudi iz drugih dejstev je
               jasno, da je bil seznanjen z načrti Jugoslovanske armade, da od 15. do 18. maja 1990,
               po prvih svobodnih volitvah, razoroži Slovenijo in njeno Teritorialno obrambo, vendar
               te informacije ni posredoval niti predsedstvu Republike Slovenije niti novemu vodstvu
               Skupščine Republike Slovenije niti svojemu nasledniku na mesto republiškega
               sekretarja za notranja zadeve. Pravzaprav se je odlikovanec Ertl primopredaji poslov
               po prvih svobodnih volitvah izognil zaradi tega, da ne bi bil povprašan po
               informacijah o razorožitvi slovenske teritorialne obrambe.</p>
               <p>Zadržanje tako usodne informacije, kot je informacija o razorožitvi obrambnih sil
               Slovenije, in opustitev službene dolžnosti primopredaje poslov v razmerah, ko se je
               načrtno razoroževalo Slovenijo, da bi se jo lažje okupiralo z vojaško silo, pomeni
               očitno storitev kaznivega dejanja veleizdaje s pomočjo sabotaže in hkrati kaznivo
               dejanje napada na neodvisnost države.</p>
               <p>Morebitno izgovarjanje v smislu, da samostojna Republika Slovenija takrat še ni bila
               formalno razglašena in da storjena dejanja zato ne predstavljajo kaznivo dejanje
               zoper Slovenije, postane brezpredmetno zaradi same zakonske osnove za podelitev
               predsednikovega odlikovanja. Zakon o odlikovanjih Republike Slovenije namreč v
               tretjemu odstavku 7. člena izrecno določa, da se srebrni red za zasluge podeljuje za
               izjemno delo in za zasluge pri varnosti, obrambi in zaščiti Republike Slovenije. Te
               zasluge naj bi si odlikovanec Ertl prislužil z vodenjem akcije Sever, ki pa je
               potekala 1. decembra 1989, torej več kot šest mesecev pred razorožitvijo slovenske
               teritorialne obrambe. Predsednik republike se je očitno pravilno postavil na
               stališče, da je Slovenija kot država v nekaterih bistvenih elementih obstajala že
               pred majem leta 1990, saj srebrni red podeljuje za njeno varnost in obrambo decembra
               leta 1989. S tem pa je v povsem jasen časovni in pravni kontekst postavil tudi
               dejanje veleizdaje svojega odlikovanca, ki je zagrešil maja leta 1990.</p>
               <p>In nedoumljivo je, da je predsednik republike za izjemno delo in zasluge pri
               varnosti, obrambi in zaščiti Republike Slovenije odlikoval nekdanjega političnega
               funkcionarja in šefa tajne politične policije, ki pristojnih ni obvestil nameravani
               razorožitvi slovenske teritorialne obrambe in je s tem dejansko neposredno ogrozil
               varnost, obrambo in zaščito ravno te republike Slovenije.</p>
               <p>Zaradi tega dejanja in posledično nezadostne oborožitve slovenske teritorialne
               obrambe ob začetku agresije na Slovenijo, junija 1991, so bila ogrožena in žal tudi
               izgubljena dragocena človeška življenja. Motivi za to veleizdajo se nakazujejo tudi v
               izjavah odlikovanca Ertla na sestankih republiških sekretarjev za notranje zadeve, ki
               se jih je vse do aprila 1990 udeleževal v Beogradu. Ponekod je pozival šefe
               represivnih organov iz drugih republik bivše države, da skupaj opravijo z opozicijo.
               Tako je na sestanku 17. januarja 1989 izjavil: <q>"Mislim, da se je končalo eno obdobje
               našega razvoja, nastajajo nove sile, novi odnosi. Zveze komunistov pa tudi druge
               socialistične sile in naše službe, jaz mislim, da so zmedene v tej konfuziji. Ne ve
               se, kaj bi in kako bi. Z ljudmi, ki so bili do včeraj v obdelavi in so še danes v
               obdelavi, se moramo danes pogovarjati kot z neko silo, da ni ta proces"</q>, mislil je na
               proces proti četverici, <q>"šel skupaj z armado, niti mene in mnogih v tem sekretariatu
               ne bi bilo več"</q>.</p>
               <p>Jugoslovanska armada, ki je kasneje izvedla agresijo na Slovenijo, je v Ertlu videla
               trdnega zaveznika, kar poleg v uradne dokumentacije izpričujejo tudi izjave njegovih
               sodobnikov. Nekdanji predsednik predsedstva SFRJ Raif Dizdarević je v knjigi Od smrti
               Tita do smrti Jugoslavije o Ertlu zapisal: <q>"Kadijević mi je dejal, da je sodelovanje
               med poveljstvom JLA v Ljubljani in slovensko državno varnostjo odlično."</q> Posebej je
               pohvalil angažiranje ministra Tomaža Ertla. Na že prej omenjenem sestanku v Beogradu
               pa je Ertl dejal še naslednje: <q>"Če ne bomo sedaj opravili znotraj s posameznimi
               skupinami, odbori, zvezami, kaj bo potem? Potem tovariši, tu ni možnosti za nas. Jaz
               ne mislim, da nas bodo samo upokojili. Nas bodo zapirali in pobili."</q> Direktno poziva
               tovariše iz drugih represivnih organov v takratni Jugoslaviji, da opravijo s tem. To
               se ni zgodilo, pa tudi z gospodom Ertlom se ni zgodilo to, česar se je bal. Nihče ga
               ni zaprl, še manj jih je kdo pobijal. Odšli so v pokoj in še vedno dobivajo zajetne
               pokojnine. Lani je padlo celo državno oblikovanje. To pa je preveč.</p>
               <p>Ker so bile navedene kršitve človekovih pravic in temeljnih svoboščin mnogokrat javno
               publicirane, predmet številnih javnih polemik in znanstvenih razprav in so bile torej
               dr. Danilu Türku brez dvoma dobro znane, je povsem jasno, da ta, ki je pač podelil
               odlikovanje, ni prava nevešča ali neuka oseba in se je zavedal odgovornosti, ki iz
               tega izhajajo. To izrecno potrjuje tudi izjava, sama izjava predsednika republike, da
               je odlikovanje podelil po tehtnem premisleku, pa tudi dejstvo, da kljub nekaterim
               drugačnim navedbam v javnosti, pristojni upravni odbor policijske veteranske
               organizacije Sever ni nikoli sprejel predloga za podelitev odlikovanja Ertla. Niti ni
               o tem razpravljala pristojna komisija za priznanje v tej organizaciji. Torej je šlo
               za zadevo, ki je zrasla v Uradu predsednika republike ali je bila tam uvožena od kod
               drugod.</p>
               <p>Da ni treba posebej poudarjati, da je podelitev odlikovanja bivšemu šefu tajne
               policije povzročilo veliko škode tako v Sloveniji kot navzven, še posebej, ker je
               bilo to odlikovanje podeljeno ob praznovanju 20. obletnice padca Berlinskega zidu in
               demokratičnih sprememb v srednji in vzhodni Evropi. Na to so reagirale tudi nekatere
               mednarodne institucije in seveda del evropske in svetovne javnosti.</p>
               <p>Na podlagi vsega, kar smo v prilogah kot dokazno gradivo priložili ustavni obtožbi,
               je očitno, da je podelitev odlikovanja gospodu Tomažu Ertlu, nekdanjemu vodji tajne
               politične policije, groba kršitev ustavnega reda in neposredna kršitev 34. člena ter
               posredna kršitev večine členov 2. poglavja Ustave Republike Slovenije, pa tudi hujša
               kršitev omenjenih zakonov. Nastala je tudi politična in materialna škoda zaradi
               negativne simbolike, zaradi časa, v katerem je bilo odlikovanje podeljeno.</p>
               <p>Nesporna je objektivno vzročna zveza med funkcijo dejanja in posledicami, torej
               škodo, povzročeno doma in v tujini, prav tako pa je očitna tudi osebna odgovornost.
               Zato so izpolnjeni vsi formalni ustavnopravni pogoji za sprejem predloga za obtožbo
               predsednika države pred Ustavnim sodiščem in njegovo razrešitev s funkcije
               predsednika.</p>
               <p>Ob koncu naj rečem, da mi je žal, da se moramo danes ukvarjati s tem, v času, ko ima
               Slovenija številne druge probleme, ko nas tare gospodarska kriza in tudi lastna
               nesposobnost ali pa vladna nesposobnost, da se ukvarjamo s tem. Vendar pa v tem času
               predsednik republike ni podelil odlikovanja nekemu uspešnemu gospodarstveniku, ki
               odpira nova delovna mesta, niti nekemu humanitarnemu delavcu, ki lajša socialno
               prizadetim posledice te gospodarske krize, ampak nekdanjemu šefu tajne politične
               policije. Danes je imel predsednik republike drugo možnost, da se opredeli; žal ga ni
               med nami. Lahko bi povedal, kaj je dejansko mislil s tem odlikovanjem. Ni namreč
               možno sprejeti neke enostavne razlage, da je bila Udba zločinska organizacija, kar
               pravi Vrhovno sodišče, in da so bili zločinski uslužbenci te Udbe, medtem ko je bil
               njihov šef nekdo, ki zasluži državno odlikovanje. To je tudi krivično do uslužbencev
               tiste organizacije, ki najbrž niso vsi počeli zločinov. So pa zdaj ožigosani kot
               takšni, njihov šef je pa dobil državno odlikovanje.</p>
               <p>Zaradi ločitve duhov, ki je nastala zaradi podelitve tega odlikovanja, pa tudi zaradi
               simbolne teže takšnih ravnanj, ima Državni zbor, predvsem pa vladna večina v Državnem
               zboru, danes pred sabo precej težko odgovornost. Ta odgovornost je simbolna, bo
               dolgoročno vplivala na <gap n="..."/><stage>/Opozorilni znak za konec razprave./</stage> in javni prostor v
               Sloveniji in močno upamo, da vladna večina danes na tem izpitu ne bo padla. Hvala.
            </p>
            </sp>
            <sp xml:id="SDZ5-Redna-14-2010-03-02.sp137">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, gospe in gospodje. Obveščen sem, da se nam bo
               pridružil predsednik Republike Slovenije. Prosim za trenutek.</p>
            </sp>
            <sp xml:id="SDZ5-Redna-14-2010-03-02.sp138">

               <speaker>PREDSEDNIK DR. PAVEL GANTAR:</speaker>

               <p>V Državnem zboru pozdravljam predsednika republike dr. Danila Türka in mu dajem
               besedo za predstavitev mnenja. Prosim, gospod predsednik.</p>
            </sp>
            <sp xml:id="SDZ5-Redna-14-2010-03-02.sp139">

               <speaker>DR. DANILO TÜRK:</speaker>

               <p>Hvala lepa. Gospod predsednik Državnega zbora Republike Slovenije, spoštovane
               poslanke in poslanci, spoštovane državljanke in državljani Republike Slovenije! Danes
               sem prišel v Državni zbor, da predstavnim svoje stališče do predloga za uvedbo
               postopka ustavne obtožbe, ki je bil Držvnem zboru predložen 28. januarja letos.</p>
               <p>V Državni zbor sem prišel zaradi spoštovanja do vas, spoštovane poslanke in poslanci,
               in zares spoštovanja institucije Državnega zbora. Hkrati pa želim na samem začetku
               zelo jasno povedati tudi svoje stališče do predloga, ki je danes v razpravi. Predlog
               za uvedbo postopka ustavne obtožbe predsednika republike je pravno neutemeljen,
               moralno nesprejemljiv in politično škodljiv. Zato predlagam njegovim avtorjem, da ga
               danes umaknejo. Če pa tega niso pripravljeni storiti, predlagam Državnemu zboru, da
               ga energično, odločno in jasno zavrne. To svoje stališče želim nekoliko natančneje
               pojasniti. Za začetek bi rad poudaril nekatera temeljna dejstva.</p>
               <p>24. novembra 2009 sem izdal ukaze, s katerimi sem dr. Tomažu Času, Tomažu Ertlu in
               Leopoldu Jesenku podelil odlikovanja srebrni red za zasluge. Odlikovanja sem podelil,
               kot je povedano v ukazu, in citiram, <q>"za izjemno delo in zasluge pri varnosti,
               obrambi in zaščiti Republike Slovenije v času akcije Sever"</q>. Poudarjam, v času akcije
               Sever. To je bilo leta 1989. Ne prej in ne pozneje. In nikakor ne za njihovo celotno
               delovanje pri opravljanju dolžnosti pred demokratično preobrazbo Slovenije.
               Odlikovanje srebrni red za zasluge se podeljuje za zasluge pri varnosti, obrambi in
               zaščite Republike Slovenije. Tretji odstavek 7. člena Zakona o odlikovanjih določa to
               odlikovanje kot specializirano za področje varnosti in obrambe, in ne za življenjsko
               delo ali za kakšne druge zasluge. Predlog odlikovanja je podala Zveza policijski
               veteranskih društev Sever, 9. novembra 2009, z uradnim pismom njenega predsednika
               Mirana Horvata. To je bil verodostojen predlog, kar so potrdile tudi kasnejše
               razprave v okviru Zveze policijskih veteranskih društev Sever. Pismo, ki vsebuje
               predlog in utemeljitev, prilagam pisni verziji svojega stališča, ki jo boste dobili
               na poslanske klopi v teh minutah.</p>
               <p>Pri presoji prejetih predlogov sem upošteval zgodovinski pomen akcije Sever, s katero
               je slovenska milica zavarovala Slovenijo in človekove pravice njenih ljudi pred enim
               največjih ogrožanj v naši novejši zgodovini. S to akcijo je slovenska milica
               preprečila tako imenovani miting resnice, ki je bil napovedan v Ljubljani. Zagotovila
               je varnost in politično stabilnost, ljudem pa dala samozavest in okrepila zaupanje v
               sposobnost slovenske oblasti, da zaščiti človekove pravice vseh in da zavaruje
               demokratične procese v Sloveniji. Čas, v katerem je potekalo to dejanje, je bilo čas
               razpadanja Jugoslavije, ki je že prešlo v svoje sklepno, nasilno obdobje. To je bil
               čas izjemno močnih pritiskov na Slovenijo, ki je bila izpostavljena očitkom, češ, da
               je glavni dejavnik rušenja skupne države, in čas, ko sta bili uvedba izrednega stanja
               in intervencija Jugoslovanske vojske popolnoma realna možnost. V tistih razmerah je
               bil tako imenovani miting resnice že preizkušena tehnika Miloševičeve nasilne
               politike, ki je v tedanji Jugoslaviji, menjavala legalno izvoljena vodstva posameznih
               avtonomnih pokrajin in Republike Črne gore in poskušala uvesti centralistično
               diktaturo. Pri tem je bila pripravljena uporabiti vsa sredstva, od medijske kampanje
               do izkoriščanja nacionalnih čustev v Sloveniji in povsem realne grožnje z uporabo
               sile. Vse to je bilo preračunano kot poizkus ustavljanja demokratične preobrazbe, ki
               je v Sloveniji v letu 1989 že postala nepovratna. Po mobilizaciji civilnodružbenih
               gibanj v letih pred tem je bil v letu 1989 vzpostavljen tudi ustavnopravni okvir za
               demokratično preobrazbo in za dokončno narodno osamosvojitev. V septembru 1989 so
               bili sprejeti ustavni amandmaji, med katerimi je bilo tudi ustavno določilo, ki je na
               slovenskih tleh prepovedovalo uporabo kakršnihkoli izrednih ukrepov, ki bi bili
               sprejeti brez soglasja slovenske skupščine. Slovenija si je na ta način zagotovila
               ustavno podlago, da zagotovi varovanje z ustavo določenega položaja in pravic
               republike v primeru, če bi organi federacije s svojimi odločitvami posegali vanjo. Na
               ravni ustavne ureditve je torej bil storjen odločilni korak na poti k polni državni
               suverenosti. Toda ta ureditev je bila še nepreizkušena v konfliktnih razmerah tedanje
               Jugoslavije. Zunaj Slovenije je bilo v tedanji jugoslovanski državi veliko takšnih,
               ki bi preobrazbo najraje nasilno ustavili. In ti so za kaj takšnega razpolagali tudi
               z realno silo in močjo. Eno njihovih sredstev so bili najeti razbijači, ki so na tako
               imenovanih mitingih resnice širili in poglabljali strah, vsiljevali neresnice in
               uporabljali grožnje vseh vrst. S tem svojim početjem so dokazovali, da so organi
               jugoslovanske federacije neenotni, brez volje in moči, da bi takšna dejanja
               preprečevali, ali pa da so zvezni organi sami že sprejeli logiko nasilja. Nevarnost,
               da se tej manifestaciji nasilja priključi tudi jugoslovanska vojska, je bila v tistem
               času popolnoma realna.</p>
               <p>Miting resnice, ki je bil napovedan za 1. december 1989, je bil načrtovan kot
               kulminacija pritiska na Slovenijo in sredstvo za njen zlom in podreditev. Zvezni
               organi tega poskusa niso bili pripravljeni preprečiti. V teh razmerah so pristojni
               organi Slovenije, predsedstvo Republike Slovenije in po njegovih predlogih mestni
               sekretariat Ljubljane za notranje zadeve, republiška skupščina in izvršni svet
               sprejeli potrebne sklepe za prepoved mitinga in za zagotovitev varnosti državljank in
               državljanov Slovenije in njihovega premoženja. Toda sklepi sami po sebi še niso mogli
               zadostovati, potrebna je bila odločna, dobro pripravljena akcija, predvsem pa
               prepričljiva sposobnost izvesti te sklepe - tudi z uporabo sile, ki bi v primeru
               potrebe zagotovila njihovo uspešno uresničitev. To je bilo bistveno. Prepričljivost
               samoobrambne pripravljenosti je bila odločilnega pomena za uspešno preprečitev
               nasilja. Tomaž Ertl, takratni republiški sekretar za notranje zadeve, je v republiški
               skupščini zagotovil, da je načrt, citiram: <q>"ki ga imajo organi za notranje zadeve v
               zvezi z mitingom, izdelan za celotno območje Slovenije in še posebej za glavno mesto
               Ljubljano,"</q> konec citata. Na koncu govora pa je poudaril, ponovno citiram: <q>"Ljudi naj
               ne bo strah, imajo svojo milico, ki bo storila vse, da bodo varni."</q> Verjamem, da je
               še danes v Sloveniji veliko ljudi, ki se spominjamo teh besed. Spomnijo se tudi, da
               te besede niso bile prazne, za njimi je stala odlično organizirana, usposobljena in
               odločno vodena sila 6.472 miličnikov in drugih delavcev organov notranjih zadev, ki
               so ji zagotavljali prepričljivost. Tudi v Jugoslaviji so tedaj vedeli, da morajo
               tiste besede Tomaža Ertla vzeti resno. In prav ta prepričljivost je bila bistvena
               prvina odločnosti slovenske milice in slovenskega ljudstva, da se z vsemi močmi upre
               ogrožanju demokratičnih procesov v Sloveniji. Prav to pa je bilo v tedanjih
               jugoslovanskih razmerah nekaj popolnoma novega. V konfrontaciji volje se je izkazala
               odločnost in čvrstost Slovenije. Miting je bil odpovedan, Slovenija je dosegla
               pomembno zmago. In pomen te velike zmage moramo znati ceniti tudi danes. V soočanju,
               ki je izzval politični konflikt in ko je že grozilo nasilje, je bilo izjemnega
               pomena, da je bila zmaga dosežena brez dejanske uporabe sile. Preprečitev nasilja je
               veliko boljši izid kot fizični obračun z nasiljem. Dosežki te vrste so v mednarodnih
               primerjavah preprečevanja nasilnih konfliktov izjemno redki. Izkušnje s premišljeno
               strategijo in taktiko, ki so bile pridobljene z operacijo Sever, so bile izjemno
               pomembne tudi v kasnejših fazah osamosvajanja Slovenije. Tudi zato je bilo zaupanje v
               slovensko policijo in njeno učinkovitost med osamosvojitveno vojno poleti 1991 tako
               močno in njen skupni prispevek k osamosvojitvi Slovenije tako velik.</p>
               <p>Spoštovane poslanke, poslanci, državljanke in državljani! V svojih izjavah o
               odlikovanjih voditeljem akcije Sever, dr. Tomažu Času, Tomažu Ertlu in Leopoldu
               Jesenku, sem večkrat omenil, da sem se za ta odlikovanja odločil po temeljitem
               premisleku. Ta premislek izhaja iz temeljnega spoznanja o pomenu varnosti tako za
               človekove pravice kot tudi za uvedbo demokracije. V politični teoriji je že dolgo
               znano, naj omenim le misli sodobnega ameriškega teoretika demokracije Roberta Dolla,
               ki je v svojih delih večkrat pojasnil, da so v procesu demokratične preobrazbe sicer
               vse človekove pravice pomembne, niso pa vse enako aktualne od samega začetka.
               Demokratični preobrazbi je treba že zelo zgodaj zagotoviti pravico človeka do njegove
               osebne varnosti in fizične integritete. To je nujno zato, da bi bile zagotovljene
               razmere, v katerih lahko v polni meri zaživijo pravica do svobode izražanja, svobode
               zbiranja, svobode združevanja in naposled pravica do svobodnih in poštenih volitev.
               Ogroženi in prestrašeni ljudje, zlasti pa žrtve nasilja, morajo premagati več težav
               in porabiti več časa za graditev demokratične družbe. Vse to je v teoriji in praksi
               demokracije dobro znano. Vse to se je v tragičnih izkušnjah večine držav članic,
               držav naslednic nekdanje Jugoslavije, tudi potrdilo. V Sloveniji pa smo po zaslugi
               sposobnosti zavarovati našo varnost v kritično pomembni in zgodnji fazi demokratične
               preobrazbe doživeli naravnost šolsko zaporedje celotnega procesa: od mobilizacije
               civilne družbe, preko uspešnega dogovarjanja med političnimi dejavniki tistega časa
               in zavarovanja temeljnih pogojev varnosti, do uveljavljanja svobodnih volitev
               spomladi leta 1990, manj kot pol leta po uspešnem zaključku akcije Sever.</p>
               <p>Toliko za povzetek relevantnih dejstev. Na ta dejstva sem večkrat opozoril v svojih
               javnih nastopih in jih tu povzemam v bistvenih potezah, prilogah k svojemu stališču,
               poleg že omenjenih predlogov Zveze policijskih veteranskih društev Sever dodajam še
               ukaze o podelitvi odlikovanj dr. Tomažu Času, Tomažu Ertlu in Leopoldu Jesenku,
               skupaj z obrazložitvami. Toliko o dejstvih.</p>
               <p>Sedaj želim podati svoj pogled na bistvene prave vidike dokumenta, ki se imenuje
               Predlog za uvedbo postopka ustavne obtožbe z dnem 28 januarja 2010.</p>
               <p>Ta predlog navzlic svoji obsežnosti ne vsebuje niti minimalne vsebine, ki jo
               predpisujeta Poslovnik Državnega zbora Republike Slovenije in Zakon o ustavnem
               sodišču, to je pravna akta, ki vsebujeta pravila o ustavni obtožbi. Po teh določbah
               mora predlog za uvedbo postopka ustavne obtožbe vsebovati opis očitane kršitve ustave
               ali hujše kršitve zakona, ki naj bi jih storil predsednik republike sam, navedbo
               določb ustave ali zakonov, ki naj bi bili prekršeni, in opredelitev vzročne zveze med
               dejanji predsednika republike in očitano kršitvijo. Avtorji predloga za uvedbo
               postopka ustavne obtožbe bi morali upoštevati 67. člen Zakona o Ustavnem sodišču, ki
               določa, da se postopek ustavne obtožbe ravna po načelih kazenskega postopka, načelih
               določenih v Ustavi in v zakonu. Ta zahteva je logična posledica načela pravne države,
               ki mora veljati tudi v primeru ustavne obtožbe. Kadar se nekomu očitajo hude kršitve
               zakonov ali ustave, morajo veljati stroga pravna merila za presojo pravne
               utemeljenosti obtožb. Ne zadošča reči, katera ustavna določba naj bi bila domnevno
               kršena. Povedati je treba, katera zapoved ali prepoved je bila konkretno prekršena,
               kako, s katerim dejanjem, naj bi bilo to storjeno. Nadalje, povedati bi bilo treba,
               kakšne prepovedane posledice so nastale in kakšna je vzročna zveza med dejanji in
               posledicami. In končno in posebej pomembno, povedati bi bilo treba, v čem naj bi bil
               naklep, ki izkazuje namero ustvariti protipravno posledico. Ničesar od tega ne
               najdemo v Predlogu za uvedbo postopka ustavne obtožbe. Predmet ustavne obtožbe je
               lahko le pravni akt ali materialno dejanje predsednika republike, ne pa dejanja, ki
               so jih ali naj bi jih storile neke druge osebe. Z ustavno obtožbo se ugotavlja
               subjektivna odgovornost za konkretna dejanja. Ustavna obtožba ni instrument
               političnega ocenjevanja, ali politične razprave, ali izmenjave vrednostnih sodb,
               ampak pravno sredstvo za ugotavljanje individualne odgovornosti za konkretne in
               dokazane kršitve. Če teh ni, potem je predlog za uvedbo postopka ustavne obtožbe
               treba zavrniti zaradi njegove pravne neutemeljenosti.</p>
               <p>Branje predloga za uvedbo postopka ustavne obtožbe, ki je bil vložen 28. januarja
               letos, pokaže, da v njem ni prav nobene utemeljitve. V obrazložitvi predloga na
               straneh 2 do 9 so omenjeni številni členi Ustave Republike Slovenije, 2., 5., 8.,
               14., 15., 16., 17., 18., 19., 20., 21., 22., 23., 25., 27., 29., 30., 32., 33., 34.,
               35., 36., 37., 38., 39., 41., 42., 49., 51., 58., 59., 61., 63. in 104. Pri vseh teh
               je uporabljena konstrukcija, ki poleg navedbe člena Ustave in z njim zaščitene
               človekove pravice opisuje domnevno prakso nekdanje uprave državne varnosti oziroma
               Službe državne varnosti, generično v tem dokumentu imenovanem Udba, in stališča, da
               naj bi bilo odlikovanje, ki sem ga podelil Tomažu Ertlu, citiram: <q>"v očitnem
               nasprotju ali pa očitna kršitev navedenega člena ustave"</q>. In prav nobenega argumenta
               ni, uporabljena konstrukcija izraža vrednostne sodbe o preteklosti in ne more biti
               pravno relevantna vsebina ustavne obtožbe. Še več. Predlog za uvedbo postopka ustavne
               obtožbe očita kar 34 kršitev ustave. Že najbolj preprosta logika pa nam pove, da z
               enim samim dejanjem tega preprosto ni mogoče storiti, saj gre za tako vsebinsko
               raznovrstne določbe, da jih z enim dejanjem enostavno ni mogoče prekršiti. Posebej
               zanimivo pa je naslednje: nobena od omenjenih konstrukcij ne očita konkretnega
               protipravnega dejanja predsedniku republike. Če so bila očitana dejanja nekoč
               storjena, so jih storili drugi ljudje, za katere sedanji aktualni predsednik ni in ne
               more biti odgovoren. Poskus naprtiti predsedniku republike odgovornost za taka
               dejanja je ne le politično, ampak predvsem pravno nevzdržen in je v nasprotju s samim
               bistvom prava. Pravo, vključno z ustavno ureditvijo, velja v času in prostoru, za
               katerega je bilo sprejeto. Pravo ne more biti sredstvo za ocenjevanje preteklosti.
               Taka uporaba bi pomenila ne le kršitev načela neretroaktivnosti, ampak bi bila v
               nasprotju s funkcijo prava kot sistema načel in pravil za urejanje odnosov v družbi
               tukaj in zdaj. Pravo ni sredstvo za politično obračunavanje zgodovine, ampak sredstvo
               za urejanje odnosov v današnji družbi. In še to, med dejanji, ki so predmet omenjenih
               obtožb, in dejanskim ravnanjem predsednika republike ni nobene vzročne zveze.
               Nasprotno, omenjene konstrukcije kažejo kar dvojno odsotnost vzročne zveze.
               Odgovornost za očitane kršitve ni dokazana niti odlikovancu, kaj šele predsedniku
               republike, ki je odlikovanje podelil. Na tej točki se je treba vprašati, ali je s
               podelitvijo odlikovanja sploh mogoče kršiti zakon ali Ustavo Republike Slovenije. V
               naši pravni ureditvi je predsednik republike edini pristojen, da podeljuje državna
               odlikovanja najvišjega razreda. Predlog za odlikovanje lahko dajo državni organi,
               organi lokalne samouprave, organizacije in državljani Republike Slovenije, poleg tega
               pa lahko predsednik podeljuje odlikovanja tudi po lastni odločitvi. Predsednik
               republike opravi potrebne presoje o utemeljenosti odlikovanja in svojo odločitev
               izrazi v ukazu za podelitev odlikovanja. Njegova pristojnost podeljevanja odlikovanj
               ne pozna omejitev političnega značaja. Poskus podrejanja predsednika republike pri
               izvrševanju njegove pravice in pristojnosti podeljevanja odlikovanj bi bila v
               nasprotju s 107. členom Ustave Republike Slovenije in zakonom o odlikovanjih
               Republike Slovenije. Predsednik republike pa mora tudi pri podeljevanju odlikovanj
               upoštevati načelo zakonitosti. V 15. členu Zakona o odlikovanjih Republike Slovenije
               je določeno, da predsednik republike lahko odvzame odlikovanje, če je odlikovanec s
               pravnomočno sodbo sodišča obsojen na zaporno kazen za kaznivo dejanje zoper človekove
               pravice in svoboščine, zoper varnost Republike Slovenije, njeno ustavno ureditev ali
               zoper človečnost in mednarodno pravo. Sodišče mora o pravnomočni sodbi, s katero je
               odlikovanec obsojen, obvestiti predsednika republike. To določa 15. člen. 16. člen
               zakona pa določa, da odlikovanec, ki je s pravnomočno sodbo sodišča obsojen na kazen
               zapora, ne sme nositi odlikovanja med prestajanjem kazni.</p>
               <p>Te določbe zakona so relevantne za današnjo razpravo in jih je treba omeniti. Jasno
               namreč povedo, v katerih primerih pride v poštev odvzem odlikovanja in s tem
               posredno, kdaj bi lahko bila podelitev odlikovanja neprimerna. Samo v primeru
               pravnomočne sodbe za kazniva dejanja, ki jih določa zakon, za določena kazniva
               dejanja, ki jih določa zakon. In nekaj mora biti jasno, in to je tudi bistveno: v
               pravni državi samo sodišča odločajo o krivdi za kazniva dejanja. Nobeni medijsko
               sporočeni očitki, nobene vrednostne sodbe, nobene ocene političnih osebnosti, tudi
               ocene poslancev, ne morejo nadomestiti sodbe sodišča. Izražanje mnenj je vsekakor
               legitimno, vendar le sodišče odloči, v katerem primeru je odlikovanec nevreden
               odlikovanja in v takem primeru je seveda predsednik republike dolžan slediti odločbi
               sodišča.</p>
               <p>Vse, kar sem povedal, je treba posebej poudariti s stališča okoliščine, da predlog za
               uvedbo postopka ustavne obtožbe, ki je bil vložen 28. januarja letos, vsebuje tudi
               trditve, da je odlikovanec Tomaž Ertl kršil več členov Kazenskega zakonika Republike
               Slovenije, in sicer 348., 350. in 357. člen Kazenskega zakona Republike Slovenije v
               zvezi z varnostjo Republike Slovenije, in da je predsednik republike s podelitvijo
               odlikovanja nekako postal odgovoren za ta dejanja. Izrečene so hude in popolnoma
               absurdne obtožbe. Predsedniku republike se na ta način očitajo kazniva dejanja
               veleizdaje <stage>(348. člen Kazenskega zakonika)</stage>, napada na neodvisnost države <stage>(350. člen
               Kazenskega zakonika)</stage> in sabotaže <stage>(357. člen Kazenskega zakonika)</stage>. Ta kazniva dejanja
               je mogoče storiti samo osebno in neposredno kot storilec, sostorilec ali udeleženec,
               in to samo z ravnanji, ki po naravi stvari ustrezajo tem hudim kaznivim dejanjem, in
               to v času, ko naj bi bila ta kazniva dejanja storjena. Nikakor pa ni mogoče teh
               dejanj storiti za nazaj s podelitvijo kakega odlikovanja.</p>
               <p>V obrazložitvah teh hudih obtožb ne najdemo niti najmanjšega indica, kaj šele dokaza,
               da bi predsednik republike lahko storil ta dejanja. Indice in dokaze so avtorji
               nadomestili z golimi trditvami o očitnosti kršitev in z raznimi domišljijskimi
               konstrukcijami. Te absurdne značilnosti predloga za uvedbo ustavne obtožbe ne bi bilo
               vredno niti omeniti, če ne bi tako izrazito spominjala na prakso obtoževanj v
               montiranih procesih nekdanjih totalitarnih držav, zlasti Sovjetske zveze in njenih
               satelitov. Tudi v totalitarnem obdobju nekdanje Jugoslavije, v letih neposredno po
               drugi svetovni vojni, so bile v uporabi take konstrukcije kot podlaga tedanjih
               obtožnic.</p>
               <p>Avtorji predloga za uvedbo postopka ustavne obtožbe, ki je bil v Državnem zboru
               vložen 28. januarja letos, so s svojim pisanjem, hote ali nehote, uporabili prijeme
               iz totalitarnih časov. Naj poudarim, obsojam totalitarno preteklost, pa tudi
               totalitarne prijeme, ki jih lahko od časa do časa vidimo danes.</p>
               <p>Toda vrnimo se k očitkom o kazenski odgovornosti odlikovanca Tomaža Ertla. O kaznivih
               dejanjih odločajo sodišča. Če bi bil Tomaž Ertl kdaj obsojen za katero od očitanih
               kaznivih dejanj, bi gotovo ne mogel biti kasneje odlikovan. Če imajo avtorji predloga
               za uvedbo postopka ustavne obtožbe kakšne dokaze o krivdi za očitana kazniva dejanja,
               so dolžni vložiti ovadbo. Seveda morajo pri tem upoštevati, da je kriva ovadba sama
               kaznivo dejanje. Predsednik republike je dolžan pravne norme in pravne postopke
               upoštevati, politična obtoževanja in konstrukcije, ki se poskušajo prikazovati kot
               pravno ugotovljena dejstva, pa odločno zavrniti. In zato sem danes tu. V pravni
               državi samo sodišča odločajo o krivdi. Obtoževanja, ki si jih pri nas pogosto
               privoščijo strankarski politiki, pa nimajo, navzlic svoji navidezni resnosti, prav
               nobene pravne teže. Gre za izrazito politično nečednost, ki so si jo privoščili
               avtorji predloga za uvedbo postopka ustavne obtožbe.</p>
               <p>In ta nečednost ima še dve specifični značilnosti, ki ju velja posebej omeniti.
               Avtorji so med drugim izvedli zanimivo potvarjanje sodbe Vrhovnega sodišča iz leta
               2002, ki je med drugim v svoji obrazložitvi v kontekstu predmeta tiste sodbe opisalo
               protipravne dejavnosti nekdanje uprave državne varnosti in Službe državne varnosti.
               Vendar pa, in to je posebno zanimivo, citirana odloča, ki jo lahko najdete kot
               prilogo 2 k predlogu za uvedbo postopka ustavne obtožbe, ta odločba niti v izreku,
               niti v obrazložitvi ne uporablja izrazov, citiram <q>"zločinska organizacija"</q>. Pojem
               zločinska organizacija je v pravu znan in izhaja iz 9. člena Statuta mednarodnega
               vojaškega sodišča, ki je v letih 1946 in 1947 sodilo nemškim vojnih hudodelcem.
               Predlog za uvedbo postopka ustavne obtožbe z dne 28. januarja letos pa sistematično
               uporablja izraz, citiram, <q>"zločinska organizacija"</q> in se pri tem, domnevam, da v
               nameri, da bi ustvaril videz dokončnosti te označbe, lažnivo sklicuje na obsodbo
               Vrhovnega sodišča. Takšno falsificiranje oziroma fabriciranje je treba energično
               zavrniti. Dodatno k temu pa je treba spomniti, da je Ustavno sodišče Republike
               Slovenije leta 1994 jasno poudarilo, da je inkriminacija samega statusa v nasprotju z
               ustavo in da se v Sloveniji ne sme uporabljati. Kazensko odgovornost je treba vselej
               dokazati individualno. Kazenske odgovornosti preprosto ni dopustno in ni mogoče
               izvajati iz nekega statusa, na primer članstva v kakšni organizaciji ali pripadnosti
               kakšni ustanovi ali službi.</p>
               <p>Druga manipulacija, ki zahteva izrecno zavrnitev, pa je izražena v obtožbi, da naj bi
               predsednik republike s podelitvijo odlikovanja Tomažu Ertlu ravnal v očitnem
               nasprotju z ustavno zavezo, da je država dolžna spoštovati pravico vsakega do
               osebnega dostojanstva in varnosti. Takega pravnega učinka, gospe in gospodje, s
               podelitvijo odlikovanja preprosto ni mogoče ustvariti. Avtorji predloga za uvedbo
               postopka ustavne obtožbe so si tu privoščili manipulacijo s pojmom človekovega
               dostojanstva, to je z enim najvišjih etičnih pojmov, in to za pritlehne politične
               namene. Pravica do osebnega dostojanstva je vir človekovih pravic in usmeritev
               celotne ustave. Celoten pravni sistem in vse njegove institucije so zasnovane tako,
               da bi se človekovo dostojanstvo zavarovalo. Na konkretni, to je na pravni ravni pa že
               ustava precizira to splošno pravno vrednoto in jo definira kot zavarovano pravno
               dobrino, ki vsebuje izrecne, specifično določene zapovedi in prepovedi. Človekovo
               dostojanstvo dobi svojo pravno vsebino s takimi normami, kot so načelo enakosti pred
               zakonom, s prepovedjo mučenja, nehumanega ravnanja z ljudmi, s prepovedjo
               protipravnega odvzema svobode, s procesnimi garancijami v kazenskem in drugih pravnih
               postopkih, s pravico do pravnih sredstev in z drugimi pravicami in pravnimi
               instituti. Če državni organ prekrši katero od teh pravic ali pravnih institutov, je
               prekršil tudi pravico do človekovega dostojanstva, ki je vselej v temelju pravno
               določljivih pravic, prepovedi in obveznosti. S podelitvijo odlikovanja ni bila in ni
               mogla biti prekršena nobena od pravnih dobrin, nobena od pravic, nobena od
               zapovedati, ki so konkretna vsebina abstraktnega pojma človekovega dostojanstva.
               Seveda, to moram povedati, o vsakemu odlikovanju je mogoče imeti različna mnenja.
               Načelo svobode izražanja zagotavlja pravico do kritične presoje. V politični razpravi
               je prav mogoče, da se izrazijo ostra, kritična stališča pa tudi bizarne vrednostne
               sodbe. Vse to je v demokratični družbi seveda popolnoma legitimno. Uporaba pravnih
               institutov, kot je predlog za uvedbo postopka pravne obtožbe, za potrebe politične
               polemike pa je manipulacija, ki zahteva odločno zavrnitev. In takšna manipulacija je
               vselej tudi etično nesprejemljiva.</p>
               <p>Že sama manipulacija z institutom ustavne obtožbe predsednika republike za potrebe
               politične polemike je ne le pravno, ampak, kot sem rekel, tudi etično nesprejemljiva.
               Poleg tega pa je v besedilu in v sporočilu predloga za uvedbo ustavne obtožbe še
               nekaj specifičnih, etično nesprejemljivih vsebin. Prvič, dvoličnost. Predlog za
               uvedbo ustavne obtožbe je poln izjemno hudih obtožb, že prave demanizacije enega od
               odlikovancev, Tomaža Ertla. V nekaterih javnih nastopih vidnih politikov in avtorjev
               predloga za uvedbo postopka ustavne obtožbe, ki sicer niso našli mesta v samem
               besedilu, so bili pa javno povedani, je bilo slišati celo primerjave z Adolfom
               Hitlerjem. Hkrati pa so avtorji predloga vedeli, da je Tomaž Ertl nedavno, februarja
               2008, dobil priznanje častnega občana občine Jesenice, in to s sklepom občinskega
               sveta Jesenic, v katerem sta so zastopani tudi stranki, katerih poslanci so 28.
               januarja letos, manj kot dve leti kasneje, vložili predlog za uvedbo postopka ustavne
               obtožbe. V sklepu o podelitvi naziva častnega občana, ki je bil na Jesenicah sprejet
               s petindvajsetimi glasovi za in brez enega samega glasu proti, je posebej poudarjena
               akcija Sever, Tomaž Ertl pa opisan kot, citiram, <q>"skromen, pošten in dosleden
               Jeseničan"</q>. Konec citata. Težko si je predstavljati bolj očitno kontradikcijo med
               dvema ocenama istega človeka.</p>
               <p>In to še ni vse. Če avtorji predloga za uvedbo ustavne obtožbe spremljajo medije,
               lahko vedo tudi to, da so nekateri ključni pisci v novi v Novi reviji, vodilni
               misleci slovenske demokratične preobrazbe in osamosvojitve, nedavno na podlagi
               arhivskih dokumentov opozorili, da sta konec 80. let prejšnjega stoletja takratni
               republiški sekretar za notranje zadev Tomaž Ertl in takratni republiški javni tožilec
               Pavle Car z vrsto intervencij zaščitila pisce ključnih tekstov slovenske pomladi pred
               aretacijami in drugimi dejanji takratne zvezne jugoslovanske oblasti. Seveda,
               popolnoma nemogoče je spregledati cinično dvoličnost, ki je vodila avtorje predloga
               za uvedbo postopka ustavne obtožbe in njihovo nepripravljenost sprejeti realno
               ugotovljiva, večkrat povedana pozitivna dejanja odlikovancev. To je prva od teh
               etično-problematičnih vsebin, dvoličnost.</p>
               <p>Drugič, ponavljanje neresnic. Avtorji predloga za uvedbo postopka ustavne obtožbe so
               spet brez kakršnekoli vzročne zveze s predmetom predloga ponovili neresnico o moji
               izjavi, izrečeni v začetku marca lani v zvezi z žrtvami v Hudi jami pri Laškem. Naj
               zato še enkrat poudarim, zgodovina nam je pustila težak spomin. Vsak tak spomin je
               treba spoštovati. Izogibati pa se je treba uporabi bolečin iz preteklosti za
               nabiranje političnih točk in za ustvarjanje dnevnopolitičnih učinkov. Takšno
               politično početje je drugorazredna, nesprejemljiva politika. Neresnica, da naj bi jaz
               s svojimi izjavami ali dejanji kakorkoli omalovaževal žrtve pobojev, storjenih med
               drugo svetovno vojno ali po njen, ostaja neresnica. Vztrajno ponavljanje je ne bo
               spremenilo v resnico. In če bo treba to neresnico zavračati, jo bom zavračal,
               tolikokrat, kolikokrat bo potrebno.</p>
               <p>In tretjič, med etično nesprejemljivimi vsebinami predloga za uvedbo postopka ustavne
               obtožbe je treba omeniti tudi zaslugarstvo. Tako najdemo na 17. strani predloga za
               uvedbo postopka trditve o, kot pravijo predlagatelji, pravno relevantni odločitvi
               predsednika republike proti podpisu ukaza o postavitvi veleposlanikov, med katerimi
               so bili dokazani ljudje, citiram, <q>"ki so veliko pripomogli k osamosvojitvi Slovenije
               in so izpolnjevali vse pogoje za veleposlaniška mesta"</q>. Zakaj naj bi bila ta
               odločitev pravno relevantna v zvezi s predlogom za uvedbo ustavne obtožbe, avtorji ne
               povedo. Nobene vzročne zveze ni med imenovanji veleposlanikov in odlikovanjem in ki
               je bilo uporabljeno kot povod za predlog za uvedbo postopka ustavne obtožbe.
               Predsednik republike ima po ustavi in zakonu o zunanjih zadevah pristojnost, da na
               podlagi predloga vlade postavlja veleposlanike. V letu 2008 sem, in to poudarjam, po
               tehtnem razmisleku in s trdnimi pravnimi in diplomatskimi razlogi odločil, da
               nekaterih predlaganih veleposlanikov ne bom postavil. Eden med njimi, dotedanji
               zunanji minister si je zapravil zaupanje z netočnimi informacijami, zavajanjem
               predsednika republike med potekom postopka imenovanja veleposlanikov in s kasnejšimi
               izjavami, ki so bile popolnoma neprimerne za veleposlaniškega kandidata. Zato sem se
               po skrbnem premisleku odločil, da ga ne postavim na mesto veleposlanika. Ena od
               bistvenih, četudi nepisanih pravil za postavljanje veleposlanikov je prav zaupanje.
               In tega zaupanja omenjeni kandidat s svojim ravnanjem ni upravičil.</p>
               <p>Vprašanje, ki je vredno, da si ga postavimo danes, je: Kaj sporočajo te trditve
               predlagateljev ustavne obtožbe o tem, ali ljudje, ki imajo nesporne zasluge, ne
               dobivajo veleposlaniških mest? Vprašanje je zanimivo. Predvsem zato, ker se omenjajo
               primeri, ki niso v nobeni vzročni zvezi s členi ustave, ki naj bi jih predsednik
               republike prekršil. Kažejo pa na neko škodljivo mentaliteto in politična
               pričakovanja, ki so na žalost še vedno pomembna značilnost političnega stanja v
               Sloveniji. Po tej mentaliteti naj bi ljudje, ki so, citiram: <q>"veliko pripomogli k
               osamosvojitvi Slovenije,"</q> imeli nekako poseben položaj, ki med drugim omogoča
               pridobivanje veleposlaniških mest, ne glede na morebitno siceršnje problematično
               ravnanje. Delitev ljudi na tiste, ki so veliko pripomogli k osamosvojitvi Slovenije,
               in ostale je etično nevzdržna. Tudi če odmislimo vprašanje, kdo in po kakšnih
               kriterijih določa izbrance. Izkazuje namreč željo po absolutizaciji preteklih zaslug
               izbrancev in monopolizaciji osamosvojitve. Izkazuje nepripravljenost spoznati vse
               vidike in vse raznovrstne prispevke k osamosvojitvi Slovenije. Izkazuje pogled, po
               katerem nekateri ljudje imajo pravico do osamosvojitvenega kapitala in njegovih
               obresti, ljudje, ki v ta krog ne sodijo ali pa so bili iz njega izključeni ali celo
               politično izbrisani, pa utegnejo postati predmet cinične obravnave in morebiti celo
               demonizacije.</p>
               <p>Takšni pojavi kažejo na pomanjkanje zrelosti in resnicoljubnosti v naši politični
               skupnosti. Naj ponovim, nihče ne more imeti monopola na osamosvojitev Slovenije, ki
               je bila dejanje državljank in državljanov Republike Slovenije. Sedaj dve desetletji
               po osamosvojitvi bi že morali biti sposobni objektivno presoditi resničen potek
               demokratizacije slovenske družbe in pomen vseh različnih prispevkov v procesu
               osamosvojitve. Upoštevati bi morali tudi, da so tisti, ki imajo največje zasluge, že
               zdavnaj dobili najvišja odlikovanja in da so uživali in še vedno uživajo zasluženo
               spoštovanje. Toda ne izključujmo drugih! Sprejmimo zrelejši, bolj vključujoč pogled
               na osamosvojitev. Opazimo in priznajmo še kakšnega od prispevkov pri osamosvajanju
               Slovenije. Priznajmo, da je bil uspeh tega dejanja zagotovljen samo kot skupno
               dejanje.</p>
               <p>Spoštovane poslanke in poslanci, državljanke in državljani Slovenije! Moje današnje
               stališče o Predlogu za uvedbo postopka ustavne obtožbe podajam v času, ki je, kot
               vemo, politično pregret in poln obtoževanj.</p>
               <p>Predlog za uvedbo postopka ustavne obtožbe, ki ga Državni zbor obravnava danes, je
               eden od vrhuncev sedanje prakse obtoževanja. In nad tem sem moramo zamisliti. Kakšna
               družba postajamo in kam nas peljejo vsa ta groba, zelo pogosta in včasih povsem
               prazna in absurdna obtoževanja? Obtoževanja, ki postanejo prevladujoča metoda
               politične razprave in političnega boja, nevarno znižujejo že tako ne posebej visoko
               raven politične kulture pri nas. Dialoga, ki je nujen pogoj demokracije, je pri nas
               vse manj, obtoževanj pa vse več. Vse več je hujskanja in ustvarjanja histerije.
               Iskanje populističnih učinkov za nabiranje političnih točk je praksa, ki brezobzirno
               in cinično izkorišča občutljivost javnosti. Vse manj je osnovne civilizirane
               zadržanosti in občutka za mero, vse bolj se utrjuje videz nekakšne tabloidne doline
               šentflorjanske. Vse to nas oddaljuje od civilizacijskih standardov urejene skupnosti
               in vse to se v Evropi vidi in vse to nam ni v korist. Še več. Razširila se je
               iluzija, da že obtoževanje samo po sebi zagotavlja nekakšno moralno premoč. To je
               nevarna iluzija. Iz nenehnega obtoževanja ne izhaja prav nobena moralna moč. Avtorji
               tega početja bi morali vedeti, da je vsesplošno obtoževanje zanesljiv način
               uničevanja moralnih vrednot in družbene kohezije. Morebiti, morebiti pa je že prišel
               čas, da vsi tisti, ki v resnici spoštujemo pravno državo in moralne vrednote, jasno
               povemo: vsega tega imamo dovolj! Javno razpravljanje naj bo utemeljeno na dejstvih in
               argumentih, za pravne presoje imamo v naši državi organe in institucije, od katerih
               pričakujemo, da bodo delovali skladno s pravnim redom in v vsej svoji praksi
               zagotovili uveljavljanje prava za vse in enakopravnosti vseh državljanov pred
               zakonom. V politični razpravi in medijih pa začnimo izkazovati vsaj malo zadržanosti
               in občutka za mero. Ali smo kot družba dovolj zreli, da vse to tudi dejansko
               zagotovimo? Iz katerih dejanj v naši bližnji preteklosti naj črpamo moralno moč in
               politično zrelost, da bomo dosegli potrebno družbenomoralno kohezivnost? Najprej,
               bolj kot je zdaj v navadi, moramo zaupati vase in moramo zaupati drug drugemu. V
               preteklosti smo že zmogli moralno pomembne odločitve. Spomnimo se samo dogovora vseh
               političnih strank konec leta 1989, da nobena stranka ne bo izkoriščala dosežkov
               osamosvojitvenega plebiscita za svoje strankarske potrebe. Spomnimo se sporočilnosti
               spravne slovesnosti v Rogu v začetku julija 1990, ki je pokazala, da so vse
               najpomembnejše družbene in politične skupine v Sloveniji sposobne soočenja z najbolj
               tragičnim obdobjem naše zgodovine in skupne manifestacije spravne volje. Spomnimo se
               osamosvojitvenih prizadevanj v letu 1991 in številnih prispevkov iz vseh segmentov
               naše družbe pri zagotavljanju potrebne moralne moči in politične kohezije. To je
               pomagalo pri zagotavljanju uspešne vojaške akcije, ki je bila nujna za uspeh
               osamosvojitve, pri uspešnih gospodarskih prizadevanjih, ki so zagotovila razmeroma
               neboleč prehod v tržno gospodarstvo, ter pri vseh diplomatskih aktivnostih, ki so nam
               zagotovile priznanje in spoštovan položaj v mednarodni skupnosti.</p>
               <p>In kaj je bil skupni imenovalec vseh teh dosežkov? Medsebojno zaupanje in sposobnost
               za skupen nastop glede kritično pomembnih vprašanj naše prihodnosti. Medsebojno
               zaupanje ne pomeni enotnosti mnenj ali političnih ali ideoloških pogledov. Medsebojno
               zaupanje predpostavlja resničen mnenjski in politični prularizem, predpostavlja pa
               tudi občutek odgovornosti za skupnost in predvsem razumevanje, da bomo na velike
               izzive časa odgovorili skupaj in vsi. Politični prularizem je nedvomno veliko boljši
               sitem od kateregakoli enostrankarskega sistema. Vendar ne pozabimo, politični
               prularizem je predpostavka občutka za skupnost. In tega potrebujemo več. Okrepiti
               moramo ključne sposobnosti, ki jih potrebujemo za naš čas: medsebojno zaupanje in
               skupno nastopanje. Zavrniti moramo obnovljene pozive k delitvam, kakršne poznamo iz
               preteklosti in bi naj vodile nazaj v dolino šentflorjansko. Premagati je treba
               sedanjo preobčutljivost za to, kdo ima zasluge za našo državnost in biti pripravljen
               priznati raznovrstne prispevke k uspehu slovenske osamosvojitve. Okrepiti moramo našo
               skupno pripravljenost za spravo. Zavedamo se, da vsakodnevno ravnanje velikanske
               večine ljudi pri nas jasno kaže, da je sprava v srcih ljudi v glavnem že tu. Bodimo
               premišljeni in ne prenašajmo starih zamer na mlade, bodimo sposobni razločiti dobra
               dejanja posameznika od njegovih spornih dejanj, ki pa jih je treba vselej dokazati
               individualno kot osebna dejanja. Bodimo tudi v tem smislu svobodni, da zmoremo
               kritiko posameznikovih spornih dejanj in da zmoremo dati priznanja za dobra dejanja
               in dobro opravljeno delo. Pripravljenost priznati kakšen pomemben prispevek drugemu,
               tudi tistemu, ki je bil v preteklosti na drugem bregu, je nujen korak k normalnemu
               sožitju v družbi. Sprava ostaja velika vrednota in veliko hrepenenje naše družbe,
               četudi se včasih zdi, da se od tega ideala oddaljujemo, toda ne spreglejmo napredka.
               Državni zbor je pred nekaj mesecih sprejel vojne zakone, katerih uresničevanje bo
               prispevalo h krepitvi procesa sprave. Danes se tu s tega mesta vsem poslancem, ki so
               se trudili v prizadevanju za te zakone, zahvaljujem. Naj bo takšnih resničnih
               prispevkov še več. Spominjamo se tudi zakona o popravi krivic iz leta 1997, ki je
               naposled v zadnjih letih doživel pomembno uresničevanje. Zagotovimo, da bo uresničen
               do konca in da bodo vse krivice, ki jih lahko popravimo, tudi dejansko popravljene.
               Hkrati pa ne pozabimo na temeljne resnice o spravi, ki so človeštvu znane že
               tisočletja. Že od Ajshilove Oresteje vemo, da je odpuščanje nujen pogoj sprave. Poziv
               k odpuščanju nam je dala že modrost grške antike. Krščanska etika uči, da je treba
               odpustiti in prositi odpuščanja, kar je pomemben nauk, velike vrednosti, tako za
               kristjane, kot tudi za druge. Tudi prosvetljenski sekularni ideal sprave, kakršen je
               v prejšnjih dveh desetletjih uspel v Južnoafriški republiki, je temeljil na načelu
               odpuščanja. Zakaj torej ne bi to zgodovinsko tako nesporno in velikokrat preizkušeno
               načelo pomagalo tudi nam? Tudi nam v Sloveniji. Razmislimo o tem in vsak zase naj
               najde pot do odpuščanja in do sprave. Morebiti pa nam bo na tej poti in na tej
               podlagi uspelo zgraditi etično politiko, bolj etično politiko, boljšo javno razpravo
               in hitrejši napredek.</p>
               <p>Slovenija je danes soočena z velikimi nalogami, rešiti moramo mnoge probleme.
               Gospodarske probleme, brezposelnost, družbeno razslojevanje in številne druge.
               Nekatere so posledica naših lastnih slabosti, preteklih in sedanjih, drugi so
               posledica mednarodnih razmer. Svet postaja vse zahtevnejši in domačo hišo moramo čim
               prej spraviti v red. Čim prej bomo to storili, tem prej in tem bolje bomo
               pripravljeni za pravo preobrazbo naše družbe. Postati moramo družba znanja, kajti
               samo to nam bo dolgoročno zagotovilo sposobnost za nastopanje s proizvodi z veliko
               dodano vrednostjo. Preprečevati moramo korupcijo, ki se vriva v naše družbeno tkivo
               in zato je treba razčistiti vse primere, v katerih se našim državnim organom očitajo
               koruptivne prakse. Postati moramo družba kulture, kajti postindustrijska družba
               zahteva višjo raven kultiviranosti, kot jo premoremo danes. Postati moramo naposled
               tudi v polni meri suverena država, sposobna lastne in tehtne presoje in dobrih
               odločitev za naprej. In vse to bomo potrebovali, če si bomo želeli pridobiti mesto v
               svetu, ki ga potrebujemo in ki ga želimo. Nič nam ni zagotovljeno. Ta čas ne
               napredujemo, medtem ko se v našem okolju marsikaj spreminja tudi na bolje, in tudi
               tam, kjer napredka prej nismo opažali. Evropa in svet nas ne bosta čakala. Nekoč je
               bilo zamudništvo usoda slovenskega naroda. Od kar imamo lastno državo, pa to ne more
               in ne sme biti več. In prav zato moramo v naših časih z državo še posebej skrbno
               ravnati. Država je dragoceno orodje, s katerim morata ljudstvo, ki ima po naši ustavi
               v državi oblast, in njegovi odgovorni predstavniki ravnati vešče in pošteno. To velja
               tako za odločitve Vlade, za delo predsednika republike in tudi za odločanje v
               Državnem zboru in vseh organih države.</p>
               <p>Verjamem, da bo tudi v današnji razpravi in v svojih odločitvah Državni zbor izkazal
               modrost in odgovornost.</p>
               <p>Spoštovane državljanke in državljani Republike Slovenije! Danes sem prišel v Državni
               zbor z namenom, da zavrnem pravno neutemeljene in moralno nesprejemljive obtožbe.
               Opazili ste, da nisem prišel zato, da se branim, ampak zato, da povem nekaj resnic.
               Lahko mi verjamete, da tega ne počnem z lahkim srcem ali brez razmisleka o vseh
               razsežnostih te izkušnje. V naši državi imamo sedaj že četrti poskus sprožiti
               postopek ustavne obtožbe. Trije so bili naperjeni proti nekdanjemu predsedniku Vlade
               dr. Janezu Drnovšku. Današnji pa je prvi naperjen proti predsedniku republike. Štiri
               ustavne obtožbe v 20 letih, to je veliko število. V Združenih državah Amerike, v
               prvotni domovini tovrstnih postopkov, je v več kot 200 letih prišlo samo trikrat do
               njihove uporabe. Slovenija postaja po lahkotnosti uporabe ustavne obtožbe pravi
               svetovni unicum. Ustavna obtožba je skrajno resno in pravno sredstvo, ki se uporablja
               v skrajno resnih primerih. Uporabo, ki je zasnovana na politični kalkulacijah, je
               treba zavrniti. Gre tudi za spoštovanje naše države, za spoštovanje inštitucije
               predsednika republike in za spoštovanje samih sebe. Če se ne bomo spoštovali sami, če
               ne bomo spoštovali lastnih institucij, ne bomo mogli pričakovati spoštovanja s strani
               drugih. In to je moja sklepna misel.</p>
               <p>Spoštovane poslanke in poslanci! Slišali ste moje stališče. Pisno besedilo je bil
               razdeljeno v času mojega nastopa. Sedaj ima Državni zbor pred seboj vse elemente za
               razpravo. Državni zbor ima sam svojo suvereno pravico in odgovornost, da o Predlogu
               za uvedbo postopka ustavne obtožbe razpravlja samostojno in da sprejme lastno
               odločitev. Prepričan sem, da boste razpravljali tehtno in resno in da se boste na
               koncu modro odločili.</p>
               <p>Zahvaljujem se za vašo pozornost in računam na vašo politično modrost. Hvala lepa.
            </p>
            </sp>
            <sp xml:id="SDZ5-Redna-14-2010-03-02.sp140">

               <speaker>PREDSEDNIK DR. PAVEL GANTAR:</speaker>

               <p>Gospodu predsedniku republike dr. Danilu Türku se zahvaljujem za predstavitev
               mnenja.</p>
            </sp>
            <sp xml:id="SDZ5-Redna-14-2010-03-02.sp141">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, prehajamo na predstavitev stališč poslanskih skupin.
               Besedo ima gospod dr. France Cukjati v imenu Poslanske skupine SDS.</p>
            </sp>
            <sp xml:id="SDZ5-Redna-14-2010-03-02.sp142">

               <speaker>FRANCE CUKJATI:</speaker>

               <p>Hvala za besedo. Jaz sem upal, da bo predsednik države dr. Danilo Türk toliko
               pogumen, da ne bo samo nam natrosil vrsto naukov, ampak da bo tudi poslušal, kaj mi
               mislimo o njem in o njegovih dejanjih. Žal ni tako. Pač imamo predsednika, kakršnega
               imamo.</p>
               <p>Predsednik dr. Danilo Türk je podelil, kot vemo, srebrni red za zasluge Tomažu Ertlu
               za njegovo, kot je zapisal, izjemno delo in zasluge pri varnosti, obrambi in zaščiti
               Republike Slovenije v času akcije Sever.</p>
               <p>Podelitev najvišjega državnega odlikovanja za eno samo dejanje, ki je sodilo v redno
               delovno obveznost, človeku, ki je mnogim Slovenkam in Slovencem dolga leta povzročal
               veliko trpljenje je neresno in nevredno predsednika države, vsaj kot si ga
               predstavljamo mi. Je, kot bi študentu, ki je odgovoril pozitivno na eno vprašanje, na
               devetindevetdeset drugih pa negativno, podelili Prešernovo nagrado.</p>
               <p>Najprej pa, kdo je oziroma kaj je takrat počel gospod Ertl? Bil je dolgoletni šef
               slovenske tajne policije pod imenom Udba, za katero je leta 2002 Vrhovno sodišče
               Republike Slovenije reklo, da je ta služba tudi sama organizirala razne kriminalne
               aktivnosti, to se pravi, je bila kriminalna združba, jih načrtno izzivala pa tudi
               konstruirala obstoj kaznivih dejanj in odgovornost zanje. V ta namen je tudi
               falsificirala, fabricirala ali podtikala obremenilne dokaze.</p>
               <p>Tako Vrhovno sodišče. Še enkrat, Vrhovno sodišče je reklo, da je ta organizacija sama
               organizirala razne kriminalne aktivnosti, torej gre za kriminalno združbo. Kako zvest
               varuh komunističnega režima je bil gospod Ertl, pove že njegov tajni priročnik za
               delo milice na področju varstva ustavne ureditve iz leta 1985. V tem priročniku
               nalaga milici, da zelo intenzivno zasleduje in preganja tako imenovane notranje
               sovražnike, to je predvsem tiste, ki po Ertlu negirajo vodilno vlogo Zveze komunistov
               in zagovarjajo večstrankarski sistem ter demokratični parlamentarizem zahodnega tipa.
               Tudi in predvsem v času porajanja slovenske demokratične pomladi je gospod Ertl
               skrbel za ohranjanje sistema, v katerem so se, kot smo zapisali v preambulo Temeljne
               ustavne listine, hudo kršile človekove pravice. Nekdanji predsednik predsedstva SFRJ,
               Raif Dizdarevića je v knjigi Od smrti Tita do smrti Jugoslavije o Ertlu zapisal tako:
               <q>"Kadijević mi je dejal, da je sodelovanje med poveljstvom JLA v Ljubljani in
               slovensko državno varnostjo odlično, posebej je pohvalil angažiranje ministra Tomaža
               Ertla."</q> V času porajanja demokratičnih tendenc je v obrambo pridobitev revolucije
               Ertl celo zaostroval represivne ukrepe, saj je na sestanku takratnega vrha slovenskih
               represivnih organov v Tacnu 15. aprila 1988 rekel, <stage>(citiram)</stage>: <q>"Postopno bomo morali
               tudi z več represije, kot smo je doslej imeli, čeprav trdim, da jo je bilo v
               Sloveniji v zadnjem času več kot kjerkoli v Jugoslaviji. Mislim, da ima naša Služba
               državne varnosti dovolj možnosti metod dela, s katerimi je treba nekatere stvari dati
               v red, če to ne gre, potem končno tudi s tistimi skrajnimi ukrepi."</q> Tako torej gospod
               Ertl takrat, ko se je slovenska pomlad že porajala. In temu gospodu je naš predsednik
               dr. Danilo Türk podelil visoko državno odlikovanje! Trajno in sistematično kršenje
               človekovih pravic s strani slovenske tajne policije, ki jo je vodil gospod Ertl, je
               pravno izobraženemu intelektualcu, kot je dr. Danilo Türk, gotovo znano. Tudi se ne
               more izgovarjati na nepoznavanje dela gospoda Ertla, saj ima na voljo svetovalce, ki
               so dobri poznavalci Udbe, njenih metod in struktur ter sistematičnega kršenja
               človekovih pravic v prejšnjem totalitarnem režimu. Končno pa je predsednik sam
               priznal svojo osebno odgovornost za to dejanje, saj je javno zagotovil, da je
               odlikovanje podelil po tehtnem premisleku. Predsednika očitno ne moti življenjski
               opus gospoda Ertla oziroma ne vidi nič spornega v delovanju Udbe. Trpljenje žrtev, ki
               jih je Udba zasledovala, preganjala, onemogoča zaposlitev, zapirala, mučila in
               ubijala, našega predsednika očitno ne moti, da dolgoletnemu šefu te organizacije
               podeli visoko državno odlikovanje.</p>
               <p>In tu smo pri bistvu, zakaj ob takem početju Slovenska demokratska stranka ne more
               molčati. Ali predsednik države sme podeljevati najvišja državna odlikovanja
               komurkoli? <q>"Da,"</q> boste rekli. Mi pa pravimo: <q>"Ne!"</q> Res je, da odločitev za podelitev
               odlikovanja sprejme predsednik suvereno, polno odgovorno, tako kot tudi sodnik izreka
               svojo sodbo suvereno, polno odgovorno. A pri tem je treba spoštovati zakone in vsa
               ustavna načela o pravičnosti, enakosti in spoštovanju osebnega dostojanstva.
               Predsednik se mora tudi zavedati, da podeljuje ne svoja, ampak državna odlikovanja.
               On je le funkcionar, ki v imenu države odloči in izvede podelitev, funkcionar za
               nekaj let, potem pa zopet to, kar je bil.</p>
               <p>Pri osamosvojitvi Slovenije ni šlo samo za izstop iz Jugoslavije, ampak tudi za
               osvoboditev od prejšnjega sistema, v katerem so se, kot je rečeno v preambuli naše
               Temeljne ustavne listine, hudo kršile človekove pravice. Podelitev visokega državnega
               odlikovanja, ki se po zakonu podeljuje za izjemno delo in zasluge pri obrambi sedanje
               Republike Slovenije, torej tiste državne tvorbe, ki se je osvobodila prejšnjega
               nedemokratičnega sistema, človeku, ki je do konca ščitil ta sistem, je več kot
               cinizem.</p>
               <p>Je zloraba funkcije predsednika države. Ta podelitev je tudi nemoralna, ker je
               žaljiva za vse tiste žrtve, ki jih je Ertlova Udba zasledovala, preganjala, zapirala,
               mučila ali celo morila. Enak ignorantski odnos do žrtev totalitarnega režima je pri
               predsedniku zaznati tudi takrat, ko nima časa skrbno premisliti o odmevnosti svojih
               besed in na nepričakovano novinarsko vprašanje o Hudi jami, spontano odgovori, da gre
               za drugorazredno temo. Prav taki spontani in nekontrolirani odgovori navadno
               razkrijejo, kaj človek nosi v svojem srcu.</p>
               <p>Podoben odnos do žrtev je predsednik pokazal tudi pri podelitvi diplomatskega
               agremaja novemu ruskemu veleposlaniki v Sloveniji, gospodu Zavgajevu, za katerega ve
               vsa svetovna javnost, da je bil sokriv tragičnih dogajanj v Republiki Čečeniji, o
               katerih je pred štirimi leti spregovorila tudi resolucija Evropskega parlamenta o
               Čečeniji, ko je opozorila na hude kršitve človekovih pravic v obliki zajetja talcev,
               prisilnih izginotij, mučenja in umorov. Tudi lanski dobitnik nagrade Saharov,
               nekdanji ruski oporečnik in ugleden borec za človekove pravice Oleg Orlov je
               opozoril, da je imenovanje Zavgajeva sramota za Slovenijo.</p>
               <p>Tak odnos do žrtev totalitarnih režimov ni po meri evropske politične kulture, ki je
               izraženo v številnih resolucijah o obsodbi totalitarnih sistemov in rehabilitacij
               njihovih žrtev. Ta kultura povsem preprostega človeškega sočutja do žrtev je vgrajena
               tudi v jedro lanske resolucije Evropskega parlamenta o evropski zavesti in
               totalitarizmu, ki med ostalim pravi, citiram: <q>"Ker je treba ohraniti spomin na
               tragično preteklost Evrope, da se počastijo žrtve, obsodijo storilci in položijo
               temelji za spravo, ki bo temeljila na resnici in spominu, ker je z vidika žrtev
               vseeno, kateri režim jih je iz kakršnegakoli razloga prikrajšal za svobodo, jih mučil
               ali ubijal. Izraža, "</q>namreč Evropski parlament<q>", spoštovanje do vseh žrtev
               totalitarnih in nedemokratičnih režimov v Evropi in se poklanjal vsem, ki so se
               borili proti tiraniji in zatiranju."</q> Tako torej evropska resolucija. Gre namreč za
               tisto resolucijo, za katero je Slovenska demokratska stranka lani jeseni želela, da
               bi ji slovenski parlament izrazil podporo, pa to ni uspelo. Potem, ko so DeSUS, LDS,
               SNS, Zares in SD ter Krščanski socialisti nekaj mesecev blokirali razpravo o tej
               resoluciji, so nazadnje sprejeli sklep, da pri nas pravzaprav ni bilo totalitarizma
               in da se je demokracija vzpostavila s pomočjo komunističnega režima. Tudi v razpravi
               o primeru Zavgajev vladna politika ni dovolila, da bi navadno človeško sočutje do
               čečenskih žrtev kakorkoli vplivalo na politično odločitev.</p>
               <p>In če stopimo ven iz parlamenta, vidimo podobno politično kulturo oziroma nekulturo.
               Tisti, ki so kar naprej obnavljali mogočen napis <q>"Naš Tito"</q> na Sabotinu, niso
               pomislili, da žrtve Titovih zločinov oziroma njihovi otroci še vedno živijo in da jih
               vsakokrat zaboli pri srcu, ko vidijo poveličevanje Tita na pragu svojega doma. Tudi v
               Ljubljani na elitnih lokacijah še vedno stojijo mogočni kipi največjih zločincev v
               zgodovini slovenskega naroda. Kmalu zatem, ko je bila odkrita Huda jama in je
               predsednik Zveze borcev javno povedal, da je povelje za te grozljive pomore dal Tito,
               je vodstvo mesta Ljubljana eno od ljubljanskih ulic poimenovalo po Titu. Sprašujem
               vas, čemu je podoben takšen odnos do žrtev in njihovih še živečih svojcev. Zagotovo
               ne pietetnemu sočutju in spoštovanju osebnega dostojanstva, ki sodi med temeljna
               ustavna načela, ampak je tak odnos kvečjemu podoben veselemu zmagoslavju nad
               žrtvami.</p>
               <p>Zakaj ob predlogu ustavne obtožbe omenjam niz podobnih primerov iz naše sedanje
               politične realnosti? Zato, ker tudi zadnjega dejanja predsednika Türka v zvezi z
               Ertlom ne moremo razumeti brez širšega konteksta. Predsednik namreč pooseblja
               najvišjo funkcijo v državi. Vsa njegova dejanja in besede imajo velik, celo simbolni
               pomen za državo in politično kulturo v njej. In namesto da bi predsednik ob vseh
               takih političnih nekulturnih ekscesih kritično nastopil kot varuh politične kulture
               in 34. člena Ustave, pa sam ravna enako, s čimer legitimira moralno sprevrženo
               politiko, v kateri ni mesta za sočutje do žrtev in spoštovanje osebnega dostojanstva
               tistih, ki niso oziroma se ne prištevajo med dediče komunistične revolucije.</p>
               <p>Ob tako sprevrženi politiki postane oziroma ostane tudi pravna država sprevržena. Da
               je temu res tako, dokazujejo številni primeri, tudi zadnja afera v zvezi s tragično
               smrtjo lastnikov psov. Vse je bilo menda v skladu s predpisi in vse je bilo pokrito,
               od izvedencev in komisij do sodstva in politike. A medtem ko so bili lastniku na
               njegovo željo takoj vrnjeni psi, pa ena od žrtev teh morilskih psov že štiri leta
               čaka na pravično odškodnino. Medtem ko nek kmet na Obali že 20 let prosi za
               dovoljenje, da bi smel njegov sin na njegovem vrtu zgraditi skromno hišo za lastno
               družino, pa ob istih predpisih in isti upravi nek politični mogotec več sto metrov
               stran od naselja na kmetijsko zaščitenem zemljišču kar čez noč dobi dovoljenje za
               gradnjo mogočne graščine. Medtem ko mali obrtnik ne more dobiti niti 10 tisoč evrov
               kredita, da bi preprečil stečaj svoje obrti, pa direktor nekega podjetja dobi 100
               milijonov evrov kredita, brez ustreznega zavarovanja, za prevzem podjetja. Vse te
               drastično različne rešitve se dogajajo ob istih zakonih, istih predpisih, istih
               upravah, istih bankirjih, istih sodnikih in istih politikih. Naj bodo zakoni še tako
               idealni, pravna država postane sprevržena, če pravo uporabljajo oziroma zlorabljajo
               moralno sprevrženi ljudje. Brez pravičnosti, solidarnosti in seveda sočutja ni pravne
               države. Če te dodane vrednosti ni, potem bomo plačevali vse večji davek na
               sprevrženost pravne države, najprej tisti, ki nismo blizu vladajoči politiki in
               vplivnim omrežjem, prej ali slej pa tudi drugi.</p>
               <p>Spoštovani! Če kdaj, potem Slovenija danes potrebuje takega predsednika, ki ne bo
               sledil samo črki zakona, ampak tudi duhu ustave; sledil torej tistim vrednotam, na
               katerih stoji in pada pravna država in jih ni mogoče v celoti ujeti v paragrafe. Ker
               pa dejanja aktualnega predsednika dokazujejo, da ne sledi duhu ustave in s tem krši
               njene temeljne določbe, predlagamo, da o njegovem ravnanju odloči Ustavno sodišče.
               Hvala.</p>
            </sp>
            <sp xml:id="SDZ5-Redna-14-2010-03-02.sp143">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Cvetka Zalokar Oražem v imenu Poslanske skupine Zares.</p>
            </sp>
            <sp xml:id="SDZ5-Redna-14-2010-03-02.sp144">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani gospod podpredsednik, spoštovani kolegi in kolegice,
               spoštovana slovenska javnost!</p>
               <p>Po nizu zahtevanih izrednih sej parlamenta ter njegovih odborov in komisij, s
               katerimi se poskuša načrtno ustvariti vtis, da v državi vladajo izredne razmere in da
               je treba ekonomsko in gospodarsko krizo za vsako ceno spremeniti tudi v politično
               krizo, ter po treh vloženih interpelacijah v letu dni, so poslanci opozicijskih SDS
               in SLS zadnje dni januarja vložili tudi 22 strani obsegajočo obtožbo zoper
               predsednika republike pred Ustavnim sodiščem zaradi, kot so zapisali, kršitve ustave
               in hujših kršitev zakona.</p>
               <p>Po večinoma neutemeljenih napadih na praktično vse državne institucije od sodstva,
               Kosove komisije, Računskega sodišča, informacijske pooblaščenke, varuhinje človekovih
               pravic in tako dalje smo prvič v zgodovini slovenske države doživeli, da je neka
               stranka izrabila to, v ustavi edino predvideno možnost za politično odstavitev na
               splošnih volitvah izvoljenega predsednika, preden se mu konča mandat.</p>
               <p>Bilo je rečeno, da je SDS z vložitvijo ustavne obtožbe zlorabila to ustavno možnost
               za svoje politične potrebe in skladno s svojo strategijo stalne ofenzive na vse
               strani odprla še eno novo fronto. Z vložitvijo ustavne obtožbe proti predsedniku
               države poskuša najprej za silo zakrpati politično škodo po nedavnih razkritjih, ko se
               je izkazalo, da so bile njihove obtožbe zoper nekatere politične tekmece iz
               levosredinskega prostora neutemeljene in so služile zgolj manevrom očrniti
               posameznike.</p>
               <p>Drugi razlog bi lahko bil preusmeriti pozornost javnosti stran od vpletenosti
               njihovih ljudi v korupcijsko sumljive posle s finskimi oklepniki. Dejstvo namreč je,
               da je prvak stranke Janez Janša v širšem krogu osumljenih korupcijskega sodelovanja
               pri tem vojaškem poslu. Poleg tega pa se v medijih skoraj vsak dan pojavljajo novi in
               novi obremenilni dokumenti, ki nakazujejo vpletenost SDS-a, v delitev provizij, ki bi
               jim lahko mirno rekli podkupovanje. Podpise poslancev SLS-a pod to obtožbo je treba
               gledati z drugega zornega kota. Razumemo njihovo potrebo po opozicijski drži, toda
               bolj ali manj je očitno, da so zgolj pri tej obtožbi zagotovili potrebne podpise. Od
               tod tudi nekako opazna mlačna podpora tej ustavni obtožbi. Najbrž pa imajo tudi slabo
               vest, saj radi poudarjajo, da je potrebno in bi se morala politika ukvarjati predvsem
               s težavami, ki jih prinaša gospodarska kriza.</p>
               <p>Tokrat ni zraven tudi nacionalistov, Jelinčičevih nacionalistov, saj je očitno, da
               obtožiti predsednika države kršitve zakona zaradi podelitve nekega srebrnega
               odlikovanja, čeprav mu prav ta ustava daje to pravico podeljevanja odlikovanj in
               častnih nazivov, da je pravzaprav to preveč celo za gospoda Jelinčiča. Zakaj preveč?
               Ko so na ustavni komisiji, ki jo je vodil prof. France Bučar, razpravljali o predlogu
               ustave, so se pri členu o odgovornosti predsednika republike mnenja razhajala
               predvsem pri tem, v kakšnih primerih lahko parlament predsednika republike obtoži
               pred Ustavnim sodiščem kršenja ustave. Večina je takrat menila, da je treba ustavno
               obtožbo predsednika države omejiti zgolj na primere, ko predsednik zavestno huje krši
               ustavo in zakon oziroma da mora biti obtožba le izjema za najhujše primere kršenja
               ustave. Da je treba ustavno obtožbo omejiti na primere, ko gre za zlorabo ustave, se
               je strinjal tudi nekdanji ustavni sodnik in danes profesor Tone Jerovšek. Če je ne bi
               omejili, bi po njegovem takratnem mnenju, citiram: <q>"v Državnem zboru nenehno
               odločali, ali predsednika obtožiti ali ne."</q> Konec citata. Ne zanikamo, da se mnogi ne
               strinjamo s tem, da je predsednik Danilo Türk med drugimi policisti odlikoval tudi
               nekoga, ki je v začetku osemdesetih dve leti neposredno vodil takratne službe državne
               varnosti in pozneje bil do leta 1990 tudi notranji minister.</p>
               <p>Tudi v Poslanski skupini Zares imamo deljena mnenja in poglede na vlogo bivšega
               notranjega ministra v prejšnjem režimu. Predvsem pa smo prepričani, da je treba v
               primerih podeljevanja odlikovanj vedno iskati širši konsenz o nosilcih odlikovanj in
               njihovih dejanj. V nasprotnem primeru podelitev odlikovanja lahko doživi ostro
               politizacijo mnenj o tem, ali si odlikovanec oziroma njegovo dejanje sploh zasluži
               takšno čast. S tem pa se lahko povzroči škoda tudi odlikovancu kot tudi institutu
               odlikovanja.</p>
               <p>Kljub navedenemu pa smo prepričani, da s podelitvijo tega odlikovanja predsednik
               države ni kršil nobenega zakona, še najmanj pa kar štiriintrideset členov ustave.
               Čeprav pri nas velja mnenje deset pravnikov, deset mnenj, so si ugledni poznavalci
               ustave tokrat enotni in edini, da ta ustavna obtožba predsednika republike Danila
               Türka ne zdrži še tako mile in prizanesljive strokovno-pravne kritike. Če torej
               obtožba ni pravno utemeljena, bi lahko rekli, da je zgolj povod za politični obračun.
               Če jo preberemo, glavni igralec ni predsednik države, kot bi pričakovali od pravniško
               korektne obtožbe, ampak nekdo, ki je odšel v pokoj, še preden je bila sprejeta
               ustava, ki naj bi jo kršil.</p>
               <p>Če torej obsodbo dosledno izpeljemo, je miselna akrobacija SDS naslednja: zdajšnji
               predsednik države je kršil ustavo, ker je odlikoval nekoga, ki naj bi kršil ustavo,
               ki je ni bilo oziroma je takrat veljala neka druga ustava. Zato, tudi če bi ta, milo
               rečeno čudna, politična pravna zlepljenka po kakšnem političnem čudežu iz tega
               parlamenta prišla do ustavnega sodišča, nima prav nobene možnosti, da bi zaradi nje
               predsednika republike res odstavili. Ironično rečeno je zelo podobno se izrazil in
               ocenil to ustavno obtožbo tudi sodnik Ciril Ribičič, ki je rekel, da bruc, na kateri
               koli pravni fakulteti v tej državi ne bi dobil pozitivne ocene za seminarsko nalogo s
               takšno vsebino.</p>
               <p>Obtožba ne gradi na morebitni osebni odgovornosti predsednika republike, pač pa
               njegovo odgovornost utemeljuje z delovanjem Službe državne varnosti v času, ko so
               veljale druge ustave. Daleč največji del obtožnice zoper aktualnega predsednika
               namreč sega v 45 let prejšnjega komunističnega režima oziroma bolj natančno, v
               delovanje službe državne varnosti v tistem času. Gledano z današnjega stališča
               kršenja človekovih pravic takratna Služba državne varnosti ni imela čistih rok. Toda
               zakaj so ob teh številnih obtožbah njene zločine v SDS na nek način spregledali?
               Zakaj SDS zdaj obtožuje predsednika države? Oziroma, zakaj, kot se v pravni državi
               spodobi, zoper Ertla in vso Službo državne varnosti niso vložili ovadb že ob
               osamosvojitvi in kasneje, ko je bil tudi gospod Janez Janša del oblasti, gospa
               Barbara Brezigar pa tožilka v času generalnega državnega tožilca Antona Drobniča? Ali
               pa v času, ko je bil gospod Janez Janša tudi predsednik vlade, gospa Barbara Brezigar
               pa je postala generalna državna tožilka, če so oziroma če razpolagate z dokazi za te
               obtožbe? Naj potem policija, tožilstvo in sodniki ter odvetniki opravijo svoje delo.
               Če pa ni tožnika, potem tudi ni sodnika.</p>
               <p>A vsem tem očitno ni do tega, ker bi najbrž na dan prišle nekaterim posameznikom iz
               SDS tudi manj všečne podrobnosti. Kar nekaj vodilnih in vidnih funkcionarjev stranke
               je bilo v prejšnjem režimu članov Komunistične partije in soudeležencev partijskega
               nepotizma, kot radi rečete. Na primer, predsednik SDS Janez Janša je bil funkcionar
               ZSMS in Zveze komunistov, član različnih zveznih in republiških organov, če omenim le
               njega, pa morda še gospoda Miho Brejca.</p>
               <p>V SDS sami dobro veste, da poslati predsednika države na zatožno klop na Ustavno
               sodišče v resnici ni bil vaš cilj. Politične koristi si obetate le od tega, da
               parlament spremenite v politično-sodni tribunal. Vsebina obtožbe med drugim razkriva,
               da skušate preko predsednika republike poračunati nekatere osebne zamere vodje
               največje opozicijske stranke, gospoda Janeza Janše, iz preteklih let boja za oblast.
               Pri tem tisti, ki zase mislijo, da niso bili dovolj slavljeni in nagrajeni za svoje
               usluge, pozabljajo, da je bila osamosvojitev Slovenije tudi rezultat prizadevanj
               mnogih drugih. V svoji stalni želji, da bi si pripisali več zaslug, kot si jih
               zaslužijo, ne postajajo samo vedno smešni. Bolj nevarno je, da s tem vnašajo med
               ljudi nepotrebne razdore in preprečujejo njihovo zrelo in razumno sodelovanje vseh
               pri kreiranju naše sedanjosti in prihodnosti.</p>
               <p>Ko smo si izborili samostojnost in lastno državo, se zdaj tudi po zaslugi takih
               političnih potez, kot je ta ustavna obtožba, ukvarjamo s stalnimi očitki, zamerami in
               včasih pravcatim sovraštvom za nazaj, čas pa neizmerno teče od sedanjosti v
               prihodnost. Naj citiram gospoda Toneta Pavčka, pesnika in pomembnega akterja
               slovenske osamosvojitve, ki je v enem od svojih razmišljanj zapisal, citiram: <q>"da smo
               se sicer znebili enoumja, a bo še kar dolgo trajalo, da se znebimo neumnosti."</q></p>
               <p>Formalno je SDS z obtožbo topove največjega kalibra namenila v predsednika republike,
               ki ne sodi v njen ideološko- strankarski okvir, v resnici pa so to tudi topovi s
               kroglami političnega in osebnega samoljubja. Tako v obtožnici pisci SDS poleg Ertla
               omenjajo še gospoda Milana Kučana in njuno odgovornost za aretacijo Janeza Janše, pri
               čemer se opirajo na spomine jugoslovanskega partijskega veljaka Rajfa Dizdarevića in
               zloglasnega generala JLA Veljka Kadijevića. Bolj proti koncu obtožnice, kjer je zmeda
               vse večja, je najti tudi ime aktualne notranje ministrice Katarine Kresal. Njen
               ustavni greh naj bi bil, da domnevno enako kot Ertl pred več kot 20-imi leti mirne
               shode posmehljivo imenuje, citiram <q>"nekakšna ulična demokracija."</q> Poleg Ertla, Kučana
               in Kresalove, naj bi na duši predsednika države ležala tudi ustavna krivda, ker za
               veleposlanike ni potrdil med drugim gospoda Dimitrija Rupla in še nekaterih, ki jih
               je ob koncu mandata predlagala Janševa vlada. Pa čeprav je gospod Dimitrij Rupel leta
               1995 o Janši rekel, da je nesramen, citiram: <q>"brezobziren demagog, ki ne izbira
               sredstev"</q>.</p>
               <p>Greh gospoda predsednika države Danila Türka je bil, da tudi ni odlikoval nekdanjega
               veleposlanika v Vatikanu. Pri tem je zanimivo, da sta notranja ministrica Kresalova
               in Dimitrij Rupel tudi argumenta iz Janševega zadnjega politično- ideološkega spisa
               Boga ni, vse je dovoljeno. Ta spis je očitno dopolnilno temu današnjemu poskusu
               ideološkega obračuna s političnimi nasprotniki, ko se poskuša v boju za oblast nanje
               prevaliti vse, kar se je slabega zgodilo v zadnjih<gap n="..."/></p>
            </sp>
            <sp xml:id="SDZ5-Redna-14-2010-03-02.sp145">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp xml:id="SDZ5-Redna-14-2010-03-02.sp146">

               <speaker>CVETA ZALOKAR ORAŽEM:</speaker>

               <p>Da je predsednik države s podelitvijo srebrnega odlikovanja Tomažu Ertlu ogrozil
               ustavne temelje, je očitno pretiravanje, ki že meji na izgubo zdravega razuma. V SDS
               in v SLS bi se morali vprašati, ali slovenske države same in njenega ugleda bolj kot
               te namišljene kršitve ustave ne ogrožajo večno neraziskane afere v zvezi s prodajo
               orožja, naposled tudi zadeva Patria, kjer se razdelilniki sredstev za izplačilo
               podkupnin pojavljajo že v dnevnem tisku. Pri tem pa so neznano kam poniknile velike
               vsote denarja, a je bilo znotraj države pred leti vse pometeno pod preprogo. O tem so
               napisane knjige, izgovorjene in potrjene izjave, vendar glavni akterji orožarske
               zgodbe z večnim zanikanjem in s sprenevedanjem ostajajo na politični sceni in vedno
               znova zastrupljajo politično ozračje v naši državi.</p>
               <p>Naj na koncu stališče Poslanske skupine Zares predstavim kar z naslednjo prispodobo.
               Tudi če boga res ni, bi bilo pri tem sodelovati greh.</p>
            </sp>
            <sp xml:id="SDZ5-Redna-14-2010-03-02.sp147">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil mag.
               Radovan Žerjav. Prosim.</p>
            </sp>
            <sp xml:id="SDZ5-Redna-14-2010-03-02.sp148">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik, za besedo. Spoštovane kolegice in kolegi! V Poslanski
               skupini Slovenske ljudske stranke smo že takoj po odlikovanju gospoda Tomaža Ertla
               sporočili, da obsojamo in obžalujemo to odločitev predsednika republike, saj je
               posmeh vsem, ki so iskreno delovali za osamosvojitev Republike Slovenije. Danes še
               enkrat poudarjamo jasno, da bomo podprli ustavno obtožbo predsednika republike Danila
               Turka, ker je za nas to odlikovanje v temeljnem nasprotju z osnovnimi vrednotami
               slovenske demokratične družbe in zgodovinsko največjega dosežka te države, torej
               osamosvojitve, ter pomeni hudo kršitev z ustavo imenovanih človekovih pravic in
               temeljnih svoboščin.</p>
               <p>Poslanski Slovenske ljudske stranke ne moremo razumeti tega, da predsednik države
               odlikuje človeka, ki je bil vodja organizacije nekdanje Službe državne varnosti.
               Službe, ki je kot ključno orodje tedanje represivne oblasti sistematično kršila vse
               osnovne človekove pravice in se med drugim ukvarjala tudi s kriminalom in terorizmom.
               Sporna je tudi predsednikova obrazložitev odlikovanja, ki po našem mnenju pomeni
               poskus spreminjanja zgodovinskih dejstev, saj se preko tega odlikovanja želi nekoga,
               ki je objektivno sodeloval proti demokratizaciji Slovenije, postaviti kot enega od
               simbolov osamosvojitve in demokratizacije. Tudi mi nismo za privatizacijo
               osamosvojitve s strani kogarkoli - to je zagotovo uspeh celotnega naroda - smo pa
               proti, da se odlikuje nekoga, ki je nesporno bil proti osamosvojitvi.</p>
               <p>V Poslanski skupini Slovenske ljudske stranke ne bomo polemizirali o tem, ali je
               Tomaž Ertl vodil akcijo za preprečitev tako imenovanega mitinga resnice leta 1989.
               Njegovo sodelovanje v poskusih zatiranja demokratizacije in njegov odnos do
               demokratično izvoljene oblasti ter osamosvajanja Slovenije je znan in prepoznan kot
               tak. Da je odlikovanje takih ljudi za SLS ne samo sporno, ampak popolnoma
               nesprejemljivo dejanje.</p>
               <p>Odlikovanje gospoda Tomaža Ertla žal pomeni tudi korak nazaj in utrjevanje delitev v
               slovenskem narodu. Demokratizacija in osamosvojitev Slovenije sta največja simbolna
               zgodovinska trenutka, ki sta v celoti povezala slovenski narod, ne glede na
               politične, verske in druge razlike bolj kot katerikoli dogodek prej ali kasneje.
               Odlikovanje gospoda Tomaža Ertla pa ne povezuje, temveč deli slovenski narod in
               sporoča, da so temeljne pravice in človekove svoboščine danes v Sloveniji zgolj
               zapisane na papirju. Da pa je to ustavni papir, pa je očitno predsedniku republike
               malo mar.</p>
               <p>Tukaj želimo biti povsem jasni. Poteza predsednika republike je bila neprimerna in
               neodgovorna. Toliko bolj zato, ker je še posebej danes v zapleteni in krizni
               situaciji, v katero je v zadnjem letu zašla ne le slovenska politika, pač pa celotna
               slovenska družba in nacija, dobesedno potrebujemo avtoritete, politične osebnosti, ki
               jim bodo vsi ljudje zaupali. Žal je predsednik republike s to neodgovorno potezo
               odvzel svojemu položaju predsednika vlogo povezovalca v slovenskem občestvu, in to
               prav tukaj in sedaj, ko bi bila ta drža ključna in nenadomestljiva. Sam je
               diskreditiral vlogo predsednika, ki mu jo z neposredno izvolitvijo daje sama po sebi.
               Gre za nadaljevanje diskreditacije vloge predsednika, ki se je začela že s popolnoma
               neprimerno izjavo predsednika, da je Huda jama in dogodki v zvezi z njo drugorazredna
               tema.</p>
               <p>Predsednik republike bi danes moral biti katalizator sodelovanja med opozicijo in
               koalicijo. V predlogu obtožbe predsednika republike pred Ustavnem sodiščem je
               navedenih mnogo dokazov o dejanju gospoda Tomaža Ertla, ki so bila nedvomno
               neposredno uperjena proti demokratičnim dogodkom v Republiki Sloveniji in proti
               osamosvojitvi Slovenije.</p>
               <p>Na tem mestu naj izpostavim le sodbo Vrhovnega sodišča, ki je že bila omenjena in
               katere mnenje je, da je bila Udba kriminalna združba. V sodbi z dne 23. maja 2002 je
               Vrhovno sodišče Republike Slovenije zapisalo, danes je to nekajkrat že bilo povedano,
               pa bom ponovil, citiram: <q>"Danes je znano, da se ta združba ni ukvarjala samo z
               obveščevalnimi nalogami, ampak je tudi sama organizirala razne kriminalne aktivnost,
               jih načrtno izzvala, pa tudi konstruirala obstoj kaznivih dejanj in odgovornost
               zanje. V ta namen je tudi falsificirala, fabricirala ali podtikala obremenilne
               dokaze. Žrtve takšne aktivnosti, ponavadi politični nasprotniki ali drugače misleči,
               v obdobju takratnega režima praviloma niso imele možnosti razkritja konstruktov Udbe
               in rehabilitacije."</q> Konec citata. Jasno je torej, da je Udba pobijala, mučila in
               grobo poniževala ljudi ter načrtno teptala njihovo človeško dostojanstvo. S pomočjo
               izsiljevanj je novačila sodelavce in oporečnike zapirala v psihiatrične ustanove,
               ljudi je zapirala, nadzirala in prisluškovala in jih zasledovala. Udba je izsiljevala
               priznanja z uporabo metod najhujšega fizičnega in psihičnega mučenja. Povrh vsega pa
               je republiški sekretariat za notranje zadeve, ki mu je načeloval odlikovanec
               predsednik gospod Ertl, pred prvimi svobodnimi volitvami leta 1990 sistematično
               uničeval na tisoče osebnih dosjejev žrtev tajne politične policije, zaradi česar
               imajo mnogi državljani Republike Slovenije še vedno danes težave pri zbiranju
               dokazov, potrebnih za rehabilitacijo in popravo krivic. Osebna vloga gospoda Ertla v
               totalitarističnih in nedemokratičnih postopkih je po našem mnenju nedvoumna in
               žalosti nas dejstvo, da so vsi ljudje, ki so bili žrtve te organizacije, ki so jim
               bile grobo kršene osnovne temeljne človekove pravice v tistem času, in vsi njihovi
               svojci, ki bodo to bolečino storjenih krivic z nedemokratičnimi metodami tajne
               policije nosili v sebi vse življenje, tokrat v času samostojne Slovenije doživeli
               ponovno velik ponižujoč udarec in novo bolečino, saj se s tem odlikovanjem zanika
               obstoj žrtev tajne policije in represivnih metod totalitarističnega režima.</p>
               <p>S tem odlikovanjem predsednik republike dr. Danilo Türk zanika krivice in bolečino
               vseh omenjenih prizadetih oseb. Če bi moral danes predsednik republike dr. Danilo
               Türk tu v parlamentarni dvorani pogledati v oči žrtvi nekdanje tajne policije - kaj
               bi ji rekel? Da je odlikovanje Ertla nekaj najbolj plemenitega, kar je predsednik
               republike lahko storil? Bi zamahnil z roko in dejal, da ne glede na vse krivice, ki
               jih je organizacija naredila pod vodstvom Tomaža Ertla, si pa gospod Ertl vseeno
               zasluži odlikovanje?</p>
               <p>V Poslanski skupini Slovenske ljudske stranke takšno odlikovanje zato razumemo kot
               načrtno degradacijo določenega dela državljank in državljanov. Brisanje spominske
               zavesti, izkrivljanje dejstva in pometanje resnice pod preprogo. Prosil bi, gospod
               predsednik, neprestano me motijo<gap n="..."/></p>
            </sp>
            <sp xml:id="SDZ5-Redna-14-2010-03-02.sp149">

               <speaker>PREDSEDNIK DR. PAVEL GANTAR:</speaker>

               <p>Se opravičujem! Prosim, mir v dvorani!</p>
            </sp>
            <sp xml:id="SDZ5-Redna-14-2010-03-02.sp150">

               <speaker>MAG. RADOVAN ŽERJAV:</speaker>

               <p>O marsičem, kar je rekel predsednik republike, kar se tiče ocene aktualne
               problematike, se lahko strinjamo. Toda žal je predsednik republike ravno zaradi
               svojega dejanja postal del problema, ne pa del rešitve. Poziv na spravo, ki ga je
               izrekel predsednik republike, je hvalevreden, vendar se sprave ne bo doseglo preko
               podelitve priznanja gospodu Tomažu Ertlu, ampak preko obsodbe totalitarnega režima,
               ki ga je poosebljal gospod Ertl. <stage>/Oglašanje v dvorani./</stage></p>
            </sp>
            <sp xml:id="SDZ5-Redna-14-2010-03-02.sp151">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp xml:id="SDZ5-Redna-14-2010-03-02.sp152">

               <speaker>MAG. RADOVAN ŽERJAV:</speaker>

               <p>Na koncu naj omenim le še to, da smo v Slovenski ljudski stranki takoj po sporni
               podelitvi državnega odlikovanja Tomažu Ertlu s strani predsednika republike
               predlagali, da gospod Ertl sam vrne državno odlikovanje. Kajti če bi zmogel toliko
               modrosti, da bi sam vrnil to odlikovanje, bi s tem lahko delno popravil napako
               predsednika. Prav tako pa bi lahko ta izraz njegovega zavedanja, kljub temu da se
               njegovih negativnih dejanj iz preteklosti ne da spremeniti, pomenil, da se sam osebno
               zaveda odgovornosti za svoje preteklo sporno delovanje proti demokratizaciji v
               Sloveniji in odgovornosti za izvajanje navodil jugoslovanskih oblasti, ki niso bile
               naklonjene ideji, da slovenski narod končno zaživi samostojno, v okviru svoje
               države.</p>
               <p>V Poslanski skupini Slovenske ljudske stranke bomo seveda podprli predlog obtožbe
               predsednika republike pred Ustavnim sodiščem Republike Slovenije, saj menimo, da je
               med drugim podelitev tega odlikovanja povzročila izjemno veliko škodo državi
               Sloveniji in njenim državljanom. Konec koncev je gospod Ertl prejel odlikovanje prav
               v času, ko je ves demokratični svet praznoval 20. obletnico konca totalitarizmov v
               Evropi in padca Berlinskega zidu. Predsednik republike pa bi po ustavi moral delovati
               kot predsednik vseh državljank in državljanov in ne kot zgolj predsednik enega dela
               državljanov. Predvsem pa je nedopustno, da s svojimi dejanji politično zanika
               vrednote domoljubja in dela mnogih, ki so državo Slovenijo soustvarjali ter bili v
               času odlikovančevega načelovanja Udbi neposredne žrtve nadzora in aktivnosti nekdanje
               tajne politične policije.</p>
               <p>Predsednik republike nas je pozval k dialogu in poslušanju drug drugega. Prav bi
               bilo, da bi predsednik danes tudi nas poslušal. Hvala lepa.</p>
            </sp>
            <sp xml:id="SDZ5-Redna-14-2010-03-02.sp153">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev bo predstavil
               Joško Godec. Prosim.</p>
            </sp>
            <sp xml:id="SDZ5-Redna-14-2010-03-02.sp154">

               <speaker>JOŠKO GODEC:</speaker>

               <p>Hvala za besedo, gospod predsednik. Spoštovani kolegi, kolegice. Predstavil bom
               stališče Poslanske skupine Demokratične stranke upokojencev glede predloga obtožbe
               predsednika republike pred Ustavnim sodiščem zaradi kršitve ustave in hujših kršitev
               zakona.</p>
               <p>Danes smo prvič v zgodovini samostojne Slovenije priča predlogu obtožbe predsednika
               republike pred Ustavnim sodiščem zaradi kršitev ustave in hujših kršitev zakona. S to
               razpravo v parlamentu naj bi se to danes postopkovno pričelo. Gre za dohodek brez
               precedensa tako v formalnem kot vsebinskem smislu, ki očitno postavlja nove smernice
               delovanja opozicije in politične klime sploh ali pač ne. In s čim si je predsednik
               Republike Slovenije prislužil tako hudo obtožbo? S tem, ko je v skladu s svojimi
               pristojnostmi, ki mu jih daje ustava, ki mu jo dajejo zakonski akti, postopal pri
               podeljevanju odlikovanj in častnih naslovov. Pred seboj imamo predlog ustavne obtožbe
               predsednika Republike Slovenije, vendar; ali je ta predlog vložen zaradi kršitev
               Ustave Republike Slovenije ali morebiti zaradi hujših kršitev zakona? Odgovarjamo, da
               ne in takšno mnenje delimo s širšo javnostjo, s strokovnjaki tega področja, celo s
               tistimi, ki sicer nasprotujejo podeljenemu priznanju.</p>
               <p>V Poslanski skupini Demokratične stranke upokojencev Slovenije se ne bomo spuščali v
               to, ali je prejemnik srebrnega reda za zasluge v čast akcije Sever gospod Tomaž Ertl
               primerna oseba za odlikovanje ali ne. Poslanci Demokratične stranke upokojencev
               Slovenije spoštujemo in popolnoma zaupamo odločitvam, ki jih sprejema predsednik
               Republike Slovenije. Predsednik Republike Slovenije ni zgolj nek institut, opredeljen
               v Ustavi Republike Slovenije, ki bi se ga lahko napadalo, kadar bi se eni politični
               opciji zljubilo. Gre za modro in s strani državljank, državljanov Slovenije zaupanja
               vredno in cenjeno osebo, ki predstavlja enotnost države tako navznoter, torej doma,
               kot navzven, v tujini in ima tako pomembno integrativno vlogo v državi. Ali ste se
               predlagatelji morda vprašali, kakšne posledice bo imel ta absurdno ničen predlog,
               ničen tako v formalnem smislu kot vsebinskem smislu na predsednika Republike
               Slovenije kot osebo in na predsednika Republike Slovenije kot šefa države ne samo pri
               nas, temveč v drugih državah ter v mednarodnih organizacijah? Po moje sploh niste
               pomislili na takšno vprašanje, kaj šele, da bi nanj odgovorili. Ne moti nas toliko
               dejstvo, da je predlagatelj te ustavne obtožbe podvomil v upravičenosti tega
               odlikovanja, moti pa nas to, da je predlagatelj predsednikov predlog popolnoma
               spolitiziral do te mere, da v tem konkretnem primeru ne samo da daje vtis, temveč
               dejansko pomeni zlorabo ustavnih mehanizmov za reševanje lastnih nerazčiščenih
               ideoloških travm. Gre sicer za povsem legitimen ustavni instrument, ki pa se v
               parlamentarnih demokracijah uporablja zelo redko in le kot skrajno sredstvo
               uveljavljena odgovornosti, saj se lahko porabi le v kršitvah ustave in zakona pri
               upravljanju funkcije, nikakor pa ne kot sredstvo za ugotavljanje ustreznosti ali
               primernosti ravnanja predsednika države. In iz besedila predloga ustavne obtožbe
               izhaja ravno naslednje: predlagatelj zlorablja institut ustavne obtožbe kot sredstva
               zagotavljanja ustreznosti in primernosti ravnanja predsednika Republike Slovenije in
               ne kot upravičeni in razumen institut, kot sredstvo ugotavljanja njegove odgovornosti
               v kršitvah ustave in hujših kršitev zakonov. Zato tak konkreten predlog obtožbe, ki
               je sicer popolnoma legitimen, ustaven instrument, po oceni poslancev Poslanske
               skupine Demokratične stranke upokojencev nosi izrazito politično konotacijo, ker je
               primer čiste zlorabe demokracije.</p>
               <p>Predsednik republike je že večkrat pojasnil razloge za podelitev odlikovanja za
               izvedbo akcije Sever, ki je zavarovala Slovenijo pred agresivnim nacionalizmom
               Slobodana Miloševića. Odlikovanje, podeljeno za konkretno akcijo, je priznanje za
               konkretne zasluge na področju varnosti in obrambe in ga preprosto ni mogoče razlagati
               kot kršitev človekovih pravic. Zato v Poslanski skupini Demokratične stranke
               upokojencev Slovenije ocenjujemo, da je obtožba v smislu zaničevanja človekovih
               pravic neresnična; celo več! Menimo, da je žaljiva do instituta predsednika
               republike. Tudi to, da so predlagatelji v svoji obrazložitvi navedli kršitev kar
               štiriintridesetih členov ustave, ki naj bi jih predsednik kršil, kaže, da
               predlagatelj ni bil prepričan, kaj je ključna kršitev in da se celo zaveda popolne
               nesmiselnosti predlagane obtožbe. Zelo malo je namreč verjetno, da bi človek z enim
               samim javnim aktom kršil tako veliko število ustavnih določil.</p>
               <p>Med prebiranjem predloga in njegovih predlog je argumentacija speljana v eni smeri,
               da je moč razumeti, da je ustavo kršil odlikovanec gospod Tomaž Ertl, ne pa, da bi jo
               kršil gospod Danilo Türk, tretji predsednik samostojne Slovenije. Še več! Sam predlog
               izzveni kot obtožnica Udbi, ne pa navajanje konkretnih kršitev ustave s strani
               predsednika Republike Slovenije. Prepričani smo, da gre pri samem predlogu obtožbe za
               politično igrico, predvsem iz enega razloga, da je predlagateljem kot starim
               političnim mačkom vnaprej jasno, da ustavna obtožba ne more uspeti, saj nima večine v
               parlamentu. Dejstvo je, da je ta pravni institut namenjen le najskrajnejšim primerom,
               če bi si, denimo, predsednik republike prilastil oblast ali uporabil vojsko in
               policijo za preganjanje državljanov ali pa, če bi sam neposredno kršil človekove
               pravice. Temu predlogu manjka tudi osnovna lastnost pravnih instrumentov, in sicer:
               jasnost, konkretnost, vezanost na konkretno osebo.</p>
               <p>Poslanci v Poslanski skupini DeSUS menimo, da je postopanje snovalcev besedila kot
               tudi predlagatelj tega akta do države in so njenih državljanov izjemno neodgovorno,
               nemoralno, neprimerno in dvolično. Nanizani so kvazi argumenti za predlagano obtožbo,
               pa so popolnoma neutemeljeni, kot že rečeno, izjemno žaljivi.</p>
               <p>Zato apeliramo na predlagatelje, da končajo s tem političnim cirkusom in s temi
               histeričnimi ideološkimi napadi na predsednika Republike Slovenije in tudi na druge
               nosilce funkcij v državi ter svoj predlog umaknejo. Če pa do tega ne bo prišlo, pa
               lahko s ponosom povem, da Poslanska skupina Demokratične stranke upokojencev
               Slovenije enotno in trdno podpira predsednika Republike Slovenije dr. Danila Türka in
               da bomo s tem skladno tudi glasovali. Hvala lepa.</p>
            </sp>
            <sp xml:id="SDZ5-Redna-14-2010-03-02.sp155">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               mag. Borut Sajovic. Prosim.</p>
            </sp>
            <sp xml:id="SDZ5-Redna-14-2010-03-02.sp156">

               <speaker>MAG. BORUT SAJOVIC:</speaker>

               <p>Hvala lepa, spoštovani predsednik, za besedo. Moram reči, da bolj žalosten in turoben
               večer je nocoj, saj ustavna obtožba ne zanima niti tistih, ki so jo vložili, kajti
               nimajo časa za poslušanje, kaj šele, da bi res sodelovali pri stvari.</p>
               <p>V Poslanskem klubu Liberalne demokracije Slovenije predloga obtožbe predsednika
               republike pred Ustavnim sodiščem ne bomo podprli. Za ta izjemen ukrep ni prav
               nobenega tehtnega razloga. Je namreč neutemeljen, nesprejemljiv in za Slovenijo, tako
               na notranje - kot zunanjepolitičnem področju škodljiv.</p>
               <p>Prvo ustavno obtožbo v zgodovini samostojne Slovenije spremlja ponovno zelo značilna
               poteza enega od političnih polov, ki na ta način generira in vzdržuje nove in zopet
               nove potenciale razdora. Gre bolj za priznanje za osamosvojitveni trud in zasluge, v
               katerem si nasproti stojijo plemeniti znanilci pomladnih sprememb na eni strani ter
               njim nenaklonjeni, k ohranjanju statusa quo usmerjeni mračnjaški zanesenjaki starega
               kova in režima na drugi strani. Prve zagotovo odlikuje resnicoljubnost,
               transparentnost, zavzemanje za človekove pravice ter vladavino prava, medtem ko so
               drugi bolj pristaši spletk, temnih hodnikov ter demokratičnega govoričenja s skrito
               figo v žepu.</p>
               <p>V Poslanskem klubu Liberalne demokracije Slovenije na take delitve nismo in ne bomo
               nikoli pristali. Tokrat se je na tnalu znašel kar sam predsednik republike dr. Danilo
               Türk, ki naj bi s svojim odlikovanjem Tomaža Ertla za izključno njegovo vlogo v
               akciji Sever kršil skoraj celotno drugo poglavje ustave – negiral naj bi torej kar
               celoten katalog človekovih pravic. Mnenja o ustreznosti podelitve priznanja so seveda
               lahko različna in v sodobni demokratični družbi nedvomno težko najdemo bolj ustrezen
               forum za njihov pluralizem ter svobodo mišljenja ter govora sploh, kot je to
               parlament. Vendar pa je v neumornem bombardiranju z različnimi, medijsko všečnimi
               krilaticami ter posluževanju instituta ustavne obtožbe zaznati komaj prikrito
               tendenco, da se postavi enačaj med grehi in zločini nekdanje Službe državne varnosti
               ter demokratično izvoljenim predsednikom države, ki je povrh vsega s svojim preteklim
               delovanjem v različnih vlogah nedvomno zagotovo veliko prispeval k varstvu človekovih
               pravic v tej državi. Stranska škoda tega političnega obračunavanja in diskreditacije
               na koncu ne bo le izgubljen ugled institucije predsednika države, temveč tudi izjemno
               pomemben institut ustavne obtožbe, preko njega pa ne nazadnje še parlament in njegova
               nadzorna vloga. Odgovoren in preudaren politik, ki je resnično zavezan temeljnim
               demokratičnim načelom, te meje nikdar ne bi prestopil.</p>
               <p>Po vseh težkih besedah, gorečem nestrinjanju ter pozivih k pomladi na ulicah se je
               preprosto morala zgoditi še ustavna obtožba. Njeni vlagatelji bi v nasprotnem primeru
               v očeh javnosti delovali zelo neprepričljivo in nedosledno, zato tega vlaka preprosto
               niso več ne sposobni in najbrž ne pripravljeni ustaviti. Ob vseh ostalih dejanjih in
               besedah se je morda treba tudi vprašati, če je strojevodja sploh še na vlaku.</p>
               <p>Vsakdo ima zagotovo pravico do svojega mnenja o dejanjih predsednika republike. Prav
               tako ima vsak pravico ta svoja stališča deliti z širšo, vseslovensko javnostjo. Ne
               nazadnje je to ena od tistih pravic, ki se nam je zdela tako pomembna, da smo zaradi
               nje vsi skupaj, državljanke in državljani te Slovenije bili pripravljeni oblikovati
               lastno državo. Državo, katere temelj in garant je prav slovenska ustava; ustava, ki
               nam v kontekstu te obravnave sporoča sledeče: Ustava Republike Slovenije predsedniku
               republike podeljuje pristojnost podeljevanja odlikovanj. Ustava Republike Slovenije
               predsedniku republike ne določa, komu ta odlikovanja podeljuje in komu ne. Predsednik
               republike je pri teh svojih odločitvah suveren - to suverenost črpa iz volje
               ljudstva, ki jo je ljudstvo izrazilo na svobodnih in demokratičnih volitvah, kjer mu
               je podelilo mandat, da opravlja to izredno pomembno in spoštovano funkcijo.</p>
               <p>Ali si gospod Ertl zasluži odlikovanje ali ne, je lahko stvar presoje vsakega
               posameznika, je lahko prav gotovo tudi stvar razprave. Ali je predsednik republike
               kršil Ustavo Republike Slovenije, pa ni stvar presoje vsakega posameznika, je v prvi
               vrsti stvar ustave, je stvar pravnega reda Republike Slovenije in je stvar
               pristojnosti, ki jih ta ustava in ta red temu predsedniku podeljujeta.</p>
               <p>Sama odločitev predsednika Republike, komu podeliti priznanje, je tako stvar njegove
               osebne presoje, ne pa vsesplošne pravne presoje. Prav tako kot je stvar njegove
               osebne presoje odločitev, katerega obsojenca bo pomilostil. V obeh primerih odločitev
               ni omejena s pravnimi pravili, je njegova suverena, zgolj osebna pravica.</p>
               <p>Odločitev predsednika republike v teh primerih se zato ne presoja po pravnih pravilih
               in sodbe o utemeljenosti podelitve odlikovanja ne more izreči Ustavno sodišče in
               Državni zbor - zagotovo pa jo lahko izreče ljudstvo na neposrednih volitvah.</p>
               <p>Predlog obtožbe predsednika republike pred Ustavnim sodiščem je po mnenju Poslanskega
               kluba Liberalne demokracije Slovenije zloraba ustave, je zloraba postopka obtožbe
               pred Ustavnim sodiščem in je zloraba samega instituta predsednika republike. V
               gradivu, ki so ga ob predlogu obtožbe pred Ustavnim sodiščem pripravili naši
               opozicijski kolegi, namreč ni niti enega samega argumenta, iz katerega bi izhajalo,
               da je predsednik republike v kateremkoli členu kršil Ustavo Republike Slovenije. Da
               je tako, ni čudno, saj ne more biti, kajti ustava predsedniku republike namreč daje
               pravico, da odlikovanja podeljuje, ne da bi mu pri tem nalagala, ustava namreč,
               kakršnekoli omejitve, zato teh omejitev tudi ne more kršiti.</p>
               <p>In prav zaradi vsega tega omenjenega in naštetega v Poslanskem klubu Liberalne
               demokracije Slovenije Predloga obtožbe predsednika republike pred Ustavnim sodiščem
               ne bomo podprli.</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-02.sp157">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine socialnih demokratov bo predstavil Miran Potrč.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-02.sp158">

               <speaker>MIRAN POTRČ:</speaker>

               <p>Hvala lepa, gospod predsednik.</p>
               <p>Spoštovane kolegice in kolegi, tudi Poslanska skupina Socialnih demokratov predloga
               opozicijskih poslanskih skupin Slovenske demokratske stranke in Slovenske ljudske
               stranke, da se zoper predsednika republike dr. Danila Türka vloži obtožba pred
               Ustavnim sodiščem Republike Slovenije ne bo podprla.</p>
               <p>Kot smo vsi, vsak s svojimi besedami, že povedali, smo tudi mi mnenja, da je ustavna
               pritožba namreč pripravljena tako nekorektno, nedostojno in omalovažujoče do
               instituta ustavne obtožbe, do tega Državnega zbora in do institucije predsednika
               države, da bi predlagatelji ohranili vsaj minimum svoje verodostojnosti, če bi jo
               brez razprave umaknili oziroma sami prelagali Državnemu zboru, da jo zavrne.
               Predloženo gradivo namreč nima vsebine, ki se zahteva za ustavno obtožbo, to tudi
               predlagatelji veste. Predloženo gradivo služi predlagateljem le kot pretveza za
               razpravo o politični primernosti ravnanja predsednika države o podelitvi državnega
               odlikovanja, srebrni red zasluge za izjemno delo in zasluge pri varnosti in obrambni
               zaščiti Republike Slovenije v času akcije Sever, trem delavcev organov za notranje
               zadeve v temu času. To je pretveza predlagateljem, da se sproži politična razprava o
               primernosti odlikovanja; še več, da se sproži razprava o odlikovancu in času, v
               katerem je delal, ne pa, da bi se želelo kakor koli zares obtožiti predsednika
               republike za dejanja, ki pomenijo kršitev ustave in hujšo kršitev zakonov.</p>
               <p>Za politično diskusijo pa ustavna obtožba ni primerno politično sredstvo. Ustavna
               obtožba namreč ne more biti podlaga za ugotavljanje političnih primernosti in
               odgovornosti ravnanj predsednika. Ustavna obtožba je namreč lahko le neke posebne
               vrste kazenski postopek za ugotavljanje kršitev ustave in hude kršitve zakona.
               Predsednik republike s podelitvijo odlikovanja ni mogel kršiti določil ustave, saj je
               izpolnjeval samo svoja ustavna pooblastila. Državni zbor je zato kot že mnogokrat v
               zadnjem letu pred preizkušnjo, kako pravno in politično korektno uresničevati ustavne
               institute demokratične države tako, da bi ti prispevali k uresničevanju zakonitosti,
               pravne varnosti in načel pravne države ter k razvoju demokracije v državi, ne pa, da
               bodo ti pravni instituti uporabljeni za protiustavne cilje in v politikantske namene
               za ustvarjanje vzdušja izrednega stanja in razlogov za izredno ukrepanje, s čimer smo
               na podlagi predlogov opozicije soočeni dobesedno vsak teden in na vsaki seji. Vse z
               željo onemogočiti Vladi opravljanje rednih nalog, oteževati delovanje Državnega zbora
               in Vlade in s preusmerjanjem pozornosti na manj bistvena vprašanja ustvarjati v
               javnosti vtis o neučinkovitosti koalicije, o družbeni neorganiziranosti in kaosu, da
               bi s tem prispevali k splošnemu nezadovoljstvu in opravičevali svoje pozivanje na
               ulicah. Predloženo gradivo, o katerem naj bi razpravljali danes, ima izrazito in samo
               tak cilj: razpravljati o preteklosti, obtoževati predsednika republike - in mimogrede
               še kogarkoli, ki bi vam upal ugovarjati - in spodbujati nerazpoloženje in sovraštvo
               med ljudmi po načelu: čim slabše, tem boljše, seveda tem boljše za opozicijo, ki je
               vložila ustavno obtožbo. Zdaj se za cilje opozicije skuša diskreditirati namreč še
               institucija predsednika republike. Predsednik Vlade, Vlada, koalicija, posamezni
               ministri niso dovolj, treba je napasti z vsemi topovi še predsednika republike.
               Predsednik republike pa ni institucija, katere ugled in delovanje je mogoče in se sme
               - seveda v političnem smislu sme, ne v formalnem - z lahkoto, nepremišljeno, pravno
               nekorektno in politikantsko zlorabljati za destabilizacijo razmer v državi in za
               politične interese ene od strank ali njenega predsednika.</p>
               <p>Čeprav je vložitev predloga ustavne obtožbe pred Državni zbor šele prvi korak, je
               treba poudariti, da zanj morajo sprejeti politično in pravno odgovornost le
               podpisniki predloga, nikakor pa ne ves Državni zbor. Odgovornost opozicije za to
               razpravo je treba poudarjeno podčrtati, da ne bi sramota in kritika neodgovorno
               pripravljenega predloga in razprave o njem padla na Državni zbor kot celoto. Da ne bi
               javnost za brezplodno - in prepričan sem, v velikim meri - ideološko in politikantsko
               razpravo krivila ves Državni zbor, okriviti mora dve stranki opozicije, ki sta takšno
               vlogo dali. Ustavne obtožbe ni mogoče uporabljati za politično diskreditacijo
               predsednika. Namenjena bi morala biti skrajno redkim in izjemnim situacijam, ko je
               predsednik dejansko kršil ustavo ali huje kršil zakon. Predlagatelj bi moral vedeti
               in upoštevati, da se v postopku ugotavljanja odgovornosti predsednika republike pred
               Ustavnim sodiščem glede vprašanj, ki niso izrecno urejena v zakonu o Ustavnem sodišču
               uporabljal načela kazenskega postopka, ki so določena v ustavi in zakonih.</p>
               <p>Jaz ne bom govoril o prvih letnikih pravne fakultete, ki so poslušali prvo predavanje
               iz kazenskega prava, ampak opozoril bi vas, da ustavna načela, ki so temeljna za
               kazenski postopek, so: domneva nedolžnosti iz 27. člena Ustave, kar pomeni, komur ni
               dokazana krivda za konkretna dejanja, je nedolžen. Povejte mi, gospe in gospodje,
               katero konkretno dejanje ste namenili gospodu predsedniku države, da naj bi bil kriv
               za njega in da je zato mogoča zoper njega ustavna obtožba. Res temeljito sem prebral
               dvakrat, trikrat vaše besedilo in bolj sem iskal, manj sem takšne stvari našel.</p>
               <p>Drugo. Za ustavno obtožbo velja tudi načelo enakosti pred zakonom iz 14. člena, kar
               med drugim pomeni, da bi morala biti tudi za institucije prejšnjega sistema in za
               ljudi, ki so jih vodili ali opravljali v njih določena dela, zagotovljena enaka
               konkretna kriminalna ravnanja, obtožba zoper ta ravnanja, ugotavljanje odgovornosti
               in ni mogoče v takšni ustavni obtožbi izhajati iz splošnih predpostavk o kriminalni
               združbi. In še to, kot je predsednik poudaril, na podlagi lažnivega citata, ko se ta
               besedna zveza v sodbi, ki jo omenjate, nikjer ne uporablja, razen tega pa govori o
               Udbi iz leta 1948, 1949, ne pa o Udbi leta 1980 ali 1990.</p>
               <p>Tretje. Morajo se upoštevati pravice do sodnega varstva iz 23. člena in pravice do
               pravnega sredstva iz 25. člena Ustave. Če kazenski postopek korektno ni izveden,
               nihče ne more biti kriv in na tej podlagi tudi ne predsednik države. In končno tudi
               načela zakonitosti v kazenskem postopku in še kaj drugega.</p>
               <p>Ustavna obtožba bi bila vložena v skladu z ustavo le, če bi navajala konkretna
               ravnanja predsednika, s katerimi naj bi kršil ustavo ali huje kršil zakon. Predsednik
               ne more odgovarjati za ravnanja odlikovancev, tudi če bi ta bila konkretno
               ugotovljena in če bi odlikovanci za njih bili spoznani za krive, seveda pa še toliko
               manj, če ni tega in se govori le o neki splošni nedokazani krivdi. Ustavna obtožba
               mora navajati protiustavno ravnanje predsednika. Ustavna obtožba pa nikjer ne navaja,
               katera konkretna protiustavna ravnanja naj bi zagrešil predsednik države. Logika
               vložene ustavne obtožbe sledi posplošeni ugotoviti, da je predsednik z uresničevanjem
               svojih ustavnih pooblastil kršil 34 določb ustave, ko je podelil odlikovanje osebi,
               za katero je splošno znano, da je kršila človekove pravice v prejšnjem totalitarnem
               sistemu. In danes slišimo, da ne samo enemu, kar bi bilo dovolj za krivdo, ampak
               desettisočim, seveda pobrano iz zraka, ne da bi za to bila kakršnakoli konkretna
               navedba in konkretna dokumentacija. Za predlagatelje ustavne obtožbe je vse, pač, to
               splošno znano. Niso pomembna konkretna ravnanja, ni pomembno, kdo in kdaj naj bi jih
               storil, ni pomembna vzročna zveza med dejanjem, storilcem in posledicami. Za splošno
               politično razpravo to morda celo zadošča, za ustavno obtožbo predsednika republike pa
               gotovo ne. Razprava o ustavni obtožbi namreč ne bi smela biti splošno politiziranje
               in obtoževanje, ki si ga žele in je praksa poslancev opozicije. Za ustavno obtožbo so
               taka ravnanje nesprejemljiva. Če jih še sprejmemo za medsebojna obtoževanja med
               strankami in politiko v Državnem zboru, potem takega ravnanja za predsednika
               Državnega zbora ob ustavni obtožbi ne bi smeli dovoliti. Sedaj pa se s splošnimi
               obtožbami, brez dokazov, žaljivo za hude kršitve obtožuje že predsednika države, da
               ne govorim o tem, da se ga lažno obtožuje popolnoma nedokazljivih ravnanj. To je nova
               metoda lažnivih obtožb, izrečenih brez sramu in dokazov, ki najbrž ne vodi v razvoj
               demokratičnih pravic in pravne države v Sloveniji.</p>
               <p>Na nas je, spoštovane poslanke in poslanci, vsaj poslanke in poslanci koalicije, če
               dve opozicijski stranki tega ne boste sprejeli, da ne nasedemo ponujeni provokaciji
               in ne sprejmemo neko splošno razpravo o vprašanjih, ki jo v svojem gradivu ponujajo
               predlagatelji. Da bomo uspeli zadržati treznost vsaj mi tako, da se ne spustimo v
               razpravo o preteklosti in da se izognemo medsebojnemu obtoževanju o tem, koliko je
               bila prejšnja država totalitarna ali avtoritarna, koliko in kdaj je uvedla mnoge
               prvine demokratičnih odnosov, kdo in koliko je prispeval k družbenim spremembam, ali
               gredo vse zasluge res le nekaterim in podobno. Upoštevajmo, da je bilo odlikovanje
               podeljeno za konkretna ravnanja odlikovancev v akciji Sever. Upoštevajmo, kakšen
               pomen je imela ta akcija v obdobju neposredno pred osamosvajanjem. Nikogar nisem
               slišal, tudi ne tistih, ki niso posebni zagovorniki preteklosti, da sama akcija po
               večini ne pomeni prispevek k demokratizaciji, da je res preprečila potencialno
               nevarnost postavitve izrednih razmer tudi v Sloveniji, s čimer bi lahko bili
               zaustavljeni procesi osamosvajanja, in da torej lahko rečemo, da je bila akcija Sever
               za slovensko osamosvajanje pozitivno dejanje, ne glede na to, da si zasluga za
               odločitev o tej akciji in za njegovo izvedbo ne more pripeti na prsi sedanja
               opozicija. Drugi so bili, ki za to imajo zasluge in so sprejemali odločitve. Ni še
               prevladalo spoznanje, da so pozitivni premiki v slovenski politiki rezultat mnogih
               dejavnikov, ki so pomagali ustvariti pravne podlage za ustavne spremembe, za upor
               velikosrbskemu centralizmu, tudi z akcijo Sever, za prve demokratične večstrankarske
               volitve, katerih 20. obletnico bomo praznovali kmalu. Še so pomisleki, da se v vrstah
               slovenske policije goji pozitiven odnos do akcije Sever, da pri utrjevanju takšne
               ocene sodeluje tudi aktualno vodstvo policije in da ga s svojim odlikovanjem želi
               poudariti tudi predsednik države. Da je prav to morda razlog za odpor in obsodbe, ki
               jih je podelitev odlikovanja v čast tej akciji, tako ga namreč razumem, sprožila pri
               delu desnih strank, tako imenovane pomladne stranke, in žal zelo pogosto tudi
               slovenska uradna politika namreč zelo težko in zelo redko priznavajo, da je do
               demokratičnih sprememb v Sloveniji prišlo nenasilno, po evolutivni poti in da bi
               priznavanje tega dejstva moralo imeti za posledico tudi priznanje, da med staro in
               novo oblastjo v določenem smislu obstoja neka pravna in državnopravna kontinuiteta.
               Čas bi že bil, da bi se prenehali prerekati o teh zaslugah za preteklost. In danes je
               gospod predsednik dr. Türk jasno povedal, kako ocenjuje polpreteklo zgodovino in da v
               njen okvir kot pozitivno dejanje sodi tudi akcija Sever.</p>
               <p>To so vprašanja, glede katerih, žal, še nimamo enotnega mnenja, vendar jih ne moremo
               poenotiti ob takšni ustavni obtožbi, kjer se poskuša politično diskreditirati
               predsednika države. To niso vprašanja, ki jih lahko razrešujemo na tak način, kot sta
               si zamislili dve opozicijski stranki. Te razlike ne bi smele imeti za posledico
               medsebojnega obtoževanja ali nerazumevanja različnih stališč, do česar lahko, žal,
               razprava o vprašanjih, ki so vsebina ustavne obtožbe, res pripelje. Če bodo
               predlagatelji ustavne obtožbe forsirali tako razpravo, in v svojih uvodih so jo
               začeli forsirati, saj so stresali same obtožbe, ki so bile resnične ali polresnične,
               ki so imele povezavo s časom, v katerem je bilo podeljeno odlikovanje, mnoge od njih
               so govorile pa o popolnoma konkretnih stvareh današnjega dneva, ki nimajo nobene
               povezave z ustavno obtožbo. In vse to ustvarja vtis, da se želi sprovocirati razpravo
               o političnih vprašanjih in ustvarjati nove nesporazume in spore. Gotovo torej ni bila
               želja predlagateljev reševanje aktualnih nalog izhoda iz krize, kar je bistvena
               naloga koalicije in Vlade ter, mislim, da tudi vseh drugih dobronamernih družbenih
               dejavnikov. Osredinimo se torej na te naloge in pustimo prepire o pretekli zgodovini.
               Zavrnimo brez razprave ali s čim manj razprave in brezplodnih obtoževanj predlagano
               ustavno obtožbo in se lotimo najpomembnejših nalog, ki so pred nami. Tako bomo
               ravnali poslanke in poslanci socialnih demokratov. Hvala.</p>
            </sp>
            <sp xml:id="SDZ5-Redna-14-2010-03-02.sp159">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo predstavitev stališč poslanskih skupin. Sledi splošna
               razprava poslank in poslancev. Najprej je za besedo zaprosil v imenu predlagateljev
               Janez Janša. Prosim.</p>
            </sp>
            <sp xml:id="SDZ5-Redna-14-2010-03-02.sp160">

               <speaker>JANEZ JANŠA:</speaker>

               <p>Hvala še enkrat za besedo. najprej naj izrazim obžalovanje, da tukaj ni predsednika
               republike, ni ga bilo v dvorani niti, ko smo predlagatelji predstavili ustavno
               obtožbo. Takšno ravnanje marsikaj pove o tem, kako se opravlja ta reprezentativno
               najpomembnejša funkcija v državi, in na nek način sovpada tudi s tem aktom, ki je
               sporno in zaradi katerega je bila vložena ustavna obtožba.</p>
               <p>To, da predsednik republike ni poslušal uvodne obrazložitve, je verjetno pripeljalo
               tudi do nekaterih dokazljivih napak, ki jih je naredil v svojem nastopu. Tako je med
               drugim trdil, da bi se morali zgledovati po dogovoru parlamentarnih strank, ki naj bi
               ga dosegli leta 1989 ob plebiscitu oziroma o tem, da nihče ne bo izkoriščal
               plebiscita za politične namene. Plebiscita takrat sploh ni bilo, ni bilo nobenega
               govora o tem. Leta 1989 oziroma konec leta 1989 je takratna Zveza komunistov še
               obsojala ameriški imperializem in zagovarjala enotno Jugoslavijo na svojem kongresu v
               Cankarjevem domu. Dogovor parlamentarnih strank o plebiscitu je bil šele leto dni
               kasneje. Če bi predsednik republike poslušal, znal poslušati, tudi druge takšne
               napake, ki jih je zapisal tudi v pisnem gradivu, zagotovo ne bi naredil. Gre za zelo
               pomembno obletnico.</p>
               <p>Trditi, da predlagatelji nismo predložili nobenih dokazov za ustavno obtožbo, je
               pravzaprav nekaj, kar sploh ni vredno komentarja, največ kar lahko rečem, da je to
               smešno. Predložili smo več kot 20 prilog, ki jih lahko vsak prebere in v tekstu
               ustavne obtožbe so tudi mesta, na katerih se na te priloge sklicujemo, in zaradi tega
               je prav vsak odstavek utemeljen z dokumentacijo. Res je, da se dela dokumentacije ni
               želelo razdeliti, ampak zdaj je razdeljen in lahko to tudi preberete.</p>
               <p>Ta dokumentacija se v glavnem nahaja vsa v Arhivu Slovenije, je že leta javno
               dostopna, mnogo tega je bilo tudi že v različnih publikacijah objavljeno in del teh
               dokumentov zagotovo pozna tudi predsednik republike. Za razliko od obsežne
               utemeljitve, ki smo jo predložili predlagatelji, je predsednik svojemu nastopu
               predložil zgolj obrazložitve in domnevne formalne predloge za ta sporna odlikovanja
               oziroma predvsem za sporno odlikovanje Tomažu Ertlu in ponovno zavajal javnost. Res
               je, da je predlog za odlikovanje Ertlu podpisal Milan Horvat, po mojih informacijah
               na pobudo, ki je prišla iz urada predsednika države, ne pa na lastno pobudo, čeprav
               je on kasneje seveda skušal to omalovaževati, vendar pa o tem predlogu upravni odbor
               Združenja Sever ne samo da ni odločal o tem, niti ni razpravljal. Tega ni imel na
               dnevnem redu. Prav tako pristojna komisija za priznanje, to je v tej organizaciji, ki
               je po statutu za to ustanovljena, o tem ni odločala. Skratka, ni šlo za
               formalnopravni predlog veteranskega združenja Sever in ponavljanje te laži je,
               seveda, v dodatno škodo verodostojnosti predsednika republike. Oglasili so se člani
               upravnega odbora, ki so tudi javno objavili svoja stališča, kdor je hotel, je to
               lahko prebral, tega na upravni odbor Združenja Sever ni bilo. Šele potem, ko je bilo
               odlikovanje podeljeno, je bila razprava o tem.</p>
               <p>V obrazložitvi ukaza predsednika republike za odlikovanje gospoda Ertla piše tudi
               naslednje: <q>"Tomaž Erl"</q> - skratka predsednik republike je govoril, kako se to
               odlikovanje nanaša samo na akcijo Sever. V obrazložitvi odlikovanja pa piše tudi:
               <q>"Tomaž Ertl je tudi po uspešno končani akciji Sever sodeloval pri nadaljnjem
               osamosvajanju v Republiki Sloveniji vse do prvih parlamentarnih volitev v letu 1990,
               ko se je po imenovanju nove vlade Republike Slovenije konec leta upokojil."</q> In zdaj
               sprašujem predsednika republike in tudi vas, ki ste v tej dvorani: Ali je zamolčanje
               informacij o tem, da bodo razorožili slovensko teritorialno obrambo prispevek k
               nadaljnjemu osamosvajanju Republike Slovenije ali je to veleizdaja? Odlikovanec Ertl
               je bil na svojem položaju do 15. maja 1990. Jugoslovanska armada je začela
               pripravljati razorožljivost slovenske teritorialne obrambe nekaj tednov prej.</p>
               <p>Ertl je sam dejal v svojem intervjuju, da so pokrivali vse vire v Sloveniji in v
               Beogradu tudi Armado, se pravi, da so vedeli za to. In tudi iz drugih dejstev je
               mogoče na to sklepati.</p>
               <p>Predsedstvo Republike Slovenije je v poročilu, ki ga je poslalo skupščini in ki ga je
               skupščina obravnavala julija leta 1990, zapisalo, da jih ni nihče obvestil o tem, da
               se pripravlja razorožitev slovenske teritorialne obrambe. Se pravi, tudi Ertl ne,
               čeprav je imel pred seboj šesto ljudi z močno sodelavsko mrežo, ki je to informacijo
               seveda imela. Ali jih je obsvetil ali ne, ne vemo, ampak uradno je predsedstvo reklo,
               da se to ni zgodilo. Zagotovo ni bila obveščena skupščina, ki je bila takrat že
               formirana, in zagotovo ni bil obveščen nihče, ki je bil takrat izvoljen v okviru
               zmagovite DEMOS-ove koalicije.</p>
               <p>Torej ne gre tukaj samo za to, da je bilo odlikovanje podeljeno nekomu, ki je bilo na
               čelu kriminalne organizacije, kot pravi Vrhovno sodišče, ampak je tudi obrazložitev
               perverzno sprevračanje dejstev. Perverzno sprevračanje dejstev! Nekdo, ki je pomagal
               razorožiti Slovenijo, je po obrazložitvi v ukazu predsednika republike o podelitvi
               tega odlikovanja uspešno sodeloval pri nadaljnjem osamosvajanju Republike Slovenije
               vse do konca njegovega mandata. Tudi konec tega njegovega mandata je bil takšen, da
               ni hotel opraviti primopredaje poslov. V času, ko se je vedelo, da se Slovenija
               razorožuje, se ni vedelo, kaj bo naslednji ukrep Armade. Zapisati v obrazložitev ta
               stavek je pa res cinizem brez primere. Jaz sem ga danes prvič videl, sem ga
               spregledal, ne vem, če je bil že kdaj prej objavljen, in se zahvaljujem tistim, ki so
               to razgalili. S tem utemeljevati to odlikovanje je pa res posebna zgodba!</p>
               <p>Zdaj, po svoje je seveda razumljivo, da se predsednik tukaj brani očitkov, ker je to
               dejanje izjemno sporno in kot sporno ni bilo označeno samo v opoziciji, ampak tudi
               med številnimi ljudmi v drugem političnem polu, ki pa so sodelovali dejansko v času
               slovenske osamosvojitve in tam tudi kaj tvegali. In seveda, predsednik ni v enostavni
               situaciji, lahko bi se rešil iz nje, če bi, potem ko smo ga pozvali k ponovnem
               premisleku in ko ga je k ponovnemu premisleku pozvala praktično celotna intelektualna
               sfera v Sloveniji, to odlikovanje na nek način preklical. Celo odlikovanec sam je
               rekel, da se temu ne bi upiral.</p>
               <p>Manj kot zagovarjanje neke sporne odločitve s strani predsednika republike pa je
               razumljiva krčevita obramba kriminalne institucije. Ni šlo za nikakršno sprevračanje
               tega, kar je odločilo Ustavno sodišče, lahko si sami preberete še enkrat - in tudi
               kolega Cukjati je to prej ponovno citiral, pa mislim, da tudi kolega Žerjav - tega,
               kar je zapisalo Vrhovno sodišče. Vrhovno sodišče je direktno uporabilo besedo
               <q>"kriminalna"</q> dejavnost, organizacija, ki je izvajala kriminalno dejavnost. Iz
               dokumentov, ki so priloženi ustavni obtožbi, se zelo jasno vidi, da je ta
               organizacija izvajala tudi zločine. Kaj pa je to drugega, če nekdo naroči svojim
               uslužbencem, da podstavijo bombo v prostoru, bombo, ki naj eksplodira ob 22.00 uri, v
               prostoru, v katerem naj bi takrat potekala seja odbornikov v Velikovcu? Bomba je
               eksplodirala nekaj prej in je bilo pač manj žrtev, vendar pa je bilo naročeno, da
               eksplodira ob 22.00 uri, ko bi spodaj potekala seja občinskih odbornikov. Ali to ni
               zločin? In če boste prebrali dokumente, ki so bili predloženi danes, to ni bila edina
               tovrstna akcija, ki jo je Udba organizirala na avstrijskem Koroškem. Še tri podobne
               teroristične akcije je organizirala; imate imena ljudi zraven, ki so to naredili. In
               sprenevedanje, ki se vidi iz teh zapisnikov Sveta za varstvo ustavne ureditve v zvezi
               s tem. Predsednik republike pa polemizira z uporabo besede <q>"kriminalna"</q>, ki je
               direktno vsebovana v obrazložitvi sodbe Vrhovnega sodišča, in z besedo <q>"zločin"</q>,
               čeprav je šlo za izvajanje zločina. Kaj pa je to drugega?</p>
               <p>Torej, tako trdovratne obrambe te kriminalne organizacije, kot smo jo danes doživeli
               tu s strani predsednika republike, v zadnjih 20 letih v Sloveniji ni bilo; jaz se je
               ne spomnim. Celo sami pripadniki te organizacije niso bili nikoli sposobni tako
               krčevite obrambe, so imeli vsaj malo slabe vesti. Tu pa nič. In to je izjemno
               signifikantno, izjemno ilustrativno. Tisto, kar pa je verjetno tisoče ali pa
               desettisoče, ki so spremljali ta govor predsednika republike, najbolj prizadelo, pa
               je dejstvo, da v tem njegovem nastopu ni bilo niti trohice obžalovanja. Ko bi vsaj
               dejal, da se opravičuje tistim, ki so se pač čutili prizadeti ob tem odlikovanju, pa
               tudi, če je bilo to, da ni imel tega namena, se je to zgodilo nenamerno. Ko bi vsaj
               neko rahlo obžalovanje od tega bilo slišati. Ni bilo niti sledu tega! Na desettisoče
               ljudi živi v Sloveniji, ki so bili neposredno prizadeti ali pa so bili prizadeti
               njihovi svojci, ki tega odlikovanja niso jemali kot neko odlikovanje za akcijo Sever,
               ki ga je mogoče ločiti od drugih dejanj tega istega človeka.</p>
               <p>In ne drži zatrjevanje iz naslova predsednika republike, da mu ni mogoče in da mu ne
               očitamo nobene konkretne kršitve ustave, ampak da govorimo o tem, da je odlikovanec
               kršil ustavo in da naj bi potem to krivdo, ki pa je vedno individualna, prenašali na
               predsednika republike. Ni res! Če bi bil manj aroganten in bi poslušal moj uvodni
               nastop, tega seveda ne bi mogel prebrati. V ustavni obtožbi je zelo jasno napisano,
               jaz sem pa to dvakrat izrecno poudaril, da predsedniku republike očitamo neposredno
               kršitev 34. člena Ustave in posredno kršitve večine ostalih členov iz drugega
               poglavja Ustave. Neposredno kršitev 34. člena Ustave pa ni zagrešil Ertl, se pravi
               tisti, ki je prejel odlikovanje, ampak tisti, ki ga je podelil. Kajti s podelitvijo
               tega odlikovanja bivšemu šefu tajne politične policije je bila kršena pravica do
               osebnega dostojanstva in varnosti tisočev ali pa desettisočev prizadetih in njihovih
               svojcev. To je po ustavi in po obrazložitvi Ustavnega sodišča pravica, ki gre tudi
               mrtvim. Predsednik je prizadel pravico do osebnega dostojanstva tudi tisoče, mrtvim,
               ki so jim bile človekove pravice kršene s strani organizacije, ki jo je Ertl vodil.
               Ne bo se mogoče kar tako izviti iz tega, češ, očita se mi nekaj, kar so storili
               drugi. Kršitev 34. člena Ustave je neposredno. Ostale kršitve ustave so posredne in
               to smo tudi jasno napisali. Kršitev 34. člena je pa neposredna.</p>
               <p>Predsednik republike je bil tudi vabljen, mislim, da dvakrat, na Komisijo za
               peticije, kjer so žrtve Udbe govorile o svojih izkušnjah, kjer smo slišali izjemno
               pretresljive izpovedi iz časa, ko je bil Ertl na čelu te organizacije, iz primerov,
               kjer je on neposredno odločal o stvareh. Predsednik republike se niti opravičil ni za
               te seje. Zadnjo sejo so bojkotirali celo vsi poslanci vladnih strank, ki so člani.
               Preberite si vsaj magnetogram, potem bo težje razpravljati o tem, da se govori kar o
               nekih pavšalnih očitkih. V času, odkar je bila vložena ta ustavna obtožba oziroma v
               času, odkar je bilo podeljeno to odlikovanje, je prišlo na stotine pričevanj.
               Splačalo bi se jih objaviti v nekem zborniku. Pričevanja so pošiljali ljudje, ki so
               slišali odlikovanca Ertla, ki je dejal na televiziji arogantno, češ, pa naj se javi
               kdo, ki se mu je zgodila kakšna krivica. Kje pa je kdo? Na stotine se jih je javilo.
               Na tisoče jih še živi, na desettisoče jih je umrlo v tem času. Niti polovice besede
               obžalovanja nismo slišali iz ust predsednika republike do teh ljudi. Neka neverjetna
               vzvišenost, arogantnost in nastop s pozicije moči; in moram reči tudi, žal, neka
               temeljna sprevrženost. Predsednik je govoril o tem, kako obstaja neka krščanska
               vrednota odpuščanja in kako bi itak morali te stvari odpustiti. Naj povem, da se je
               to odpuščanje na nek način zgodilo tudi s strani tistih, ki so bili izjemno prizadeti
               zaradi tega kriminalnega zločinskega ravnanja Udbe, ki teh vprašanj niso postavljali
               in tudi niso vložili kakšne ovadbe. 20 let je minilo od takrat. V tem času se je
               zgodila neka pozaba, verjetno so se deloma tudi načrtno stvari odrivale, ampak
               praktično nihče od neposredno prizadetih ni sprožil kazenskih postopkov oziroma so
               bili ti zelo redki, nekaj jih je bilo, proti Ertlu in podobnim. No, in hkrati, ko
               predsednik govori o tem, kako bi morala vsa naša ravnanja temeljiti na nekem
               odpuščanju - in v tem primeru je pa do tega pravzaprav v 20 letih prišlo, saj ni bil
               nihče kaznovan niti preganjan -, pa očita predlagateljem ustavne obtožbe v isti sapi,
               <q>"zakaj pa niste sprožili kazenskih postopkov, če mislite, da so ti, gospod Ertl in
               podobni, naredili kaj narobe."</q> Hkrati pa takoj zagrozi, s poudarjenim tonom, <q>"vendar
               se morate zavedati, da je lažna ovadba tudi sama kaznivo dejanje."</q> To je bil povsem
               nepotreben dodatek in dejansko izraz neke posebne arogance v tem primeru. Ne more si
               nekdo privoščiti govoriti v isti sapi o odpuščanju in se hkrati arogantno posmehovati
               predlagateljem ustavne obtožbe, kot češ, <q>"če je vse to res, o čemer pišete, pa bi
               vložili kazenski pregon, zakaj pa tega niste naredili."</q> Če boste pozorno prebrali
               razdeljeni pisni nastop predsednika republike, boste našli to velikansko
               kontradiktornost v tem pozivu. Ali je to posledica neke totalne moralne zmedenosti
               ali pa lepljenja različnih prispevkov, ki so jih pripravili kakšni svetovalci, ki bi
               morali iti še v kakšno šolo - ne vem. Dejstvo pa je, da je to slišalo veliko ljudi in
               da je bilo to sporočilo nekaj, kar absolutno ne prispeva k temu, da se neke stvari v
               smislu vrednot v Sloveniji, na kar je v isti sapi tudi pozival predsednik republike,
               izčistijo.</p>
               <p>Poleg tega, kar smo predlagatelji predložili kot dokaz, je na voljo v Arhivu
               Slovenije, kljub temu čiščenju, ki se je zgodilo, pa tudi v pričevanjih ljudi še
               ogromno konkretnih dokazov za prav vsak stavek iz te ustavne obtožbe. V nadaljevanju
               lahko marsikaj od tega predstavimo, če bomo ponovno slišali, da ni nič utemeljeno in
               da se govori na splošno.</p>
            </sp>
            <sp xml:id="SDZ5-Redna-14-2010-03-02.sp161">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matjaž Zanoškar.</p>
            </sp>
            <sp xml:id="SDZ5-Redna-14-2010-03-02.sp162">

               <speaker>MATJAŽ ZANOŠKAR:</speaker>

               <p>Hvala za besedo. Spoštovani predsednik, kolegice in kolegi! Ob bok predstavitvi
               stališča Poslanske skupine DeSUS glede ustavne obtožbe proti predsedniku Republike
               Slovenije dr. Danilu Türku naj dodam samo še skromno misel. Bile so volitve,
               predsedniške volitve, na katerih je tudi Demokratična stranka upokojencev Slovenije
               izkazala plebiscitarno podporo dr. Danilu Türku za njegovo izvolitev, zato ker je
               bila tudi stranka prepričana, da gre za pravega človeka pokončne drže, človeka, ki bo
               znal kvalitetno voditi našo državo, jo predstavljati doma in v svetu in tudi
               predstavljati državljanke in državljane. V to smo bili prepričani. Z volilnimi
               glasovi tudi vseh ostalih je predsedniku republike bila dana odgovornost in
               obveznost, da spoštuje ustavni red, da spoštuje pravno in zakonito državo, obenem pa
               mu je bila tudi dana odgovornost in možnost, da se kdaj v katerih dejanjih, tako kot
               nalagata zakon in ustava, odloča popolnoma suvereno, samostojno in da tu vlada tudi
               diskrecijska pravica predsednika države.</p>
               <p>Na tak način je bila odločitev suverena in dobro pretehtana in premišljena s strani
               predsednika, ko se je odločil za podelitev srebrnega znaka za zasluge gospodu Tomažu
               Ertlu. To je bila tako, kot je povedal, pretehtana odločitev. Odločitev, ki je
               temeljila na dejanju in mogoče še nekaterim dejanjem, potem ko se je zgodila akcija
               Sever. Zanesljivo je takrat Tomaž Ertl odigral vlogo obrambe in zaščite in s to
               akcijo smo prepričani, da je dal en temelji kamen in eno temeljno dejanje k postopku
               osamosvajanja naše države in utrjevanje demokracije naši državi. In to se nam zdi
               pomembno, da je to bila njegova odločitev, ki je pa lahko danes diskutabilen - tako
               ali drugače. O tem, da se ob teh razpravah večkrat spodbujajo razmišljanja o delu
               Udbe, bi po mojem bilo treba položiti, zaenkrat, v naročje zgodovine in naj se z
               delom Udbe tako ali drugače ukvarjajo zgodovinarji, raziskovalci in naj sodijo o tem
               oni. Nikakor pa to ne more biti tudi del ustavne obtožbe proti Danilu Türku. Menimo,
               da je ustavna obtožba v tem delu zanesljivo nekorektna, najmanj nekorektna,
               nepotrebna in neumestna, ker enostavno gre za to pravico, elementarno pravico
               predsednika države, ki je izkoristil, da je predlagal Tomaža Ertla za sprejem tega
               najvišjega odlikovanja. Pomembno je mogoče to ali pa za vmes, za med vrsticami, da je
               Tomaž Ertl to najvišje priznanje, državno sprejel in ga ni vrnil v PVC vrečki, tako
               kot se je dogajalo kdaj v preteklosti.</p>
               <p>Torej, še enkrat naj rečem, da Poslanska skupina DeSUS bo glasovala proti ustavni
               obtožbi, ker je ta neutemeljena in, tako kot sem rekel, tudi neumestna in
               nekorektna.</p>
               <p>Kar pa zadeva Demokratično stranko upokojencev Slovenije, potem naj povem, da je dr.
               Danilo Türk predsednik države, do sedaj absolutno in v popolnosti upravičil naše
               zaupanje, ki smo ga dali na volitvah, opravlja delo korektno, opravlja tako, kot si
               to lahko samo želimo, in zaenkrat uživa popolno podporo in ugled v naši stranki.
               Hvala.</p>
            </sp>
            <sp xml:id="SDZ5-Redna-14-2010-03-02.sp163">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Roberto Battelli.</p>
            </sp>
            <sp xml:id="SDZ5-Redna-14-2010-03-02.sp164">

               <speaker>ROBERTO BATTELLI:</speaker>

               <p>Hvala lepa. Spoštovane kolegice in kolegi! Pred kar nekaj leti se je obravnaval v tej
               dvorani Predlog zakona o lustraciji. Ni bil sprejet zaradi zelo majhne večine teh, ki
               so glasovali proti. Med temi sem bil tudi sam. Nisem glasoval proti lustraciji iz
               ideoloških razlogov; sem glasoval proti lustraciji zaradi tega, ker sem se zavedal,
               da bi sprejetje takega zakona pravzaprav kloniralo metode, iz katerih smo hoteli pa
               dokončno se emancipirati in jih postaviti tja, kamor spadajo. Torej v neko
               preteklost, ki je pomenila masovno kršenje človekovih pravic. Res je, da so se
               dogajali trenutki demokratizacije, ampak če bi ne bilo tistega sistema, tudi teh
               demokratizacijskih korakov ne bi bilo treba narediti, bi lahko vsi imeli iz prve,
               demokratični sistem, ki bi zavaroval mnoge usode mnogih mnogih ljudi. Skratka, nobene
               lustracije ni bilo in kako bi rekel, visokim funkcionarjem tistih aparatov se nič,
               popolnoma nič ni zgodilo. Ampak, od tega pa do odlikovanja, veste, to je pa velik
               korak! To je presežna vrednost, kako bi rekel. Zdaj, predsednik republike je to svojo
               odločitev postavil tudi v en kontekst sprave, kar sam pozdravljam, ampak je potem
               pričakovati, da bo ta pot sprave prehojena do konca, ker je dolga in zelo široka in
               pričakujem, da bo to dosledno izpeljano, če ne drugega. Hvala lepa.</p>
            </sp>
            <sp xml:id="SDZ5-Redna-14-2010-03-02.sp165">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Darja Lavtižar Bebler. Prosim.</p>
            </sp>
            <sp xml:id="SDZ5-Redna-14-2010-03-02.sp166">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani kolegice in kolegi!</p>
               <p>Ko sem brala gradivo za ta predlog za uvedbo ustavne obtožbe, sem imela vseskozi slab
               občutek, da sta mi ta slog in ta mentaliteta, ki veje iz njega, že znana, ampak iz
               nekega danes že močno odmaknjenega obdobja. Danes, ko sem poslušala uvodno
               obrazložitev predlagateljev, pa se mi je posvetilo, očitno so bili sestavljavci tega
               predloga ustavne obtožbe dobri učenci v tem danes že močno odmaknjenem obdobju. V
               obdobju, za katerega danes še vedno iskreno upam, da se ne bo vrnilo niti v najbolj
               grobih obrisih. Ampak, žal, česar se je Janezek naučil, to Janez pač zna. Še najbolj
               sprevrženo in zavržno pa je to, da je to pisno skrpucalo odraz in posledica uporabe
               istih metod, ki so bile v rabi v totalitarističnih režimih naše, danes že dokaj
               odmaknjene preteklosti. Seveda predlagateljem ne more pomagati nobena lekcija iz
               poglavja človekove pravice, pravna država in demokracija, kaj šele lekcija iz
               temeljih načel ustavnega in kazenskega prava. Zato, žal, predsednikov poskus, da bi
               opoziciji predočil nekaj osnovnih pravnih načel o individualni odgovornosti, o
               konkretni vzročni zvezi med dejanjem in posledico, o prepovedi retroaktivnosti, o
               nujnosti obstoja in dokaza, naklepa in tako dalje, ni mogel biti uspešen in njegova
               priporočila ter prošnje naj bodo tako izjemna pravna sredstva, kot je ustavna obtožba
               predsednika republike, uporabljena zgolj izjemoma, ob uporabi vsaj zmerne doze
               zdravega razuma ne bodo padla na plodna tla. Očitno je v političnem boju dovoljeno
               uporabiti in zlorabiti sleherno pravno sredstvo, utemeljeno z lažnivimi in
               izkrivljenimi podmenami, samo da bo dosežen konkreten politični cilj. Namen torej
               posvečuje sredstva. To vemo že od Machiavellija naprej. In nekoč sem nekje slišala v
               Državnem zboru, da je bila knjiga Machiavellija pravzaprav največkrat izposojena
               knjiga v knjižnici Državnega zbora. Zelo poveden podatek, bi rekla.</p>
               <p>V obdobju resne gospodarske in socialne krize pa je lažje kot v času razcveta
               vzpostaviti in vzdrževati izredne razmere, v katerih se nekateri politični dejavniki,
               pač, bolje znajdejo, so bolj vešči manipulacije z ljudmi in imajo za te naloge ob
               sebi dobro usposobljene pribočnike. Žalostno pri vsem tem pa je, da zapravljamo
               toliko energije, časa in denarja davkoplačevalcev za medsebojno obtoževanje, za
               diskreditacijo političnih tekmecev, namesto da bi strnili potrebne sile in v
               parlamentu počeli kaj bolj koristnega za nadgradnjo pravne države, denimo, za
               demokracijo in za vzpostavitev pogojev za boljši gospodarski razvoj. Skrajno
               nedopustna in nesprejemljiva je metoda, ki si s piedestala zagovornika človekovih
               pravic v isti sapi pripravljen kršiti ali odrekati človekove pravice tistim, ki se z
               njimi ne strinjaš. Tega je bilo tudi v tem mandatu z vaše strani, dragi opozicijski
               kolegi in kolegice, že veliko in veliko preveč. In tudi danes je tako. Torej, nemara
               bog vendarle je in ne more biti vse dovoljeno!</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-02.sp167">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aleksander Zorn.</p>
            </sp>
            <sp xml:id="SDZ5-Redna-14-2010-03-02.sp168">

               <speaker>ALEKSANDER ZORN:</speaker>

               <p>Hvala lepa. Spoštovani.</p>
               <p>Predsednik republike je danes tukaj dejal: <q>"Zgodovina nam je pustila težak spomin."</q>
               Res je. In to, kar je storil predsednik, da je odlikoval človeka, ki predstavlja
               simbolno najbolj temno preteklost in teman spomin naše zgodovine, pomeni, da je to
               spet spustil v naš čas. Če še tako pravniško sofistično sprevračamo nagrado,
               nenagrado, zasluge, dokaze in tako naprej, kljub temu je Udba postala del današnjega
               časa, danes, s predsednikovim dejanjem. Tako tisti, ki govorite, da naj se nehamo
               posvečati preteklosti, ampak se posvetimo sedanjosti, potem morate vedeti, da je ta z
               najvišjega mesta države spet prišla med nas.</p>
               <p>V javnosti se je tudi danes slišalo troje temeljnih ugovorov. Prvič: predsednik
               republike lahko nagrajuje kogar hoče. To je tako rekoč izrekel tudi sam. Drugič:
               predsednik republike je nagradil gospoda Ertla za eno delo in ne za njegovo celotno
               preteklost. In tretjič, to je izrekel prvi premier, gospod Pahor, tako mi, ki smo se
               spomnili na ustavno obtožbo, in predsednik republike danes tukaj je rekel, da je
               ustavna obtožba pravno neutemeljena, nemoralna in politično škodljiva. Oprostite,
               niti ena od teh stvari ne drži! Predsednik republike ne more nagrajevati, kogar hoče,
               ne more nagrajevati kriminalcev, teroristov niti morda svojih priljubljenih prejšnjih
               delodajalcev. Ne more, če noče dobiti ustavne obtožbe; in to je storil in to je
               dobil. Se pravi, da predsednik republike ni takšna kraljevska osebnost, da lahko
               kogar koli nagradi kadar koli in mu pri tem mi ne smemo nič reči.</p>
               <p>Drugič, predsednik je nagradil gospoda Ertla za eno samo delo in ne za njegovo temno
               preteklost. Ja kako smešno! Ja, če je naredil eno samo delo, ali ga njegova celotna
               preteklost pri tem ne veže? Hkrati pa smo slišali, da je tudi to delo precej sporno,
               saj navsezadnje je dobil nagrado, ki bi šla lahko direktno policiji in mnogo manj
               njemu samemu. Se pravi, to nikakor ne drži! In mislim, da je akcija Sever, s to
               nagrado, ki jo je dobil Ertl, dobesedno omadeževana.</p>
               <p>In tretjič, kako smo se spomnili ustavne obtožbe, kako smemo soditi predsednika -
               nemoralno! Mislim, da je v takšnem primeru ustavna obtožba pravno utemeljena, to smo
               skušali dokazati, pred seboj imate dokumente, da je politično nujna in da je hkrati
               globoko moralna za našo družbo. Kajti obstaja vendarle nek konsenz, ki je trajal
               dvajset let, ta konsenz je bila tišina po Udbi. To smo pustili pri miru, pri nas ni
               bilo lustracije. Pustili smo nekatere stvari nedotaknjene in to je bila neka tiha
               sprava, ki je čakala, da se tudi dejansko s časom zgodi. Ta stvar je prekinjena, ne
               moreš nagraditi Udbe, tukaj se vse konča. In če še tako govorimo, da je gospod Ertl
               bil pri nekem dejanju policije, kjer je izpolnjeval ukaze svojih nadrejenih, pa
               vendarle ne moremo zanikati, da je vsa preteklost Udbe prišla na dan.</p>
               <p>In zgodilo se je še nekaj tragičnega; s celo vrsto ljudi z vaše politične sredine in
               seveda tudi političnih strank sem govoril, ki zagovarjajo danes predsednika tukaj.
               Nihče pa osebno ne bi nagradil gospoda Ertla. Pred kakšno težko psihološko nalogo ste
               postavljeni! Ne bi nagradili Ertla. Ali veste, da morate braniti Udbo, ki se jo
               braniti ne da, če se še tako napenjate. Udbe se braniti ne da! In intimno je ne bi
               branil nihče, kakor je bilo to tudi nedotakljivo področje.</p>
               <p>Še nekaj je morda pomembno. Mnogo je bilo državnih odlikovancev in mnogi so zdaj
               osramočeni. Dobili so Ertlovo nagrado in predsednik republike gospod Danilo Turk se
               bo vpisal v zgodovino kot tisti, ki je dal udbovsko nagrado človeku, ki bi moral biti
               pozabljen. Hvala lepa.</p>
            </sp>
            <sp xml:id="SDZ5-Redna-14-2010-03-02.sp169">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Pukšič.</p>
            </sp>
            <sp xml:id="SDZ5-Redna-14-2010-03-02.sp170">

               <speaker>FRANC PUKŠIČ:</speaker>

               <p>Hvala lepa. Kolegice in kolegi! Torej, če se sprašujete: bog je. Zato seveda smo
               oziroma zato se ne sme dovoliti. In zato smo se odločili, da ustavno obtožbo tudi
               podpremo, ker je ustavna obtožba tako pravno, politično in moralno utemeljena.
               Zgodovinar Granda je še dejal, da je nadaljnji postopek ustavne obtožbe čista
               politika. To je utemeljil s tem, da ima Vlada v Državnem zboru absolutno večino in
               seveda bo v parlamentu s strani opozicije premalo glasov za uspeh ustavne obtožbe. In
               pravi takole, dr. Granda: <q>"Pri nas pravna država in morala ne veljata nič, ker imamo
               več resnic in več moral."</q> Torej, ugotovili smo v zadnjem času, da imamo tudi več
               držav. Za tiste privilegirane in seveda za ostale navadne državljane in državljanke,
               zanje velja navadna zakonodaja, za privilegirane pa seveda posebne odvetniške
               pisarne. Stvar je torej že vnaprej izgubljena, pravi Granda, pa vendar Granda dodaja,
               da je s tem, ko je bila ustavna obtožba vložena, stvar za zgodovino več ali manj
               dobljena. In sam se s takšno utemeljitvijo tudi strinjam.</p>
               <p>Ni bila osebno obtožba predsednika države oziroma dr. Danila Türka, ampak gre za
               obtožbo za dejanje, ki ga je naredil. In tako kot je predsednik dr. Danilu Türk
               govoril o odpuščanju. Jaz verjamem, da je na desettisoče tistih, ki so bili s strani
               Udbe prizadeti, gospodu Ertlu že zdavnaj odpustilo, vendar njihovi sorodniki ne
               morejo in ne smejo na vsa ta grozodejstva nikoli pozabiti, nikoli prav zaradi
               zgodovine, prav zaradi tega, da do kaj takšnega več ne bi prišlo. Glede na drugi krog
               predsedniških volitev, ko je predsednik dr. Danilo Türk dobil 68% napram Lojzetu
               Peterletu 32%, ga je marsikdo volil, verjamem, tudi s tega desnega političnega pola,
               ki pa je danes prizadet, prizadeto je njegovo človeško dostojanstvo in verjamem, da
               bo tudi marsikdo od teh predsedniku Danilu Türku odpustil njegovo dejanje, vendar
               slovenski narod tega pozabil ne bo. Za zgodovino bo to vedno ostalo.</p>
               <p>Če se spomnite izjave samega gospod Ertla, ko je dejal še v stari Jugoslaviji, bal se
               je nove države, bal se je moje Slovenije, bal se je moje domovine, bal se je celo
               tako, da je pozval kolege, <q>"dajmo, branimo z vsemi sredstvi, ki jih imamo na
               razpolago!"</q> Ne s političnimi, z orožjem, s sejanjem smrti. Pozval jih je zato, ker je
               napovedal, da če vendarle zmagajo neke sile, bodo ne njih samo upokojili, ampak jih
               bodo celo obesili. Torej, nič od tega se ni zgodilo. In gospodu Ertlu danes, ko uživa
               in živi v moji domovini, v moji Republiki Sloveniji, vendarle polagam na srce naj
               zmore vsaj toliko moči, da reče: <q>"Hvala vam za vse, kar ste naredili. Opravičujem se
               za vsa dejanja, ki so bila storjena pod Udbo, ki sem jo vodil. Sram me je."</q> In
               opravičilo, beseda <q>"oprostite"</q> bi bila verjetno najmanj, kar bi lahko naredil.
               Istočasno pa ali pa naj bi vrnil ali pa rekel, da je to priznanje slovenski policiji,
               ne pa meni, ker ne more biti, ker se enostavno ne čutim sposobnega. Ne, ker se
               enostavno ne čutim tistega, ki si to zasluži. Nisem si! Mogoče sem naredil samo en
               korak v tisti akciji, da sem popravil, da sem poskušal popraviti dejanja, za katerimi
               sem stal cela desetletja.</p>
               <p>In kolegice in kolegi. Dovolj bi že bilo, da se takšno priznanje ne podeli gospodu
               Ertlu, ko bi se vedelo, torej tako za delovanje - to, kar se je zgodilo v Velikovcu -
               in ker se je vedelo, tudi za to, kar se je dogajalo z uničenjem dosjejev. Saj ni
               treba narediti pet smrtonosnih dejanj, že za eno, že za prvo si lahko obsojen z
               maksimalno kaznijo. Pa vendar, v tem primeru seveda ne gre za obsodbo, ne gre za to.
               Gre za to, da vsa dejanja, ki so našteta, ampak dovolj je že samo eno in že to, da je
               uničeval dosjeje in s tem dal nemožnost, da bi se ugotavljala tudi posamična
               odgovornost posameznikov v tej državi, ki so nekateri celo obogateli in jih imamo
               danes med slovenskimi tajkuni, je seveda dovolj, da takšnega priznanja s strani
               predsednika države ne bi dobil. In takšna dejanja žal ponovno delijo naš mali
               slovenski narod. Delijo jih tako ustavna obtožba, slovenski narod deli, tako tisto,
               kar smo pred nekaj urami obravnavali - družinski zakonik.</p>
               <p>Naše državljanke in državljane delita tako imenovani dve vrsti države, ena, ki je za
               navadne ljudi in ena, ki je za tako imenovano elito, ki se dela v omrežjih, ki se
               dela v odvetniških pisarnah. Kolegice in kolegi, danes me je ponovno pretresla vest,
               ko sem izvedel, da si je eden od podjetnikov vzel življenje prav zaradi takšnega
               mreženja, ko je včeraj na sestanku izvedel, da ne bo dobil plačila za opravljeno delo
               v Stožicah. Ni vzdržal tega pritiska. 50 zaposlenih je zapustil, sebi je vzel
               življenje. Kdo bo za to odgovarjal?! Kolegice, to nas deli in še kako in to ni
               dopustno, da to dela tudi moj predsednik države Republike Slovenije.</p>
            </sp>
            <sp xml:id="SDZ5-Redna-14-2010-03-02.sp171">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer.</p>
            </sp>
            <sp xml:id="SDZ5-Redna-14-2010-03-02.sp172">

               <speaker>DUŠAN KUMER:</speaker>

               <p>Hvala lepa za besedo, spoštovani podpredsednik. Spoštovane kolegice in kolegi.</p>
               <p>Jaz upam, da za ta tragični dogodek ne bo obsojen ali da je kriv tega predsednik
               republike, ampak eventualno kdo drug. Pri podelitvi vsakega odlikovanja je mogoče
               imeti različna mnenja, različna stališča in različne poglede. To nenazadnje tudi
               zagotavlja pravica do svobodnega izražanja in do kritične presoje. Tudi sam sem imel
               v teh 20 letih, predvsem po letu 1992, 1993, 1994, svoja mnenja in stališča, ko so
               nekateri znotraj obrambnega ministrstva prejeli visoka odlikovanja in bili istočasno
               osumljeni sodelovanja pri preprodaji orožja. Vse to je seveda v demokratični družbi
               legitimno, je dovoljeno. Za samo ustavno obtožbo pa je tako politično opredeljevanje
               veliko premalo, ko je treba uporabljati tudi pravne instrumente.</p>
               <p>Sicer pa mislim in menim, da prvinski namen predlagateljev niti ni bil v tem, da bi
               korektno izpeljali postopek ustavne obtožbe predsednika države, temveč izkoristiti in
               zlorabiti ta institut za nedokončano zgodbo o lustraciji, kar je danes tudi potrjeno
               z dodatno obrazložitvijo predlagatelja in iz nekaterih razprav, ki smo jih do zdaj
               slišali, pa seveda tudi ozdravljanje nekaterih lastnih travm, ki jih imajo
               posamezniki, nekateri vidni politični predstavniki sedanje demokratične oblasti, z
               ravnanjem in vlogo, ki so jo imeli v prejšnjem sistemu. O tem bom nekaj rekel tudi na
               koncu tega svojega kratkega prispevka. Verjamem, da jim ni lahko, ko skušajo danes po
               toliko letih del svojega življenjskega opusa zamolčati ali pa ga potvoriti. Zato
               menim, da bi bilo prav, da bi predlagatelji prvo polovico noči, preden so pisali to
               ustavno obtožbo, mislili na svoje ravnanje in tudi morebitne napake in bi drugo
               polovico noči mislili na tuje ravnanje in na tuje napake. Potem bi morda bile
               nekatere ocene bolj uravnotežene in bolj kredibilne, pa čeprav ne sodijo in nimajo
               nobene neposredne povezave s predmetom, današnjo obravnavo ustavne obtožbe
               predsednika države. Pri tem je treba priznati, da še vedno velja reklo, da pred
               smrtjo in odlikovanji nihče ni varen. Kajti ne soočamo se prvič v teh 20 letih
               demokratične Slovenije s problemom podeljevanja odlikovanj. Spomnim bi vas na nekaj
               deset in več let nazaj, ko so nekateri državljani vrnili visoka državna odlikovanja v
               neprimerni embalaži, <q>"Bata"</q> vrečki. Zato imam občutek, da slovenska politika boleha
               za neke vrste zaslugarskim in odlikovalskim sindromom. In ta bolezen niti ni tako
               nedolžna, kajti traja že zelo dolgo. Ali bomo z današnjo razpravo o tej ustavni
               obtožbi predsednika republike to pozdravili, sem zelo skeptičen. Vedno se bo našel
               trenutek in priložnost za zdraharstvo ob takšnih priložnostih, ko se podeljujejo
               odlikovanja. Skratka, dosedanja razprava me ne prepričuje, da obravnavamo ustavno
               obtožbo proti predsedniku republike, ravno nasprotno. Ta institut je skozi to
               zlorabljen zato, da uveljavljamo lustracijske težnje in politično ocenjujemo in
               vrednotimo preteklost in ravnanje nekaterih oseb v tej preteklosti, ne vseh oseb, pa
               bi lahko še nekatere vrednotili in ocenjevali. To dokazuje tudi priloženo gradivo, na
               katerega se sklicujete in izhaja iz arhiva Republike Slovenije in dobršen del tudi iz
               arhiva nekdanjega Centralnega komiteja Zveze komunistov Slovenije. Vse lepo in prav,
               toda povsem korektno pa ni, da ne priložite v to sestavo ali pa v to skupino
               dokumentov tudi nekaterih dokumentov o organih nekaterih drugih republiških organov
               družbenopolitičnih organizacij, v kateri so prav tako sedeli nekateri eminentni člani
               Zveze komunistov Slovenije, ki pač niso imeli prostora v Centralnem komiteju Zveze
               komunistov Slovenije, so pa sedeli v Socialistični zvezi, Zvezi socialistične mladine
               in še kje. Zato mislim, da je eden od teh vidnih članov lahko tudi prizadet, ker ni
               naštet v teh dokumentih, gre za člana Zveze komunistov, Ivana, in se na vse možne
               načine pritoževal, ko so ga skušali v letih 1983, 1984 črtati iz članstva Zveze
               komunistov. To samo dokazuje, kako pomembno je bilo članstvo Zveze komunistov, če si
               hotel biti nek funkcionar tudi v neki drugi družbenopolitični organizaciji, kot je
               recimo Socialistična zveza ali pa Zveza socialistične mladine. Tak je pač bil čas. In
               takšni so bili ljudje v tistem času. Tudi tisti, ki so danes največji kritiki
               prejšnjega sistema in prejšnje organizacije.</p>
               <p>In čisto za konec še nekaj, kar imam namen povedati že nekaj časa v Državnem zboru,
               bom pa izkoristil danes priložnost in bom podal svoj lasten pogled ali pogledal moje
               generacije na tisti pretekli čas. Ne izhajam iz družine, ki bi bila sestavni del
               avantgarde delavskega razreda. Izhajam iz preproste delavske družine, vendar sem
               vedno govoril in še danes govorim, da sem iz tako imenovane <q>"srečne generacije"</q>.
               Zakaj sem iz srečne generacije? Ker smo se lahko šolali, izobraževali kjer smo se
               hoteli in za kar smo se hoteli. Ko smo končali šolanje, ali pa tudi ne, smo dobili
               zaposlitev. Tisti, ki je hotel delati, je zaposlitev dobil.</p>
               <p>In, ko smo dobili zaposlitev, smo več ali manj, če smo bili kolikor toliko pridni,
               dobili tudi stanovanje.</p>
               <p>Spoštovani gospodje in gospe! Moji otroci in današnja mlada generacija teh
               priložnosti in tega nima. Zato bom vedno govoril, kljub vsem travmam, ki so v
               preteklosti bile, sem iz tako imenovane <q>"srečne generacije"</q>.</p>
            </sp>
            <sp xml:id="SDZ5-Redna-14-2010-03-02.sp173">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Branko Grims.</p>
            </sp>
            <sp xml:id="SDZ5-Redna-14-2010-03-02.sp174">

               <speaker>MAG. BRANKO GRIMS:</speaker>

               <p>Spoštovani!</p>
               <p>Če smo ob obravnavi Resolucije o evropski zavesti in obsodbi totalitarizmov lahko le
               slutili, je postajalo vse bolj očitno tudi ob razvpiti garažni aferi in danes
               zagotovo očitno vsakomur, da je na tranzicijski levici prišlo do pomembnega
               strateškega premika. V čem je ta strateški premik?</p>
               <p>Nekdanjo agresivno parolo tranzicijskih levičarjev Ustavite desnico je očitno
               zamenjala depresivna parola tranzicijskih levičarjev: <q>"Ustavite resnico!"</q> Kajti samo
               ta parola danes odmeva tako v besedah prvega med tranzicijskimi levičarji, ki nas je
               počastil z natanko enourno prisotnostjo, kot seveda v razpravah tistih, ki ste
               govorili. Mnogi ste rekli, za nazaj ne smemo gledati, ni treba nič. Celo slišali smo
               danes sprenevedanje, krščansko je odpuščati. Krščansko je odpuščati, gospe in
               gospodje, pozabljati je pa neumno in neodgovorno. Zgodovina uči, da tisti, ki
               pozabijo, so obsojeni na to, da zgodovino ponovijo. Kaj je bilo danes vse zamolčano?
               Zakaj? Lahko trdim, da je parola: <q>"Ustavite desnico!"</q> na tranzicijski levici
               zamenjala parolo Ustavite resnico!, kar se vam je zgodilo v zadnjem času.</p>
               <p>Najboljši dokaz je v besedah gospoda Türka, ki je začel svojo zgodbo takole: <q>"Imamo
               organe pravne presoje. Moramo jim omogočiti, da neovirano presojajo."</q> In v isti sapi
               nadaljeval: <gap n="..."/><q>"zato zavrnite današnji predlog za presojo."</q> Čakajte, saj ravno za to
               gre. Predlog, ki je pred vami, je, mi ne presojamo danes, ampak predlog je zato, da
               se omogoči Ustavnemu sodišču, kot pristojnemu pravnemu organu pravne presoje, torej
               točno tisto, o čemer je govoril gospod Türk sam, da naj presoja. Če bi torej bila
               vaša dejanja skladna z vašimi besedami, potem bi zagotovo že predsednik vas pozval,
               da glasujete za to presojo, in v tej smeri bi se nadaljevala tudi vaša prizadevanja.
               Žal so šla v popolnoma nasprotni smeri. To seveda samo kaže, da še vedno ostaja edina
               prepoznavna rdeča nit tranzicijskih levičarjev, ogromna razlika med besedami in
               dejanji. Zato me ne preseneča vaša aktualna parola Ustavite resnico!</p>
               <p>Namreč, če govorimo o dejstvih, na katera ste se sklicevali, in če citiram enega
               znanega filozofa, bi bil velik napredek že, če bi se strinjali o dejstvih v tem
               prostoru, potem je dejstvo, da je dejanje podeljevanja odlikovanja vodji Udbe oziroma
               politične policije v času obstoja totalitarnega režima izrecno uperjeno tako proti
               odločitvi, vrednotam izraženim na referendumu za vključitev v zvezo Nato in tudi na
               referendumu za vključitev v Evropsko unijo. Kajti moderna Evropa, moderna združena
               Evropa je utemeljena na padcu Berlinskega zidu in železne zavese, tiste, ki se je
               razprostirala od Szczecina na Poljskem do Trsta v Tržaškem zalivu, kot je dejal avtor
               tega pojma, in seveda na doslednem spoštovanju človekovih pravic. In ravno na tej
               doslednosti pade sedenja tranzicijska levica na celi črti. O tem je pričal vaš bojkot
               odbora, ki je pristojen za področje človekovih pravic v Državnem zboru, samo dan
               nazaj in še bolj vaša odsotnost iz edine državno organizirane slovesnosti v spomin na
               vse žrtve totalitarnih režimov, vseh totalitarnih režimov, predvsem pa tistega na
               slovenskih tleh v obdobju od leta 1945 do 1990. Ta vaša odsotnost pa tudi vaša
               sedanja parola Ustavite resnico! Priča, da se zelo dobro spomnite, kaj se je dogajalo
               in kaj je kdo počel, in slaba vest je huda reč, gospe in gospodje. Toda evropska
               norma, ki je zajeta v Evropski resoluciji o obsodbi totalitarnih režimov in evropski
               zavesti in tudi v ustrezni, pred kratkim sprejeti resoluciji Evropskega sveta, je
               kristalno jasna. Evropska norma je počastitev žrtev totalitarnih režimov in ne pa
               nagrajevanje tistih, ki so odgovorni za sistematično, načrtno kršitev človekovih
               pravic. Zato je to dejanje popolnoma neevropsko, sprto z vsemi vrednotami, za katere
               smo se plebiscitarno odločili ob odločanju za samostojno Slovenijo, za Evropsko unijo
               in za vstop v zvezo Nato in zaradi tega je sedanji predlog, ko gre za odločitev
               Državnega zbora brez dvoma utemeljen. Utemeljen, gospe in gospodje, pa je tudi
               pravno. Namreč, če se omejim samo na sprenevedanje, ki smo mu bili priče na začetku,
               ko je prišlo celo do posmehovanja trem členom Kazenskega zakonika, ki so navedeni v
               predlogu obtožbe pred Ustavnim sodiščem, se ja zamolčalo bistveni del sklepa. Tisti
               trije členi Kazenskega zakonika so namreč navedeni v povezavi z ustreznim členom
               zakona, ki ureja podelitev odlikovanj. In kaj govori ta člen, ki je bil seveda ne
               slučajno, saj ne gre za prava neuko osebo, zamolčan, da se: <q>"...podeljuje srebrni red
               za zasluge za izjemno delo in zasluge pri varnosti, obrambi in zaščiti Republike
               Slovenije."</q> Kako pa je s tem, pa najbolje priča dejstvo, da oseba, ki je to
               odlikovanje prejela, ni obvestila nikogar o nameravani razorožitvi države Slovenije,
               še več, celo ni se niti hotela udeležiti primopredaje poslov in s tem ob za Slovenijo
               najbolj občutljivem trenutku zavestno kršila tudi svoje delovne obveznosti. In zaradi
               tega je smiselno pogledati, kaj o tem govori v Kazenski zakonik. In zanimivo je, da
               tu ni mogoče izgovarjanje na načelo, da če takrat ni bilo nekaj kaznivo dejanje, tudi
               zdaj ne more biti. Veste, Kazenski zakonik je imel že takrat točno iste določbe, kot
               jih ima danes, ko gre za kaznivo dejanje veleizdaje, ko gre za kaznivo dejanje napada
               na neodvisnost države in seveda kaznivo dejanje sabotaže. Če citiram samo ključen
               člen: <q>"Državljan Republike Slovenije, ki poskuša spraviti Republiko Slovenijo v
               podrejenost ali odvisnost nasproti drugi državi, se kaznuje z zaporom od enega do
               desetih let"</q>, in enako, ko govorimo o sabotaži: <q>"Če to stori nekdo, ki na prikrit,
               zahrbten ali drug podoben način povzroči pri opravljanju svoje delovne obveznosti
               škodo državnemu organu..."</q> in tako naprej, in predvidena kazen je enaka. Dejanje, da
               se zamolči ključne informacije, da se izogne temeljnemu, kar narekuje tudi delovna
               obveznost, torej normalni primopredaji poslov, kar je dokazljivo in preverljivo. Tu
               so dejstva, gospe in gospodje, v za Slovenijo najbolj občutljivem trenutku, ko je
               bilo jasno, da se pripravlja načrt za obračun s Slovenijo, ima vse te elemente o
               katerih govorimo. In seveda, izgovarjanje na to: Ja, kdo pa je bil pravnomočno
               obsojen?!, je v takšnem primeru brezpredmetno. Ne obtožujemo v tem trenutku tistega,
               ki je to storil. Ta dejanja so kolikor je meni znano, glede na veljavne predpise, že
               davno zastarala. Prej bi nekatera med njimi, o katerih bom še govoril, težko tudi
               dokazali, saj niso bile javne listine, ki so sedaj dosegljive, zdaj, ko so zastarala,
               ni več mogoče doseči obsodbe, toda nevzdržno pa je potem takšna dejanja
               nagrajevati.</p>
               <p>In za kakšna dejanja gre, gospe in gospodje? Samo nekaj citatov iz zapisnika
               Republiškega sveta za državno varnost, ko gre za vprašanje terorizma. Izvedel akcijo
               na spomenik, miniral daljnovod, poskušal zastrupiti globinsko jezero, razstrelil
               električne vode v Pliberku, med sodelavci so se po radikalnih akcijah, nabavi
               eksploziva tempirnih mehanizmov ter materiala za mazaške akcije najbolj eksponirali
               ti in ti in večina od njih je sodelovala tudi pri treh akcijah, ki so bile izvedene z
               vednostjo SDV in ob tehnični podpori, gospe in gospodje, z vednostjo SDV in ob
               tehnični podpori. Akcija v Grabsteinu, akcija v Kapli, akcija pri Gospe Sveti. Gospe
               in gospodje, govorimo o temu, proti čemer se danes bori ves demokratičen svet, o
               terorizmu. Še več, v tistem delu, ko gre za dogajanje na avstrijskem Koroškem, gre za
               načrtno, naklepno razpihovanje nestrpnosti med dvema narodoma, kar je ne samo
               zavrženo dejanje, ampak je tudi po mednarodnem pravu in če želite tudi po slovenski
               ustavi kaznivo dejanje in predstavlja samo po sebi grobo kršitev človekovih pravic.
               Osebo, ki je bila vsaj objektivno, če že ne tudi kje v kakšnem delu subjektivno
               odgovorna za ta dejanja, pa se nagradi z zaslugami. Kakšen absurd! Človeka, ki je z
               opustitvijo ravnanja, s svojimi dejanji povzročil, da je bila Slovenija bolj
               ogrožena, jo je izpostavil nevarnosti s strani neke druge države in to na zahrbten
               način, z zamolčanjem ključnih podatkov, torej s sabotažo, se nagradi. To je logika
               zgodbe, o kateri govorimo sami. In še to, ko govorite o pregonu kaznivih dejanj, naša
               sodišča, veste, da sodijo tako, ko so presojala o storjenih dejanjih zoper civiliste,
               kršitev človekovih pravic očitne, posnete, so presodila, da JLA do oktobra 1991 ni
               bila Sloveniji sovražna vojska. Ali pa, če želite, kako delujejo druge državne
               institucije, ko gre za vprašanje političnega genocida, zločina, ki sploh ne zastara,
               se ni hotelo niti opraviti zaslišanje oseb, ki so bile še žive, konkretno je šlo
               takrat za gospoda Mitjo Ribičiča. Zaradi tega si lahko samo predstavljate, koliko
               težav imamo, ko branimo ugled države Slovenije v svetu, za katere je to nekaj, kar
               preprosto ni razumljivo. Spomnil bi, da je ljubljanska mestna oblast z Jankovićem
               načelu proslavila Hitlerjev rojstni dan kolektivno, z razglasitvijo imenovanjem neke
               ulice po enem drugem razvpitem diktatorju, ki ima na vesti tudi 10 tisoč žrtev. Če
               smo takrat lahko še kje v tujini poskušali stvari spreobrniti, toliko, da smo vsaj
               zaustavili kritike na račun države kot celote, češ, veste, saj gre za enosmerko, ki
               vodi na največje pokopališče v državi, tako da gre na Hitlerjev rojstni dan za neke
               vrste simbolno dejanje. Tega dejanja, ko te vsak vpraša, čakajte, a ni to bil
               slovenski KGB, slovenski STASI, vi pa to odlikujete, preprosto ni mogoče obrazložiti.
               Tega ni mogoče zagovarjati, tega ne razume več nihče. Vsi po vrsti nas pa gledajo
               samo še po strani in s posmehom. In ob tem gospe in gospodje, bi vam povedal tudi to,
               da sem imel zadnjič v Bruslju priliko se prepričati, da ne samo v institucijah Nata,
               ampak tudi institucijah Evropske unije, se zdaj sprašujejo, kaj je s Slovenijo.
               Govoril sem z enim, ki je bil iz nekdanje vzhodne Nemške, ne boste verjeli, izrazito
               levičarske stranke. Pa je rekel, da kaj takega pri njih, da bi odlikovali bivšega
               šefa STASI, nikomur na kraj pameti ne bi prišlo. Še več, ponovno sem lahko prejel
               potrditev namigov, da so določeni tovariši iz Slovenije poskušali znotraj
               socialistične, večje internacionale pridobiti kakšno podporo za to podelitev
               odlikovanja bivšemu šefu Udbe in da so bili kategorično zavrnjeni, da to s temeljnimi
               vrednotami, ki jih zagovarja Evropska unija, na katerih je celo Evropska unija
               nastala, se združila združena Evropa, moderna, kot jo poznamo danes, nima popolnoma
               nič skupnega. To dejanje ni zavrženo samo tako, kot se v Sloveniji hoče zdaj nekako
               prikazovati, s strani demokratične sredine ali pa desne sredine, ampak je zavrženo
               tudi s strani moderne evropske levice. Tega preprosto ni mogoče postaviti v
               vrednostni okvir moderne združene Evrope, saj je nastala na padcu totalitarizmov v
               Evropi.</p>
               <p>Za konec morda še to, v premislek. Ali se zavedate, da je vaše glasovanje, ko ste
               zadnjič pri obravnavi zakona o izbrisanih, tako imenovanih izbrisanih in to v resnici
               sploh niso, zavrnili amandma, da bi vsaj izločili agresorje iz tistih, ki lahko
               dosežejo neke pravice, dosežejo odškodnine, dosežejo vse, kar jim ta zakon prinaša.
               Torej, da bi izločili vsaj okupatorje, da to dejanje ni pravzaprav nič bistveno
               drugačno od odlikovanja bivšega šefa Udbe in da gre za dve plati iste nedemokratične
               in neevropske politike, ki je v Evropi preprosto ni para. Žal mi je samo, da se v
               parlamentu tudi pri tem, ko se poskuša razdeliti kakšno gradivo, poskuša
               parlamentarce omejevati. Parlament, je bilo nekoč rečeno, naj bo prostor svobode
               javne besede, ne prostor omejevanja javne besede. Zato, gospe in gospodje, ko boste o
               tem odločali, upoštevajte tudi tisto, kar je v tem gradivu dodano, saj pač teh gradiv
               nismo mogli pridobiti poprej. Upoštevajte tudi dejstvo, da je doslednost spoštovanja
               človekovih pravic tista, ki se odraža v dejanjih. Da ni samo ena točka v tem
               dogajanju, ki priča o nespoštovanju, govorjenje o tem, da je tisto, kar se je zgodilo
               v Hudi jami - vsi ste se lahko prepričali o odrezanih kitah mladoletnih deklet <stage>(sliko
               sem pokazal pred kratkim v parlamentu, lahko jo pokažem ponovno)</stage> -, da je tako
               govorjenje o tem, da je to drugorazredna tema, in potem še poskus, da bi se prevalilo
               krivdo za to govorjenje na novinarje, nekaj, kar pravzaprav bi že samo po sebi
               zahtevalo ustavno obtožbo. Kajti doslednost spoštovanja človekovih pravic, gospe in
               gospodje, se začne pri tistih, ki jim je bilo odvzeto vse, ki so jim bile odvzete vse
               človekove pravice, vključno s temeljno pravico do življenja, in ki se niti braniti ne
               morejo več. Ko gre zanje, ko gre za to vprašanje, Evropa ne pozna nobenih dvojnih
               meril. Evropska norma je počastitev žrtev. Slovenska norma pa je, da imamo do svoje
               države, do svoje domovine pozitiven odnos. In vrednota domoljubja se bo pokazala tudi
               s tem, ko se bo danes pritisnilo na gumb. In trdim, da komur je iskreno do svoje
               domovine kot demokratične države, bo podprl predlog za ustavno obtožbo, ki je v
               celoti utemeljena, temelji na dejstvih in argumentih ter pisnih gradivih; nekatera
               med njimi, tudi to v zvezi s terorizmom, so pravzaprav prvič prikazana v Državnem
               zboru.</p>
            </sp>
            <sp xml:id="SDZ5-Redna-14-2010-03-02.sp175">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ljubo Germič.</p>
            </sp>
            <sp xml:id="SDZ5-Redna-14-2010-03-02.sp176">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Moram se strinjati z navedbami, ki jih je
               danes pred našim zborom izrekel predsednik države dr. Danilo Türk: <q>"Ustavna obtožba
               je skrajno resno pravno sredstvo, ki se uporablja v skrajno resnih primerih. In kadar
               so očitane takšne kršitve, morajo veljati stroga pravna merila za presojo pravne
               utemeljenosti obtožb."</q> Seveda, ta dejstva, ki jih postavljamo v luč presoje
               argumentov, ki jih imamo danes kot osnovo za opredelitev, ali se bomo odločili za
               takšno obtožbo predsednika pred Ustavnim sodiščem ali ne, dajejo sama po sebi odgovor
               že v tem, da je predlagatelj za to obtožbo v argumentiranju predloga navedel, da se
               krši 34 členov Ustave. Iz gradiv pa smo seveda pričakovali, da bomo za vsakega od teh
               členov dobili jasno navedbo kršitve, dejanja, ki je to kršitev povzročil, in
               posledice, ki jo je ta kršitev tudi povzročila.</p>
               <p>Sam se strinjam, prav je, da ne pozabimo tistih dogodkov, iz katerih se je treba iz
               zgodovine kaj naučiti. Tukaj nimam težav iz preprostega razloga, kajti modro se je
               učiti iz zgodovine. In prepričan sem, da opis dogodkov, ki so bili opredeljeni kot
               kršitev človekovih pravic, ne bi smeli pozabiti v takšni luči, da iz dejanj, na
               katere danes ne moremo vplivati, da se iz tega naučimo to, da bi bili pri tej hiši
               modri pri odločitvah, na katere lahko vplivamo. In danes smo citirali 14. člen
               Ustave, enakost pred zakonom, ne samo v okviru te točke, ampak tudi v okviru točke, o
               kateri smo govorili prej. In, če smo se naučili kaj iz zgodovine, potem bi bilo zelo
               korektno, da v odločitvah, ki jih sprejemamo pri novih zakonih, ne kršimo 14. člena
               Ustave, to je enakost pred zakonom. Mislim pa, da smo danes dopoldan slišali zelo
               veliko argumentov, da seveda tega člena pri odpravi diskriminacije, o kateri govori
               Ustavno sodišče, seveda ne razumemo tako kot, da nam spomin iz dogodkov iz
               preteklosti v tej točki kot izkušnja, kot napotek, kot navodilo dobrega dejanja na
               podlagi slabih dejanj, eventualnih slabih dejanj v preteklosti seveda pri tej
               odločitvi ne koristi.</p>
               <p>Zelo slabo je, da sporočamo slovenski javnosti, da je današnji predlog ustavne
               obtožbe sredstvo za to, da govorimo o dogodkih, o katerih bi bilo treba govoriti
               oziroma je treba govoriti, če so še neodkrita dejstva, dejstva, o katerih želimo
               imeti relativiziran odnos. Ampak, če danes govorimo o ustavni odločbi predsednika
               države Republike Slovenije, potem za vprašanja, ki se razčiščujejo v zgodovini,
               seveda ni pravo mesto, da se to zlorabi v okviru te ustavne odločbe. Tukaj se
               postavlja zelo jasno tudi vprašanje, ali lahko obtoževanje uporabimo, brez da bi se
               jasno zavedali posledic, ki jih takšno obtoževanje prinese. Jaz mislim, da ne, da bi
               seveda odgovornost te hiše do institucij države in predsednik kot najvišja
               institucija, kot neposredno izvoljena vloga te države, seveda zahteva zelo tehten
               premislek o tem, kako bomo ravnali v odnosu do te institucije.</p>
               <p>In če smo danes govorili, da je treba spoštovati osebno dostojanstvo, se seveda
               vprašam, ali je bilo osebno dostojanstvo to, da smo dobili to knjigo, ki je prišla
               danes tukaj v času govora predsednika države, ko je utemeljeval razloge in zavračal
               predlog ustavne odločbe. Ali je bilo dostojanstvo in spoštovanje moralne norme,
               osebnega dostojanstva to, da ni mogoče izraziti spoštovanja predsedniku države, ko
               vstopi v naš dom. Seveda o tem razmišljajmo vsi, kajti na ta način dajemo sporočilo
               slovenski javnosti, ali premoremo dostojanstven odnos do najvišjih institucij te
               države. Kako lahko pričakujemo od naših državljank in državljanov pozitivno povratno
               informacijo, če mi tega nismo sposobni oziroma imamo pri tem zelo velike težave?</p>
               <p>Seveda sam ne bom podprl utemeljenosti tega predloga za ustavno obtožbo predsednika
               republike, zato ker menim, da je bilo s strani predsednika republike več kot korektno
               argumentirano obrazloženo vse, kar je zavrnilo navedbe predlagatelja za to obtožbo.
               Hvala lepa.</p>
            </sp>
            <sp xml:id="SDZ5-Redna-14-2010-03-02.sp177">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Melita Župevc.</p>
            </sp>
            <sp xml:id="SDZ5-Redna-14-2010-03-02.sp178">

               <speaker>MELITA ŽUPEVC:</speaker>

               <p>Hvala lepa za besedo, gospod podpredsednik.</p>
               <p>Na začetku bi rada povedala, da argumentov, ki bi govorili v prid ustavni obtožbi,
               ni. V svoji kratki predstavitvi pa bi se rada osredotočila predvsem na tri
               stvari.</p>
               <p>Prva je dvoličnost predlagateljev. Ta se kaže v skrbi za človekove pravice, pri tem
               pa predlagatelji pozabljajo na osnovno bistvo človekovih pravic, to je univerzalnost.
               Prav danes smo bili v tej dvorani priča tej dvoličnosti. Ko smo govorili o
               istospolnih partnerjih, ko smo govorili o družinskem zakoniku, so bile uporabljene
               naslednje besede: nenaravno, sprevrženo, duševna bolezen, in da ne omenjam še drugih
               primerjav, ki so na meji razuma. Kako je mogoče na eni strani samo eni skupini ljudi
               priznavati osnovne človekove pravice, drugim pa jih odrekati.</p>
               <p>Drugič. Mednarodni ugled. To mantro ponavlja Slovenska demokratska stranka čisto ob
               vsakem primeru. Pa da ne bom govorila na pamet, trije primeri. Afera Patrija,
               citiram: <q>"Omajan je ugled države Slovenije, ki je bil z velikimi napori grajen vse od
               osamosvojitve Slovenije leta 1991. Omajan je tudi ugled Finske države v očeh
               slovenske javnosti, itn."</q> Peticija slovenskih novinarjev, citiram predsednika SDS:
               <q>"Če presodijo, da jim blatenje slovenske vlade v tujini koristi, potem to naredijo,
               ne glede na stransko škodo, ki se v tem primeru imenuje ugled Slovenije tik pred
               največjim zgodovinskim izzivom po osamosvojitvi."</q> Tretji primer, zagotovo boste
               uganili, za katerega gre. Predsednik SDS je tudi povedal, da je kriminaliste vprašal,
               citiram: <q>"Ali so že našli tistega, ki je ukradel to depešo, zaradi katere je trpel
               mednarodni ugled Slovenije?"</q> Ni primera, ko ne bi Slovenske demokratske stranke
               skrbel mednarodni ugled Slovenije. Jaz bi to pozdravila, če bi šlo za iskreno skrb,
               ampak ne gre. Z mednarodnim ugledom se operira tako, kot da je nekaj, kar malo
               namažemo na kruh pa je. Ni mogoče zatrjevati, kako te skrbi mednarodni ugled
               Slovenije, če ga pa sam teptaš.</p>
               <p>Predsednik republike je danes podal zelo konkreten podatek. V vsej zgodovini
               Združenih držav Amerike so bili trije primeri tako imenovanega impičmenta in
               zgodovina ZDA ne pozna nobenega primera uspešnega izglasovanja impičmenta. V dveh
               primerih. To je Johnson in Clinton je predstavniški dom obtožil predsednika, senat pa
               ju je oprostil. V enem primeru pa je prišlo do odstopa predsednika, še preden je bila
               izglasovana obtožba. Torej v vsej zgodovini Združenih držav Amerike 3., v naši kratki
               zgodovini samostojne Slovenije je samo SDS uspelo spisati 4 ustavne obtožbe. Mislim,
               da to pove zelo veliko.</p>
               <p>Kakšen je namen današnje ustavne obtožbe? Moje osebno mnenje je, da samo eno. To je
               politična propaganda SDS. Temu priča tudi to, o čemer je pred menoj govoril že eden
               izmed govornikov, da se je med govorom predsednika Republike delilo po poslanskih
               klopeh eno čtivo. Povedano drugače, delila ga je SDS. Da ne bo pomote, tega čtiva
               niso delile službe Državnega zbora, ampak SDS. Zakaj to izpostavljam? To knjigo naj
               bi slučajno izdalo neko podjetje, katerega solastnik je SDS. Zdaj to so podatki iz
               Ajpesa, mogoče pa je to tudi kakšna zarota, mogoča je to zmota. Slučajno, čisto
               slučajno se tukaj pojavlja tudi neka Demokracija. Zdaj se sprašujem ali je slučajno
               to ta ista Demokracija, ki jo je obravnavalo novinarsko častno razsodišče. Zakaj že?
               Zato, ker so ugotovili plagiatorstvo med brazplačnikoma Slovenski tednik, Ekspres in
               tednikom Demokracija. Čisto slučajno, tudi tednik Demokracija izdaja podjetje,
               katerega solastnik je SDS. Če ni to slučajno kakšna zarota oziroma zmota. In tukaj se
               mi pojavlja oziroma postavlja eno retorično vprašanje. Ali je ostalo še kaj denarja
               od brezplačnikov?</p>
               <p>In za konec še ena stvar. Odnos do predsednika so danes v tej dvorani s svojim
               ravnanjem in s svojim obnašanjem nazorno pokazali predlagatelji. Ta predsednik ni ne
               levi in ni ne desni, je predsednik Republike Slovenije. Ko je eden izmed opozicijskih
               poslancev bistroumno pripomnil, da bo predsednik, ko ne bo več predsednik, pač tisto,
               kar je bil. Ne, ne bo držalo. Bo bivši predsednik Republike Slovenije. Hvala.</p>
            </sp>
            <sp xml:id="SDZ5-Redna-14-2010-03-02.sp179">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ja, izvolite gospod Grims.</p>
            </sp>
            <sp xml:id="SDZ5-Redna-14-2010-03-02.sp180">

               <speaker>MAG. BRANKO GRIMS:</speaker>

               <p>Zdaj sta že dva zadnja nagovornika iz vrst vladajoče koalicije pravzaprav
               spregovorila o škodi, ki jo je povzročilo to dejanje za državo Slovenijo in na katero
               smo opozorili v tem gradivu. Jaz vam predlagam, da ponovno pozovete predsednika
               države, da se nam pridruži, to bi bilo edino spodobno do Državnega zbora <gap n="..."/></p>
            </sp>
            <sp xml:id="SDZ5-Redna-14-2010-03-02.sp181">

               <speaker>PODPREDSEDNIK MIRAN POTRČ:</speaker>

               <p>Gospod Grims, to ni proceduralni predlog. Gospod predsednik je bil povabljen, svojo
               dolžnost je opravil, kakor je ocenil, in to ni proceduralni predlog. Nobene osnove
               zanj nimamo. Tudi, če si vidva to mislita, da je. Hvala lepa. Nimate več besede
               gospod Grims.</p>
               <p>Besedo ima gospod mag. Franc Žnidaršič.</p>
            </sp>
            <sp xml:id="SDZ5-Redna-14-2010-03-02.sp182">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovane kolegice in kolegi.</p>
               <p>Po mojem trdnem prepričanju ni problem naš predsednik republike. Problem so
               predlagatelji, ki so trdno obsedeli na stolih in s tem pokazali, da ne spoštujejo
               niti institucije predsednika države, ko je vstopal aktualni predsednik. Ostali so na
               tleh, kamor so potisnili svojo pritlehno politiko, ravnanje, znotraj katerega z lažmi
               in insinuacijami in konstrukti obtožujejo ne samo predsednika republike, pač pa po
               potrebi tudi Vlado, večino ministrov, nazadnje tudi njihove prijatelje in znance, če
               je to potrebno in če jim to prav pride. Ravnanje predlagateljev je podlo, škodljivo
               in nevarno, ker kaže na odločenost uporabljati sleherna sredstva za ponoven prevzem
               oblasti, ki jim je v prejšnjem mandatu preveč udarila v glavo. Pravno-formalno
               skropucalo v obliki ustavne obtožbe predsednika republike dokazuje, da predlagatelji
               želijo volivce prepričati, da je v Republiki Sloveniji vse narobe, vključno z
               napačnim predsednikom republike, ker ni njihov seveda, pa vse od Vlade navzdol.
               Težava predlagateljev ni samo ta. Prepričan sem, da jih boli, da je predsednik države
               za nesporne zasluge ob preprečitvi mitinga resnice odlikoval gospoda Ertla kot enega
               izmed pripadnikov organizacije Sever, kajti zasluge za osamosvojitev Slovenije naj bi
               se po njihovem začele šele 1991 leta in tisto, kar je bilo prej, seveda ne more biti
               res, kajti potem bi imel zasluge lahko še kdo drug. To je dokazal privrženec te
               politične opcije, ki je sprožila to obtožbo, ko je v nekem televizijskem pogovoru
               dejal, da ničesar, kar se je zgodilo pred letom 1991, ne bi smeli praznovati. Kakor,
               da je mož prišel iz drugega planeta v puščavo na zemlji in se je takrat začelo
               življenje, takrat se je začelo delati, tudi zaslužne stvari, takrat so se rodili prvi
               in zadnji heroji, ne prej nobenega ne kasneje. S tem se seveda ni mogoče strinjati.
               Da je gospod Janez Janša izlil na predsednika republike ves svoj žolč zaradi
               odlikovanja gospoda Ertla, ki ga je, kot je sam izjavil, dal aretirati, bi še
               razumel, da so temu brezglavo sledili vsi njegovi člani poslanske skupine. Je pa že
               malo bolj nerodno, da je lonček pristavila še Slovenska ljudska stranka. To med
               ljudmi in volivci ne bo ostalo brez posledic, kajti če se pojavijo enako misleči
               ljudje, vedno podprejo, če so na tisti strani močnejši.</p>
               <p>Mislim, da je vsa ta zadeva politični cirkus iz dneva v dan. Gre za nabiranje
               političnih točk in nič drugega. Če so seveda in če bodo državljani nasedli takšnim
               rabatom, katerim smo priča v temu mandatu, ko se vsak dan tako rekoč sprožajo afere,
               nepotrebne seje organov Državnega zbora in samega Državnega zbora, potem seveda jim
               ni pomoči. Bog pa jim tako ne bo mogel pomagati, ker je gospod Janez Janša zapisal,
               da ga ni.</p>
               <p>Zdaj, kar zadeva združeno Evropo, ki naj bi obsojala takšne stvari, moram povedati,
               da je združena Evropa zelo nagnjena k temu, da obračuna in obsoja vse totalitarizme,
               med drugim tudi zato, da bi se pozabilo, da je <q>"demokratični"</q> del Evrope, mislim na
               zmagovalce v 2. svetovni vojni, postrelil na tisoče vojnih ujetnikov, kakšen milijon
               pa jih je pustil umreti od lakote in bolezni ob Renu, pa se o tem nikoli ni govorilo
               in prav nikogar ne boli ta velik madež tistega časa za to, kot ji danes pravimo
               združeno in napredno Evropo. Jaz seveda se s takšnimi stvarmi ne strinjam.</p>
               <p>Kar pa zadeva ljubezen do domovine, tisti, ki jo ljubi, ne <q>"kaka"</q> po predsedniku
               države na način, kot to delajo gospodje, sram vas bodi. Hvala.</p>
            </sp>
            <sp xml:id="SDZ5-Redna-14-2010-03-02.sp183">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jerovšek, proceduralno.</p>
            </sp>
            <sp xml:id="SDZ5-Redna-14-2010-03-02.sp184">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči.</p>
               <p>Včeraj ste mene pri inštitutu poslanskega vprašanja opozarjali sicer
               protiposlovniško, sedaj pa, gospod podpredsednik, niste reagirali, ko je poslanec
               Žnidaršič nas obtožil, da mi sprožamo afere, ki jih ni. Afera garaža in Baričevič, je
               nismo mi sprožili, ste jo sprožili v koaliciji in ta afera se je zgodila. In gospod
               predsedujoči, ko nas obtožuje z neresnico in kaže s prstom za tisto, kar se je
               zgodilo na njegovi strani, prosim, opozorite poslanca <gap n="..."/></p>
            </sp>
            <sp xml:id="SDZ5-Redna-14-2010-03-02.sp185">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, bil sem <gap n="..."/></p>
            </sp>
            <sp xml:id="SDZ5-Redna-14-2010-03-02.sp186">

               <speaker>JOŽEF JEROVŠEK:</speaker>

               <p><gap n="..."/> takšno je nedostojno. Prav tako nas je obtožil, da smo mi nedostojni.</p>
            </sp>
            <sp xml:id="SDZ5-Redna-14-2010-03-02.sp187">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, bil sem zelo prijazen z vami in sem vam dovolil, da ste vse
               povedali, kar ste hoteli, proceduralno pa nimam kaj narediti <gap n="..."/></p>
            </sp>
            <sp xml:id="SDZ5-Redna-14-2010-03-02.sp188">

               <speaker>JOŽEF JEROVŠEK:</speaker>

               <p>Prosim, da date opomin poslancu Žnidaršiču, ki obtožuje za tisto, česar nismo
               krivi.</p>
            </sp>
            <sp xml:id="SDZ5-Redna-14-2010-03-02.sp189">

               <speaker>PODPREDSEDNIK MIRAN POTRČ:</speaker>

               <p><gap n="..."/> ker takšnih izjav, ki jih je dal gospod Žnidaršič, je iz vaše strani kolikor
               hočete.</p>
               <p>Besedo ima gospa mag. Majda Potrata. Replika? Ja, gospod Žnidaršič, izvolite.</p>
            </sp>
            <sp xml:id="SDZ5-Redna-14-2010-03-02.sp190">

               <speaker>MAG. FRANC ŽNIDARŠIČ:</speaker>

               <p>Hvala. Gospod Jerovšek me je omenil, sram vas bodi. Hvala.</p>
            </sp>
            <sp xml:id="SDZ5-Redna-14-2010-03-02.sp191">

               <speaker>PODPREDSEDNIK MIRAN POTRČ:</speaker>

               <p>Mag. Majda Potrata, izvolite.</p>
            </sp>
            <sp xml:id="SDZ5-Redna-14-2010-03-02.sp192">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci.</p>
               <p>Zadnje čase je zelo popularen stavek: <q>"Vse je dovoljeno."</q> Eden ga je zapisal, drugi s
               te stranke ga uresničujejo in ustavna obtožba, o kateri danes razpravljamo, je
               udejanjenje tega prepričanja, da je vse dovoljeno. Jaz pa mislim, da je na to ustavno
               obtožbo treba gledati tako, kot je o njej govoril predsednik države, da je ta predlog
               pravno neutemeljen, moralno nesprejemljiv in politično škodljiv.</p>
               <p>V svojem nagovoru ali odgovoru na to je predsednik države zastavil tudi vprašanje, iz
               katerih dejanj v naši bližnji preteklosti naj črpamo moralno moč in politično
               zrelost, da bomo dosegli potrebno moralno kohezivnost. Sama, če presojam preteklost,
               menim, da je akcija Sever zagotovo tak dogodek, ki je kohezivni in ko sem znova
               pogledala ukaz o podelitvi odlikovanja Republike Slovenije Tomažu Ertlu piše: <q>"Za
               izjemno delo in zasluge pri varnosti in obrambi in zaščiti Republike Slovenije v času
               akcije Sever "</q>in da je to odlikovanje srebrni red za zasluge.<q>" Na eni strani
               utemeljitveni govori o ničemer drugem kot o akciji Sever. O tem, kdo je nagrajenec,
               odloča predsednik države in ob dogodkih na Komisiji za peticije ter za človekove
               pravice in enake možnosti, kjer smo tudi o tem odlikovanju govorili, je bilo večkrat
               poudarjeno, da je odločitev za odlikovanje po Zakonu o odlikovanjih stvar predsednika
               države. Predsednik države je pa danes znova opozoril, v kakšnih okoliščinah je
               odlikovanje lahko odvzeto. Ampak tisto, kar posebej kaže omeniti, ker se je v imenu
               predlagatelja predsednik stranke SDS skliceval na Komisijo za peticije ter za
               človekove pravice in tako pravičniško užaljeno omenil, da nekateri, ki smo članice in
               člani komisije, nismo hoteli sodelovati pri točki dnevnega reda, je treba pa resnici
               na ljubo vendarle povedati, da je predsednica na dan, ko smo imeli redno sejo, v
               poznih popoldanskih urah razposlala vabilo, to je pozno popoldan v petek, za sejo v
               ponedeljek ob devetih. In naj sebi pripiše, da nismo prišli, ker nismo imeli ne
               vabila ne gradiva. Gospa predsednica pa je poleg tega po eni od sej Komisije za
               peticije ter za človekove pravice in enake možnosti kot predsednica komisije, to se
               pravi v imenu delovnega telesa Državnega zbora pozvala državljanke in državljane
               Slovenije, naj pošljejo na komisijo pričevanja o tistem, kar se je v preteklosti
               dogajalo. Zelo zanimivo. Štiri pričevanja so prišla. Zanimivo, da sta dve pričevanji
               od tega omenjali, kako si nekdo, in to je SDS, drzne govoriti o pričevanjih, ko bi
               morala ta stranka marsikaj povedati o dosjejih "</q>Udba.net" in še o čem in kako tam
               neko anonimno pismo ni moglo ravno iti mimo tega, kako ima verjetno vsak v svoji
               družini koga, ki mu je tudi mogoče kaj očitati glede njegovih preteklih dejanj. In
               dve pričevanji sta bili, ki sta res govorili o tragični izkušnji iz preteklosti.
               Ampak potem se je na čudežen način vse to zaustavilo, zdaj pa slišim od predsednika
               SDS poslanca Ivana Janše, da imate na stotine takih pričevanj. To pa je primer
               zlorabe delovnega telesa, ker je bilo vabilo izrečeno v imenu delovnega telesa,
               predsedniške funkcije, in zdaj si gospa Eva Irgl umišlja, da je to njeno privatno
               gradivu in v enem od tednikov, slovenskih, je tudi napovedala, da bo to gradivo
               izdala v posebni knjigi. No, jaz sem se tistim, ki so danes delili to knjigo,
               zahvalila za prijaznost, zaradi tega, ker sem opazila povabilo k prednaročilu te
               knjige. V prednaročilu bi jo bilo mogoče dobiti za 13 evrov. No, zdaj pa ste nam jo
               razdelili v branje in ne vem, s kakšno pravico ste to delili med govorom predsednika
               države. Nespoštovanje institucije predsednika države je očitno. Če bi šlo samo za
               nespoštovanje, bi morebiti to bilo mogoče pripisati slabi vzgoji in neobvladovanju
               bontona. Gre pa za nekaj drugega, za načrten poizkus rušenja zaupanja v institut
               predsednika države. Pred tem ste to delali zelo učinkovito z varuhom človekovih
               pravic, rušite zaupanje v sodstvo, rušite zaupanje v vse inštitucije, tudi v Računsko
               sodišče, v informacijsko pooblaščenko in tako naprej. Zdaj boste, spoštovani kolegici
               in kolegi, trdili, da vse to počnete v dobro slovenskega naroda. Bog nam pomagaj!
            </p>
            </sp>
            <sp xml:id="SDZ5-Redna-14-2010-03-02.sp193">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Zvonko Černač.</p>
            </sp>
            <sp xml:id="SDZ5-Redna-14-2010-03-02.sp194">

               <speaker>ZVONKO ČERNAČ:</speaker>

               <p>Spoštovane kolegice in kolegi.</p>
               <p>Nekateri v vladajoči koaliciji si res umišljajo, da je Komisija za človekove pravice
               in peticije njihova last, celo tako daleč so si to umišljali, ko so pred kakšnima
               mesecema, mislim, da je bil to gospod Magajna, vlomili v pisarno predsednice in v
               nekaj urah sklicali sejo komisije ob asistenci predsednika Državnega zbora, pa s tem
               ni bilo nič narobe.</p>
            </sp>
            <sp xml:id="SDZ5-Redna-14-2010-03-02.sp195">

               <speaker>PODPREDSEDNIK MIRAN POTRČ:</speaker>

               <p>Gospod Černač.</p>
            </sp>
            <sp xml:id="SDZ5-Redna-14-2010-03-02.sp196">

               <speaker>ZVONKO ČERNAČ:</speaker>

               <p>Predsednik republike je, spoštovani<gap n="..."/></p>
            </sp>
            <sp xml:id="SDZ5-Redna-14-2010-03-02.sp197">

               <speaker>PODPREDSEDNIK MIRAN POTRČ:</speaker>

               <p>Ste prijavili vlom?</p>
            </sp>
            <sp xml:id="SDZ5-Redna-14-2010-03-02.sp198">

               <speaker>ZVONKO ČERNAČ:</speaker>

               <p>Predsednik republike je, spoštovani, glede na njegov položaj, ki ga ima po slovenski
               ustavi, tista institucija, ki mora s svojim ravnanjem delovati povezovalno, ne
               izključevalno in ne razdiralno. Ravnanja predsednika republike ne smejo biti taka, da
               vzbujajo dvom o njegovi pristranosti. Predsednik mora biti predsednik vseh, ne glede
               na njihovo politično ali drugačno pripadnost. Ali je bila to danes v Državnem zboru
               ta slika predsednika republike, vas vprašam. Pri dr. Danilu Türku pa smo bili že
               nekajkrat v preteklosti priča temu, da je skozi svoja ravnanja izpričeval izrazito
               pripadnosti opciji, iz katere izhaja, v okviru katere se je v bivšem režimu kalil, in
               to na škodo objektivne in neodvisne drže pri vprašanjih, ki so pomembna za
               izgrajevanje pravne države. Danes toliko bolj kot včeraj. Kako sicer razumeti
               dejstvo, da pri njem zaupanje uživa človek, ki je do konca ščitil bivši totalitarni
               režim, načeloval Udbi, ki je dokazano kršila temeljne človekove pravice in mu podeli
               državno priznanje, ne uživa pa pri njem zaupanje človek, ki je izgrajeval slovensko
               državo, aktivno sodeloval pri njeni osamosvojitvi in vzpostavitvi demokratičnih
               standardov in ga lustrira tako, da po vseh opravljenih predhodnih postopkih ne
               podpiše njegovega imenovanja za veleposlanika. In to brez kakršne koli obrazložitve.
               Kako razumeti neprizadetost in celo žaljiv odnos predsednika republike v primeru
               odkritja množičnega grobišča tisoč nedolžnih žrtev, ki so jih žive zazidali v Hudi
               jami? Kako razumeti nepripravljenost, da bi v kriznih časih delili usodo naroda in si
               namesto tega dovolili iz davkoplačevalskega denarja plačan 90 tisoč evrov drag
               luksuzni letalski dvodnevni polet na območje Balkana? Kako razumeti aroganco, ki jo
               predstavlja njegov odziv, ciničen odziv na ustavno obtožbo, ki je bila vložena zaradi
               njegovega dejanja, ki na simboličen način poveličuje zločin? Razumeti ga je,
               spoštovani, mogoče samo v duhu reka: <q>"Država, to sem jaz"</q>, že davno preživetega
               absolutističnega pogleda, ki s parlamentarno demokracijo nima nobene zveze. Tudi
               danes se dr. Danilo Türk teh drži ni izneveril. Predsednik republike ni država, jo pa
               predstavlja. Država smo državljani in državljanke. Predsednik mora delovati za naše
               skupno dobro in v skladu z našimi pričakovanji. Ali si torej lahko predsednik države
               privošči odločitve, ki jim plebiscitarno nasprotujejo državljani? Ne more. Ker je
               takšno ravnanje v temeljnem nasprotju z ustavnimi določbami, ki govorijo o tem, da je
               predsednik njihov predstavnik, torej prvi med enakimi.</p>
               <p>Danes je predsednik tu, v Državnem zboru, ponovno dokazal, da sebe nima za prvega med
               enakimi. Pokazal je podcenjujoč odnos do tega parlamenta in do instituta ustavne
               obtožbe, saj je svojo prisotnost omejil na tisto, kar je imel povedati in odšel. Ni
               poslušal ustavne obtožbe in ne posluša nadaljnjih utemeljitev. Hkrati pa je imel
               veliko povedati o pravni državi in o tem, da ta in pravo velja enako za vse. V pravni
               državi, spoštovani, mora tisti, ki je obtožen, obravnavi prisostvovati od začetka do
               konca. Privilegijev pravo ne priznava nikomur, tudi predsedniku države ne. Zanimiva
               je bila tudi situacija z gradivom. Službe so gradivo predsednika države dovolile
               razdeliti po klopeh poslancem, gradivo, ki so ga dodatno vložili predlagatelji
               ustavne obtožbe, pa ne, zato smo ga bili prisiljeni razdeliti sami. In ko govorimo o
               spoštovanju in o tem, da smo nekateri obsedeli na stolih, ko je predsednik v ta
               Državni zbor prihajal in iz njega odhajal, glejte, če nekdo zaradi lastnih
               nesprejemljivih ravnanj izgubi spoštovanje, potem mu ga ni mogoče več izkazovati. O
               tem, ali je ustavna obtožba utemeljena ali ne, pa ne more odločati predsednik niti ne
               Državni zbor. Predlagatelji menimo, da je utemeljena, vladajoča koalicija meni
               nasprotno, enako predsednik. In utemeljili smo jo, očitno si tega niste prebrali,
               zato smo vam razdelili dodatno gradivo, da imate še boljšo možnost, da si to
               preberete, v vseh točkah tako kot velevajo ustava, zakon in poslovnik, še posebej smo
               jo utemeljili v tisti točki, kjer gre za neposredno obtožbo in neposredno kršitev, ki
               se nanaša na 34. člen Ustave Republike Slovenije.</p>
               <p>O tem, ali je ustavna obtožba utemeljena ali ne, na podlagi 109. člena Ustave ne
               odloča tisti, ki je obtožen, torej v tem primeru predsednik, pač pa Ustavno sodišče,
               ki lahko ugotovi utemeljenost obtožbe ali pa obtoženega oprosti. Danes pa se je, kar
               je obžalovanja vredno, v enem delu svojega izvajanja predsednik postavil tudi nad
               Ustavno sodišče.</p>
               <p>Na simbolni ravni se je torej predsednik tako postavil nad ustavo in zakon, kot se je
               nad ustavo in zakon postavil pri podelitvi odlikovanja Tomažu Ertlu. Moram reči, da
               me preseneča ta odpor in nasprotovanje nekaterih pripadnikov vladajoče tranzicijske
               levice pri obravnavi te ustavne obtožbe. V tem parlamentu še danes na visokih
               položajih sedijo ljudje, ki so na visokih položajih sedeli tudi v bivšem
               nedemokratičnem režimu, ki so ob obeležitvi obletnice plebiscita lani decembra v tem
               domu dejali, da je prispevek Demosa pri osamosvojitvi primerljiv s prispevkom
               takratne komunistične oblasti, ki je osamosvojitev omogočila, Demos pa jo je
               izpeljal. O tem, kako je to izgledalo, se lahko prepričate v prilogi 22 gradiva, kjer
               takratni predsednik Skupščine Socialistične republike Slovenije v posebnem pismu
               Kučanu, Stanovniku in Marincu leto dni po začetku postopkov proti četverici v letu
               1989, razkriva bistvo strategije takratnega vodstva in pravi: <q>"Edina trdna podlaga
               mora biti tudi opredelitev, da se hkrati enako odločno borimo na dveh frontah,
               Milošević in njegova koncepcija Jugoslavije ter opozicija v Sloveniji."</q> In tem
               usmeritvam je zvesto sledil tudi predsednikov odlikovanec.</p>
               <p>In kakšna je predstava o državi, v kateri njen predsednik leta 2009 z državnim
               odlikovanjem odlikuje človeka, ki je poosebljenje totalitarnega režima, ki je
               sistematično kršil človekove pravice, tudi tiste temeljne. Odlikovanje naj bi bilo
               podeljeno gospodu Ertlu za akcijo Sever, ki pa je odlikovanec, tako pričajo
               dokumenti, kot takratni sekretar za notranje zadeve ni razumel kot prispevek k
               osamosvojitvi Slovenije in izgradnji demokracije, pač pa kot zaščito takratne
               nedemokratične avtoritarne oblasti. In tega dejstva se je, vsaj tako izhaja iz
               njegovih izjav o premišljenem ravnanju, zavedal tudi predsednik države, ko mu je
               odlikovanje podelil. Zaradi tega je njegova odgovornost večja in ne manjša. Državno
               odlikovanje je torej predsednik države zavestno podelil nekomu, ki je zavestno kršil
               človekove pravice. Iz dokumentov izhaja, da je zavestno deloval proti osamosvojitvi.
               Državno odlikovanje za izjemno delo in zasluge pri varnosti in obrambi ter zaščiti
               Republike Slovenije je bilo podeljeno človeku, ki so mu še danes demokratične
               vrednote tuje, saj je deloval v nekem drugem vrednostnem sistemu. Tudi s tem je
               predsednik države neposredno in grobo kršil 34. člen Ustave Republike Slovenije.</p>
               <p>V obrazložitvi sodbe Vrhovnega sodišča iz 23. 5. 2002 je zapisano, kar je bilo že
               večkrat povedano in prebrano. Na temelju tega, kar je v tej sodbi zapisno, je jasno,
               da je bila Udba kriminalna združba, ki je sistematično in načrtno kršila človekove
               pravice in da je bil na vrhu te službe vrsto let gospod Tomaž Ertl. Človeku, ki je
               bil maja 1990 seznanjen s tem, da se pripravlja razorožitev Teritorialne obrambe, pa
               o tem ni pravočasno obvestil pristojnih, zaradi česar bi bil v vsakem demokratičnem
               sistemu obsojen veleizdaje, je dr. Danilo Türk podelil državno odlikovanje za izjemno
               delo za zasluge pri varnosti, obrambi in zaščiti Republike Slovenije, kar je žalitev
               za številne državljane te države in cinizem svoje vrste.</p>
               <p>Predsednik republike zaradi vrste dejanj, predvsem pa zaradi zadnje odločitve o tem,
               da odlikuje človeka, ki je simbol protiosamosvojitvenih procesov, ne uživa več
               potrebne avtoritete, ki jo mora uživati predsednik države. V časih, ko se izvršilna
               oblast vedno bolj ukvarja sama s seboj in aferami, ki jih v veliki mera sama
               producira, bi Slovenija toliko bolj potrebovala predsednika z avtoriteto, človeka ki
               povezuje in ne razdružuje. Odgovornost vladajočih je torej velika. Če želite za vsako
               ceno preprečiti odločanje Ustavnega sodišča o ustavni obtožbi predsednika, ki iz
               dneva v dan bolj izgublja avtoriteto, ki je nujna za opravljanje takšne funkcije,
               boste morali tudi sami prevzeti odgovornost za nadaljnjo erozijo pravne države.</p>
            </sp>
            <sp xml:id="SDZ5-Redna-14-2010-03-02.sp199">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Besedo ima gospod Marijan Križman.</p>
            </sp>
            <sp xml:id="SDZ5-Redna-14-2010-03-02.sp200">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik. Spoštovane kolegice in kolegi.</p>
               <p>Jaz imam občutek, da vi ponoči sanjate, kakšno afero bi zakuhali aktualni vladi, da
               bi jo čim prej zrušili, da bi se ponovno povzpeli na oblast. Ampak, danes, po mojem
               prepričanju, ste naredili eno grdo dejanje. Razdelili ste to knjigo, ki vam jo bom
               vrnil, in si jo spravite v svoj arhiv, ker na tak način, kot ste jo danes razdelili,
               o tem je govoril že gospod Germič, je sramota za Državni zbor. To, da niste sposobni,
               to da poveste, kar želite, je demokratično, to pa, da niste sposobni toliko kulture,
               da bi spoštovali institut predsednika Vlade, če že njega ne, je pa res žalostno.
               Žalostno do onemoglosti. Mislim, se pa res imate za zelo pomembne in za zelo velike.
               Polni afer, polni vseh neumnosti -iščete pa druge in obrekujete vse druge, samo da bi
               skrili tisto, kar imate sami na svoji glavi, maslo namreč.</p>
               <p>Jaz sem prepričan, da imate vi v svoji režiji še vrsto takšni in drugačnih zadev, s
               katerimi boste presenetili, upam, da na koncu tudi sami sebe, in vse to je, po mojem
               prepričanju, naperjeno bolj k temu, da bi onemogočali delo parlamenta, delo Vlade in
               da bi s prstom kazali na to vlado in parlament, kako je nesposoben in kako vse skupaj
               gre <q>"zugrund"</q> in mislim, da je to zgolj vaš namen, da ste izkoristili tudi
               predsednika države, zato je pa, seveda kot sem rekel, skrajno grdo. Na tega
               predsednika države sem osebno zelo ponosen, ker je predsednik države zdržal,
               državljani so mu dali veliko podporo, s konkurenco je dobesedno pometel in danes v
               parlamentu nikogar ni žalil, povedal je tisto, kar je pač imel za povedati. V vsem
               tem svojem govoru je pokazal svojo veličino. Ni se obrekoval ob vaše, da ne rečem,
               kakšne obtožbe. Kakšne so vaše obtožbe, vam bom prebral, citiral bom dr. Ivana
               Kristana, zaslužnega profesorja Pravne fakultete Univerze v Ljubljani: <q>"Ocena ustavne
               obtožbe. Analiza vložene ustavne obtožbe zoper predsednika republike Türka nas
               pripelje do treh ugotovitev. Obtožba ni v skladu z Ustavo in zakonom, ni pravno
               utemeljena, niso priloženi dokazi, ki so po načelih kazenskega postopka potrebni za
               dokaz, da je predsednik republike kršil Ustavo, ali huje kršil zakon. Obtožba ni
               korekten pravno utemeljen akt, s katerim bi podpisniki dokazali predsednikovo kršitev
               Ustave in hujšo kršitev zakona, ampak je politični pamflet, namenjen ideološkemu
               obrekovanju predsednika države in vladajoče koalicije. Obtožba pomeni nedopustno
               zlorabo instituta ustavne obtožbe. Vložena ustavna obtožba zoper predsednika
               republike je izdelek, ki kaže najvišjo stopnjo ignorance prava in pomeni žalitev
               pravne stroke in izdelek, s katerim se smeši Republika Slovenija. Obtožbo bi lahko
               koristno uporabili za seminarske vaje na Pravni fakulteti kot primer, ki se ne bi
               smel zgoditi. Pravniki, ki so sodelovali pri tem podjetju, bi morali fakulteti vrniti
               diplomo, ker so jo očitno dobili po pomoti."</q> Hvala lepa.</p>
            </sp>
            <sp xml:id="SDZ5-Redna-14-2010-03-02.sp201">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Borut Sajovic.</p>
            </sp>
            <sp xml:id="SDZ5-Redna-14-2010-03-02.sp202">

               <speaker>MAG. BORUT SAJOVIC:</speaker>

               <p>Hvala lepa, spoštovani gospod predsedujoči.</p>
               <p>Nocoj smo res priča zanimivemu in lepemu večeru. Jaz sem vesel, da mi ni treba
               zagovarjati predsednika države, kajti uspešno je to opravil sam. Danes nas nekateri
               skušajo prepričati, da se volivci motijo, po politični teoriji pa še vedno velja neko
               načelo večkrat ponovljeno, da imajo volivci vedno prav. In jaz sem prepričan, da bodo
               nocoj to sporočilo razumeli, da jih nekateri vztrajno preprečujejo, da so zavedeni,
               da so zmotljivi, da nimajo svoje pameti, da jih usmerjajo neke čudne sile iz ozadja.
               Zagotovo pa je eno, da v tej razpravi seveda ni uspelo nikomur pokazati niti
               dokazati, da bi predsednik države v kateremkoli členu kršil Ustavo Republike
               Slovenije. Predsednik je z mandatom, ki ga je dobil od državljank in državljanov na
               neposrednih volitvah, dobil tudi številne določene pravice in dolžnosti in javno
               mnenje in pa javne raziskave kažejo, da jih opravlja tako, kot državljanke in
               državljani od njega pričakujemo, saj ima visok <q>"politični rating"</q> in pa ugled. Jaz mu
               seveda želim, da bi svoje odgovorno in pa zahtevno delo opravljal še naprej uspešno,
               tako kot do sedaj.</p>
               <p>Veliko je bilo govora tudi o tej zanimivi, močno rdeče obarvani knjigi. Ne vem, ali
               je ta knjiga nostalgija avtorjev, ki ste jo napisali po nekih preteklih časih,
               katerih pomemben in pa ključen del ste bili. Ko jo prebiram, mi res ni veliko jasno.
               Res, da nisem bil nikdar in nikoli član Zveze komunistov, tudi želje nisem imel,
               ampak tisti, ki obtožujejo in pa tisti, ki so obtoženi, se kar izmenjujejo z nastopom
               na teh straneh. Očitno so potem del nekega enega in istega sistema. Ko sem prejšnji
               petek v Mladini prebral gorečo željo nekega predstavnika, ki danes močno kritizira,
               kako zelo si je želel biti del tistega sistema. Očitno je bilo takrat to moderno,
               potrebno in pa pomembno. Tudi tisti, ki so bili del tega sistema, danes jih nisem
               slišal reči, da jim je žal, da so se tisti časi zgodili, ko so bile seveda množično
               kršene človekove pravice. Meni pa, moram reči, da mi je žal, da je bil to del naše
               zgodovine. Zgodbe za nazaj v ničemer ne morem ne popraviti ne izboljšati, želim pa se
               držati enega, da seveda o tistih, ki jih ni več i so bili žrtve, je treba govoriti
               čim manj, takrat, ko pa o njih govorimo, je pa treba seveda govoriti z obžalovanjem
               in pa s spoštovanjem. Je pa seveda treba pogledati, kaj ta najpomembnejši protikrizni
               ukrep, ki smo mu bili priča danes, prinaša državljankam in državljanom Slovenije.
               Zagotovo smo si zapravili del težko priborjenega mednarodnega ugleda. Pravijo, da
               imajo Američani dvesto let demokracije in da so v tem obdobju trikrat poskusili z
               impičmenti, nikdar in nikoli niso bili uspešni. No mi Slovenci imamo žalosten rekord,
               ti poskusi so bili izvedeni ali napovedani kar štirje v devetnajstih letih naše
               demokracije. Je pa zanimivo najbrž pa zgolj naključno ali pa zarotniško, da so seveda
               pobudniki in pa avtorji te zgodbe vedno eni in isti. Mi je pa žal, kot nekomu ki ima
               status veterana vojne za Slovenijo, da je seveda s tem padel tudi madež in pa neka
               packa na akcijo Sever, ki pa je imela en sam preprost namen, da je seveda zaščitila
               demokratične procese in pa na ta način omogočila izvedbo demokratičnih volitev, od
               katerih smo Slovenci pričakovali pa tudi pridobili res veliko in da seveda ta boj,
               kdo je bil takrat bolj zaslužen za tisto kar imamo Slovenci kot rezultat
               osamosvojitvenih procesov danes, da je to manevrska struktura ali je več kot šest
               tisoč policistov vključenih v to.</p>
               <p>Jaz mislim, da ne en ne drug odgovor ni pravi, največ zaslug je treba pripisati
               državljankam in državljanom Republike Slovenije, ki smo se na plebiscitu takrat
               odločili prav in uresničili sanje, o katerih so sanjale številne generacije naših
               očetov<gap n="..."/><stage>/Izklop mikrofona./</stage><gap n="..."/></p>
            </sp>
            <sp xml:id="SDZ5-Redna-14-2010-03-02.sp203">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Sajovic. Dr. Luka Juri.</p>
            </sp>
            <sp xml:id="SDZ5-Redna-14-2010-03-02.sp204">

               <speaker>DR. LUKA JURI:</speaker>

               <p><q>"Mladi smo bili vedno najbolj revolucionarni. In na nas leži naloga, da naprej
               razvijamo našo samoupravno socialistično družbo, da jo gradimo v revolucionarnih
               temeljih marksizma. Proces podružabljanja obrambnih priprav pa lahko poteka uspešno
               le novimi kadri, ki se usposabljajo predvsem na takšnih akcijah, kot je naš pohod po
               poteh delegatov na drugem zasedanju Avnoja v Jajcu. Oni so postavili temelje, mi pa
               moramo na teh temeljih graditi naprej, razvijati bratstvo in enotnost med našimi
               narodi, se boriti proti vsem negativnim vplivom in pojavom v naši družbi in predvsem
               slediti poti našega največjega revolucionarja, tovariša Tita."</q> Moram reči, da ko sem
               to prebral, so se mi prikazale solze v očeh. Potem sem se pa vprašal, kdo je sploh
               avtor tega besedila? Veste kdo je avtor tega besedila, teh misli? Janez Janša, vaš
               Janez Janša. Leta 1977 seveda, torej v času, ko se je zelo izplačalo podpirati
               socializem. Obstajata torej dva Janeza Janši. Eden je uglajen gospod Janez Janša,
               predsednik SDS, veliki borec za demokracijo in za obsodbo komunističnega sistema.
               Drugi je tovariš Ivan Janez Janša, član Zveze komunistov Slovenije, velik borec za
               marksizem in za, po njegovih besedah, največjega revolucionarja, tovariša Josipa
               Broza Tita. Kakšna dvoličnost. Kakšna dvoličnost. S kakšnim obrazom Janez Janša danes
               obsoja sistem, v katerem je ne le deloval in podpiral, ampak ga javno poveličeval. Pa
               se vprašajmo, kdo je tisti, ki si danes res zasluži vašo ustavno obtožbo? Hvala.</p>
            </sp>
            <sp xml:id="SDZ5-Redna-14-2010-03-02.sp205">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Eva Irgl.</p>
            </sp>
            <sp xml:id="SDZ5-Redna-14-2010-03-02.sp206">

               <speaker>EVA IRGL:</speaker>

               <p>Najlepša hvala za besedo. Spoštovane poslanke, spoštovani poslanci.</p>
               <p>Vidim, da je razburjenje s strani koalicijskih poslancev precej veliko. Ampak na
               začetku bi želela najprej samo v dveh stavkih odgovoriti gospe Potrati, ki se že
               celoten mandat pravzaprav nonstop obsedena z mojo malenkostjo, ampak jaz bom žal
               težko pozdravila nekatere frustracije, ki so nastale na tej strani. Bi pa želela
               povedati naslednje. Res je, jaz sem v petek sklicala sejo komisije in to ob dveh
               popoldan. Ampak ob dveh popoldan poslanci Slovenske demokratske stranke še delajo.
               Očitno v koalicijskih strankah ne več, zato očitno niso vedeli, da bo seja v
               ponedeljek. Naj povem še, da smo ravno zaradi tega, ker sem smatrala, da je mogoče
               kdo že na poti domov, obvestili tudi vse strokovne sodelavce. In ne boste verjeli,
               prav strokovna sodelavka Poslanske skupine Socialnih demokratov je prišla k meni v
               pisarno in rekla naslednje: <q>"Prosim, če lahko gradivo pošljete gospe Potrati in
               gospodu Magajni na dom"</q>. To smo storili. Ampak danes gospa Potrata pravi, da gradiva
               ni videla. Potem je problem mogoče v službah Državnega zbora, ki jih imate pa vi pod
               nadzorom. Se pravi tukaj je tudi nekaj narobe in tukaj je bila izrečena seveda
               absolutna neresnica. Ali kot bi rekli danes vi v koalicijskih vrstah, napaka.</p>
               <p>Predsednik države je v svojem uvodu dejal, da je prišel sem zaradi spoštovanja
               poslank in poslancev ter zaradi spoštovanja institucije Državnega zbora. To seveda
               sama cenim in spoštujem. Ampak vendarle upam, da je predsednik države prišel sem tudi
               iz spoštovanja do vseh tistih, ki so doživljali hude krivice, stiske, preganjanja s
               strani Udbe in s strani ravno tistega človeka, ki ga je on osebno odlikoval, in to
               24. 9. 2009. Ampak zakaj je predsednik države pravzaprav gospoda Ertla odlikoval? Ali
               res zaradi akcije Sever? Ali morda zaradi tega, ker je mogoče bilo treba poplačati za
               nekatere usluge v preteklosti, ki se danes kažejo tudi na tem položaju predsednika
               države in vseh ljudi, ki jih ima predsednik države v svojem kabinetu in prihajajo
               tudi iz vodstva Udbe? To najbolje ve predsednik države sam, ki je po lastni presoji
               presodil, zakaj se je odločil, da podeli priznanje oziroma odlikovanje takšnemu
               človeku.</p>
               <p>Potem je predsednik države v svojem uvodu pozival k spravi. Toda sama danes lahko
               vidim, da očitno o tej spravi ni bil iskren. Če bi predsednik države to iskreno
               mislil, bi vsaj en stavek v svojem 50-minutnem nagovoru namenil žrtvam Udbe, ki so
               bile preganjane tudi s strani njegovega odlikovanca. Če bi predsednik države zares
               mislil iskreno o spravi, potem bi včeraj tudi prisluhnil ljudem na Komisiji za
               peticije ter za človekove pravice in enake možnosti, tako kot tudi koalicijski
               poslanci, ki jih ni bilo, pa ne zato, ker ne bi dobili gradiva, pač pa zato, ker niso
               imeli poguma, da bi prišli na to komisijo.</p>
               <p>34. člen Ustave Republike Slovenije pravi, da ima vsak pravico do osebnega
               dostojanstva. Velikemu številu posameznikov pa je bilo to osebno dostojanstvo odvzeto
               najmanj dvakrat. Prvič jim je bilo to dostojanstvo odvzeto takrat, ko so doživljali
               različne oblike represije s strani Udbe oziroma Tajne politične policije, ki jo je
               kar 12 let vodil tudi predsednikov odlikovanec najvišjega državnega priznanja gospod
               Tomaž Ertl. In drugič je bilo dostojanstvo ljudem kršeno takrat, ko je predsednik
               države podelil priznanje Tomažu Ertlu. Gospa Alenka Puhar je na eni izmed sej
               Komisije za peticije ter človekove pravice in enake možnosti dejala, da to
               odlikovanje žali njen moralni čut. In res je, prepričana sem, da to odlikovanje žali
               moralni čut še marsikatere Slovenke in Slovenca, še posebej tistih, ki so doživljali
               teror s strani kriminalne združbe, kar je Udba vsekakor bila in ne nekakšna
               humanitarna organizacija, kot želijo nekateri prikazati tudi s tem smehom, ki ga
               doživljamo od strani koalicijskih Socialnih demokratov. Pred novim letom sem res kot
               predsednica komisije javno pozvala ljudi, naj nam pošljejo svoja pričevanja v zvezi z
               delovanjem službe državne varnosti, naj nam napišejo kaj so doživljali pod Udbo.
               Dobili smo 71 pričevanj, ki kažejo neko podobo časa, ki je grobo teptal človekove
               pravice in osnovne svoboščine. Jaz bi vas prosila, gospod predsedujoči, če lahko
               utišate malo poslance na drugi strani, ker je res težko govoriti.</p>
            </sp>
            <sp xml:id="SDZ5-Redna-14-2010-03-02.sp207">

               <speaker>PODPREDSEDNIK MIRAN POTRČ:</speaker>

               <p>Lepo prosim, poslanci na drugi strani, da bo lahko gospa Irgl govorila. Prosim.</p>
            </sp>
            <sp xml:id="SDZ5-Redna-14-2010-03-02.sp208">

               <speaker>EVA IRGL:</speaker>

               <p>Najlepša hvala.</p>
               <p>In seveda imamo od teh peticij pričevanja, ki segajo tudi v obdobje, ko je Udbo vodil
               gospod Tomaž Ertl in moram reči, da to ni bilo obdobje po vojni, kot želijo sedaj
               prikazati, niti ne leta 1955 ali pa okoli leta 1960. Mi smo dobili zelo huda
               pričevanja iz leta 1984 in 1989 in dva izmed teh, ki sta pričevala, sta bila včeraj
               tudi na Komisiji za peticije ter za človekove pravice in enake možnosti. Z nami je
               bil gospod, ki je bil aretiran s strani Tomaža Ertla, ki je bil ob službo, potem ko
               ni želel sodelovali z Udbo, ko ni vohunil za Udbo, ko je bila njegova celotna družina
               nadzorovana zaradi tega, ker ni želel sodelovati v Udbi. In imeli smo na komisiji
               gospo, ženo enega izmed po krivem obtoženih v procesu osmerice iz leta 1984. Se
               pravi, to se ni dogajalo leta 1955, ampak sedem let pred osamosvojitvijo. Tista prava
               aretacija, o kateri sem govorila, pa eno oziroma dve leti pred osamosvojitvijo. In
               država še danes ni poplačala za krivice tem ljudem. In moram reči, da sta tako gospod
               kot gospa pokazala izjemno velik pogum, da sta včeraj prišla na to komisijo in tudi
               povedla svojo zgodbo. In jaz bi želela zato, da nas bodo ljudje, ki nas danes
               spremljajo in ki včeraj morda niso spremljali Komisije za peticije, samo delček
               prikazati, kaj vse so ti ljudje doživljali in to s strani Udbe, kateri je poveljeval
               12 let Tomaž Ertl in je tudi odgovoren za to, ampak danes je ta človek odlikovan s
               strani predsednika države, to pa je neetično in zagotovo sporno. In tukaj mislim, da
               tudi prebivalci države Slovenije vejo, kje je neka meja. Gospa je povedala takole:
               <q>"Moj mož je bil džezist, glasbenik. Spoznala sva se na Bledu, delal je kot
               profesionalni glasbenik. Igral je z drugimi glasbeniki, kot so Lado Jakša, Sonja
               Gabršček, Andreja Zupančič ter z mnogimi drugimi, ki so bili takrat prepoznavni. Imel
               je tudi prijatelje iz skupine Hazard. Skupina Hazard bo imela po tridesetih letih
               koncert v Ljubljani. Proces se je začel odvijati leta 1984. 1983. leta je bil član
               skupine Hazard, za pet let izgnan iz Slovenije in pričele so se težave. Zvečer so ga
               odpeljali iz koncerta, na policiji so želeli, da bi delal za slovensko Udbo. Ker ni
               želel sodelovati, ker ni želel vohuniti za Udbo, so ga izgnali iz Slovenije. Še danes
               ne vemo, kaj je bistvo tega procesa bilo. Zakaj se je pravzaprav ta proces začel? Vse
               skrivajo in vse je zelo skrivnostno. V proces je bilo vpletenih zelo veliko ljudi.
               Bilo jih je devet. Proces se je začel na vojaškem sodišču, z obsodbo dveh ljudi, ki
               sta žal danes že pokojna. Eden od njih je tudi moj mož, drugi pa prijatelj,
               glasbenik."</q> Gospa pravi, da se je to dogajalo leta 1984 in pravi naprej: <q>"V tej
               sodbi, ki so jo določili, so bile zelo težke obsodbe."</q> Očitali so njenemu možu
               terorizem, vohunstvo in sovražno propagando. <q>"To so bile zelo težke obtožbe in zaradi
               tega sem si rekla, da moram zaradi umrlih danes to povedati. Pet let sem bila
               neprestano nadzirana, vsak dan so prišli naj se ločim, ker so hoteli moža izgnati iz
               Slovenije. Nobene poročne slike nimam, vse poročne slike so mi vzeli, kot da ne bi
               bila nikoli poročena. In kaj naj povem, da se borim že celih 20 let. Mi vsi smo
               mislili, da ko bo demokracija, leta 1990, 1991, da bo država rekla, veste kaj, to se
               je pač zgodilo, takrat je tako bilo, tako je moglo biti. Ampak ni zmogla niti
               opravičila. Oprostilno sodbo je moj mož dobil devetnajst dni pred smrtjo, tako da sem
               mu jo še komaj prebrala. Leta 1984, devetnajst dni pred smrtjo, je mož dobil
               oprostilno sodbo."</q> In potem pravi naprej, da ne bom vsega brala, kaj vse se je
               dogajalo v tem vojaškem zaporu, ko ni bil pravzaprav nihče kriv. To je kri špricala
               po stenah, to so take stvari delali z ljudmi, vse zobe so mu ven zbili. To so res
               nemogoče stvari, da bi človek o tem sploh lahko govoril. Kaj vse se je počelo z
               ljudmi v vojaškem zaporu. To so bile grozne stvari. Koliko teh ljudi je delalo za
               Udbo, to sami vedo. Tudi mogoče zdaj, ko me bodo videli, ko to govorim, jaz jih vidim
               po Kranju, vidim jih povsod, to so moja generacija, ne vem pa sploh, kako je človek
               zmožen takšnih <gap n="..."/><stage>/Nerazumljivo./</stage><gap n="..."/> In potem sem na koncu gospo tudi vprašala, kaj
               meni o tem, da je predsednik države odlikoval Tomaža Ertla z najvišjim državnim
               priznanjem. In odgovorila je to: <q>"Zelo težko mi je bilo. Sem rekla, jaz mislim, da bi
               mogli odlikovanja dobiti tisti, ki so zaradi teh, ki so to delali, danes pokojni.
               Mislim, da bi oni mogli dobiti takšno priznanje, ker zame so bili res pravi heroji,
               da so to zdržali. Zame so bili heroji."</q> To je povedala gospa včeraj, jaz sem sicer
               skrajšala to, na Komisiji za peticije. In mislim, da so to zgodbe, ki pravzaprav
               povedo, kakšnemu človeku je predsednik države podelil odlikovanje in mislim, da bi
               predsednik države moral o tem tudi jasno razmisliti. Že prej je imel čas za to.</p>
               <p>Najlepša hvala.</p>
            </sp>
            <sp xml:id="SDZ5-Redna-14-2010-03-02.sp209">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Janja Klasinc.</p>
            </sp>
            <sp xml:id="SDZ5-Redna-14-2010-03-02.sp210">

               <speaker>JANJA KLASINC:</speaker>

               <p>Po pretresljivih zgodbah, ki smo jih poslušali od gospe Eve Irgl, lahko rečem, da
               seveda so se dogajale tudi takšne stvari. Mi, ki smo takrat živeli, gospa Irglova je
               bila takrat otrok, nekateri smo bili že odrasli verjetno gospod Janez Janša in jaz,
               ki sva bila takrat aktivna v mladinski organizaciji pa tudi člana Zveze komunistov,
               nisva vedela za te stvari. In meni je grozno, ampak veste, sprenevedanje nekaterih,
               ki so pa bili v tistem času, recimo gospa Alenka Puhar, urednica Sobotne priloge
               Dela, vidna komentatorka Dela, Delo je bilo menda takrat partijski časopis. Ja kaj se
               potem tako zgraža?! Potem smo bili pa res vsi del tega sistema. In vse te zgodbe, ki
               jih danes tukaj poslušamo, so lahko samo dokaz več za mojo tezo, da današnja vaša
               ustavna obsodba ni obsodba proti predsedniku države, to je ustavna obsodba proti
               gospodu Tomažu Ertlu, človeku, ki mu je ta predsednik republike podelil to priznanje
               samo za eno dejanje, in to je za organizacijo akcije Sever. Zaradi tistih, ki ste
               morda tukaj v dvorani ali pa pri ekranih, če nas še kdo spremlja, mlajši, naj povem,
               da takrat v tistem času sem bila sama dopisnica slovenskih medijev v Beogradu. Takrat
               so zvezna policija, zvezna Udba in zvezna vojska pripravljale resno akcijo v
               Sloveniji. Med demonstrante, ki naj bi prišli kot navadni ljudje demonstrirati v
               Slovenijo, naj bi se vrinili njihovi agenti, s tem sprožili tukaj izredne razmere in
               opravičili, dali povod za akcijo, ki bi pomenila zasedbo Slovenije in discipliniranje
               Slovenije zaradi svojih demokratičnih standardov, ki jih je začela uveljavljati.
               Poslušajte, kdo je to preprečil? To je preprečila akcija Sever. Če si organizatorji
               te akcije na zaslužijo nekega priznanja, pa četudi je med njimi gospod Ertl, ampak
               gospod Ertl je v tem primeru to pač vodil, ja, potem jaz ne vem, kdo si jo zasluži. V
               demokratični Sloveniji ste, dragi kolegi iz opozicije, imeli 20 let časa, da bi
               gospoda Tomaža Ertla, če ste mislili, da je deloval proti interesom Slovenije in
               slovenskega naroda vsaj ovadili, pa ga niste. Tega niste storili. Vi ste storili
               nekaj drugega. Za to ste obtožili kar predsednika države. Ker predsedniki države so
               sploh vaša slabost. Gospod Černač je prej govoril, da ta predsednik pa ne more biti
               predsednik vseh Slovencev, tudi gospod Kučan ni mogel biti predsednik vseh Slovencev
               po vašem mnenju, tudi pokojni dr. Drnovšek ni mogel biti predsednik vseh Slovencev in
               ste tudi njemu pripravljali take predstave, kot smo ji priča danes in to je prav
               neverjetno.</p>
               <p>Sama to obtožbo, ki ste jo spisali, vidim v luči širših konstruktov. Ti konstrukti že
               leta in leta prihajajo iz istega vira in segajo tako v zgodovino, kot v sedanjost. Če
               začnem pri samem začetku. Pri obravnavo dogodkov iz časa II. svetovne vojne se skuša
               narodno osvobodilne partizanske enote prikazati kot zločinsko organizacijo, sodelavce
               okupatorja pa kot borce za demokracijo. Ta praksa se potem nadaljuje v času
               osamosvajanja, ko si zasluge za osamosvojitev pripenjate samo eni, samo del
               osamosvojiteljev je bil tisti, ki se mu moramo danes klanjati zato, da smo samostojna
               država. Kaj pa vsi tisti, ki smo šli na plebiscit in plebiscitarno odločili, da bo
               Slovenija samostojna, to verjetno ni važno. Potem so sledile večletne akcije
               podtikanj, političnih konstruktov, zarot ter diskreditacij političnih nasprotnikov.
               Pogosto se je skušalo politična vprašanja reševati kar na ulici in celo pozivalo k
               razpustitvi tega Državnega zbora, parlamenta. Sedaj se skuša ta nestabilnost vnesti v
               institucije sistema. To čutimo tudi tukaj, v Državnem zboru, ko nas bombardirate
               vsakodnevno z izrednimi seji delovnih teles, Državnega zbora, zahtevate
               interpelacije, zahtevate ustavne obsodbe, pišete politične pamflete, kjer iščete
               boga, kjer enkrat je, enkrat ga ni in podobno. Predvsem pa neprestano hočete
               ustvariti občutek, da je ta politika popolnoma nesposobna reševati resnične probleme,
               s katerimi se ta Slovenija sooča. Prav tako tega ni sposoben reševati predsednik
               republike, ker ni predsednik, po vašem mnenju, vseh Slovencev. Prav tako tega ni
               sposobno sodstvo, prav tako tega ni sposobna kakšna druga veja oblasti. Ja pa,
               poslušajte, saj to je najboljša možna osnova za kakšne izredne razmere, ki mislite,
               da bi morda vam prišle prav, pa se motite. Takšne stvari se lahko kaj hitro
               spreobrnejo v kaj drugega kot to, da bi prav vi prišli na oblast.</p>
               <p>Za konec dovolite, da si sposodim besede, ki vam jih je pred šestnajstimi leti
               namenil nekdanji predsednik tega Državnega zbora, gospod Herman Rigelnik: <q>"Kdor seje
               veter, žanje vihar."</q></p>
            </sp>
            <sp xml:id="SDZ5-Redna-14-2010-03-02.sp211">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod dr. Vinko Gorenak.</p>
            </sp>
            <sp xml:id="SDZ5-Redna-14-2010-03-02.sp212">

               <speaker>DR. VINKO GORENAK:</speaker>

               <p>Hvala lepa.</p>
               <p>Ko sem se pripravljal na ta nastop, sem seveda imel v mislih, da bom tukaj gledal
               odnosno da bo tukaj z nami sedel predsednik države. Temu seveda ni tako. V uvodnem
               delu njegovega nastopa moram reči, da je z izjemno ihto in z izjemno energičnim
               pozivom rekel, energično zavrnite to ustavno obtožbo. Seveda me je za hipec vrnil
               nekam v zgodovino, tako v eno 16. stoletje, ko sem pomislil, da poslušam kakšnega
               kralja ali cesarja, ki jemlje to funkcijo dedno in ne kot predsednika države, ki je
               izvoljen s strani ljudstva za določeno obdobje z možnostjo podvojitve mandata. On
               očitno to zadevo jemlje malo drugače, malo zgodovinsko.</p>
               <p>Poglejte, jaz bi rad v svojem delu spregovoril o naslednjem; kot veste sem sam
               sodeloval v akciji Sever, vodil sem tristo petdeset ali štiristo policistov na
               območju Policijske uprave Celje in vesel sem, da danes tukaj pravzaprav ni bilo
               nobenega poslanca, ki bi samo dejanje, samo akcijo Sever postavljal pod vprašaj. Tudi
               sam sem bil član društva Sever do 30. 11. 2009, ko so me povabili tudi na to
               proslavo, na proslavo sem seveda tudi šel. Tik pred Cankarjevim domom me je nekako
               dohitela vest, kaj se je zgodilo, zato sem se na vhodu obrnil in sem šel domov. Moram
               reči, da sem kar nekaj časa razmišljal tisti večer, ali me ni tisti klicatelj, ki me
               je obvestil, pravzaprav potegnil za nos, ker nisem mogel verjeti, da se je to res
               lahko zgodilo. Pa vendar je treba reči nekaj. Dva ali tri dni nisem niti razmišljal o
               izstopu iz organizacije. Ko pa sem poslušal predsednika države, ki je rekel, <q>"po
               tehtnem premisleku in na predlog 5.000 članov sem to in to odlikovanje dodelil,"</q>
               takrat pa je nekako za mene bilo konec in je bilo jasno, da je tu nekaj narobe, ampak
               ne z organizacijo Sever, pač pa z njenim vodstvom. V nadaljevanju bom navedel
               nekatere podatke, pri čemer se sklicujem na dogajanje v tem času v Združenju Sever,
               namreč, poslali so mi kar veliko dokumentov na to temo, kako je to potekalo.</p>
               <p>Tisto jutro sem sam poklical predsednika Horvata in ga vprašal: <q>"Poslušaj,"</q> poznava
               se dolga leta, <q>"kako se je to lahko zgodilo?"</q> Rekel je takole: <q>"Nekje v avgustu
               mesecu ali juliju so nas poklicali predstavniki kabineta predsednika države,"</q> toliko
               v odgovor tistim, ki ste se prej smejali ob tej navedbi, to potrjuje tudi predsednik
               Horvat. Torej, kabinet predsednika države je poklical Združenje Sever in povedali so
               jim, da je predsednik pripravljen podeliti tri državna odlikovanja. Moje nadaljnje
               vprašanje je bilo: <q>"Kako se je to lahko potem zgodilo, kako ste lahko prišli do te
               trojice?"</q> Namreč, zame bi bilo izjemno v redu, če bi se predsednik države odločil za
               odlikovanje Združenja Sever. Gre za veliko število, 5.000, 6.000 policistov, mislim,
               da jih je v združenju nekoliko manj, in prav bi bilo, da organizacija kot taka tako
               odlikovanje tudi dobi. Vendar temu ni bilo tako. Predsednik Horvat mi je rekel: <q>"Veš,
               v vodstvu smo se tako zmenili."</q> No, treba je reči še naslednje. Potem sem jaz seveda
               izstopil, če so se v vodstvu tako zmenili, torej so se zmenili mimo svojega članstva,
               zlasti pa mimo tistega, ki bi moral o tem odločati, to pa je upravni odbor
               organizacije.</p>
               <p>Naj na tej točki še enkrat poudarim, tudi zaradi vseh mojih nekdanjih kolegov, ki me
               verjetno zdajle spremljajo ali pa me bodo, da globoko cenim njihovo delo. Cenim tudi
               svoje delo. Sam sem bil sestavni del te organizacije v Celju in še vedno in ponovno
               poudarjam, opravljeno je bilo pomembno in častno delo. Vendar je treba poudariti še
               nekaj, da to vodstvo - namreč, poglejte, zmenili so se, kot pravi predsednik, da bodo
               dobili trije državno odlikovanje. Kdo so ti trije? Eden od njih je tudi sodeloval,
               vodstvo združenja predstavlja, vsaj po internetnih podatkih, pet ljudi, trije pa so
               se tako torej zmenili. Eden je predlagal samega sebe in v nadaljevanju je predlagal
               še dva svoja šefa, to je gospoda Jesenka in gospoda Ertla. Glejte, jaz se tistih
               dogodkov natanko spominjam. Bil sem sestavni del te operacije, če jo lahko tako
               imenujemo. Kdo je odlikovan? Odlikovani so kabinetni vodje. Nihče od teh treh ljudi
               ni bil terenski vodja. Kar se tiče gospoda Ertla, je prenesel ukaz politike in
               podpisal dokumente. To je pa tudi vse, kar je naredil. Kar se tiče kabinetnega
               vodenja, sta bila to dva odlikovanca. Operativni vodja in vsi ostali policisti,
               veste, ki smo v tistem času kakšne pol kranjske pa kakšen čaj na hitro popili, sicer
               pa delali, je treba reči nekaj, da ti ljudje pa niso dobili nič. Jaz na proslavi v
               Cankarjevem domu nisem videl gospoda Kolenca. Mislim, da je gospod Kolenc eden
               tistih, ki je izstopil celo potem. Bil pa je operativni vodja, ki je hodil po terenu.
               Ki je hodil po terenu in terensko vodil akcijo. Ne vem, jaz ga nisem videl ne v
               Cankarjevem domu pa tudi ne vem, da bi kakšno odlikovanje dobil. Torej dobili so
               kabinetni vodje in ne operativni vodje. To je žalitev za vse policiste. Vsaj po mojem
               mnenju, ki so operativno delali na terenu, da njihovi vodje, ki so sedeli v pisarnah
               na Štefanovi 2, to dobijo, oni pa ne.</p>
               <p>Po tistem pozivu iz kabineta predsednika države je prišlo do tega, da so se sestali
               trije ljudje med temi, kot sem rekel, in se dogovorili, kdo bo kaj dobil. 22. člen
               statuta združenja pravi v predzadnji alineji, da upravni odbor državnim organom
               pošilja predloga za podelitev državnih odlikovanj in tako dalje. Tega ni storil
               upravni odbor. Tega ni storila niti komisija za odlikovanja. Ne boste verjeli. Tu na
               tej sliki imam 10, 12 ljudi, ki sestavljajo upravni odbor. Med njimi ni nobenega, ki
               bi o tem odločal. Samo eden je med njimi, ki je bil naknadno obveščen in je mandat,
               kot je bilo rečeno, med njimi je eden, ki je soodločal o dveh odlikovanjih.</p>
               <p>Predsednik države je prej rekel: <q>"Ja, legitimno so mi poslali ta predlog"</q> in v
               dokumentaciji ga je tudi predstavil. To sicer drži. Ampak po mojih podatkih in to je
               tudi točno, tako izhaja iz korespondence, ki so mi jo poslali, so to naknadno pokrili
               z neko sejo v mesecu januarju zato, da bi pokrili, kot so rekli, predsednika države,
               da to dejanje ne bi bilo več sporno. Kljub temu, da so na tistem sestanku kar štirje
               predsedniki ali pet predsednikov območnih odborov temu eksplicitno nasprotovali. Za
               so bili Koprčani, Ljubljančani pa mislim, da še ena območna enota.</p>
               <p>Kaj je zapisal predsednik Horvat kasneje? V nekem svojem pojasnilu je to tudi
               priznal, zato bom to prebral. V zaključni fazi priprav na spominsko slovesnost je bil
               v soglasju z uradom predsednika republike posredovan predlog za dodelitev treh
               državnih odlikovanj, srebrni red za zasluge. Predloge je na podlagi seznama
               predlaganih za znak policije za sodelovanje izoblikovala delovna skupina za dodelitev
               priznanj in odlikovanj. Uradu predsednika republike je bil posredovan predlog s
               podpisom predsednika združenja, in to je danes predsednik kazal, jaz njemu ne
               zamerim. On je kazal ta dokument, ki je ocenil skladnost z odločitvijo upravnega
               odbora o aktivnostih ob 20. letnici akcije Sever, da ima organizacijski odbor vse
               pooblastila za obeležitev tega dogodka. Se pravi, oni so na podlagi pooblastila, da
               pripravijo proslavo zraven primaknili še tri državna odlikovanja mimo upravnega
               odbora in mimo komisije za odlikovanja. Torej, predsednik to priznava. Dejanje je
               torej bilo v nasprotju s statutom, čeprav je predsednik države v zmoti. Jaz mu ne
               zamerim, da je v zmoti, je v zmoti, ker so mu pač tak dokument posredovali. Upravni
               odbor o tem ni razpravljal. Zadeva je tam relativno jasna. Znotraj združenja, tako so
               mi sporočili, želijo to vodstvo v mesecu marcu ali aprilu tudi zamenjati. Jaz sem
               globoko prepričan, da vsi tisti izstopi, ki so sledili tudi mojemu izstopu, pa
               govorim o gospodu Pogorevcu, mislim, da tudi o gospodu Kolencu, ne vem, ali je gospod
               Beznik še ali ni, in mnogi drugi, ki so izstopili, so znak protesta proti vodstvu
               Združenja Sever. Mi ne smemo, še enkrat poudarjam, nikoli enačiti Združenja Sever in
               vseh teh tisoč policistov z njihovim vodstvom. Njihovo vodstvo je zlorabilo položaj,
               njihovo vodstvo je zlorabilo situacijo in lahko bi rekli, na tanek led pripeljalo
               predsednika države, čeprav ga ne opravičujem. On bi moral preceniti, kaj se je
               zgodilo, namreč tudi sam je imel dovolj možnosti, da je lahko ocenil zgodovinske
               dogodke, saj nenazadnje je bil v tistem času odrasel človek. Mislim, da je predsednik
               države imel možnost, da kaj ukrene, ko se je to jasno pokazalo v slovenski javnosti.
               Lahko bi se vsaj navidezno izkopal iz te situacije, tako da bi se dogovoril, tako z
               gospodom Ertlom, kot z Združenjem Sever, nek pošten dogovor z vodstvom, seveda, in bi
               zadevo umaknili. Ne, vendar on absolutno vztraja na tej situaciji in to je slabo. On
               vztraja na tem in tudi to je pripeljalo do današnje seje. Lahko bi rekel, oprostite,
               v zmoto so me spravili. Jaz rečem, oprostite, vsakemu študentu, če menim, da sem
               nekaj narobe ocenil, ali karkoli. Tudi predsednik države ni nezmotljiv, vendar
               občutek imam, da mu beseda oprostite ne gre iz ust in to je tisti problem. Tako da me
               čedalje bolj prepričuje, da to počne zaradi svoje vzvišenosti, namreč njegov nastop,
               intonacija današnjega nastopa, v katerem je rekel, <q>"O, ma ni tako"</q>, pomeni znak
               vzvišenosti in to ni dobro, kot da ne bi vedel, da ima nek mandat. In ljudstvo bo
               tisto, ki mu bo na volitvah sodilo.</p>
               <p>Mene prepričuje tudi to, zdaj glede na to, da toliko vztrajate na tem me prepričuje
               tudi to veste, da pravzaprav zavestno to počne. Da zavestno to počne in da zavestno
               prikriva vse tisto, kar smo na današnji seji povedali.</p>
               <p>Jaz mislim še nekaj, poglejte on ni razdelil zdaj levi pa desni, mi pa vi, daleč od
               tega. Poglejte znotraj levega bloka imate serijo intelektualcev, ki so jasno
               povedali, to ni pravo dejanje. Torej ni zarezal samo med vas in nas, ampak je zarezal
               med vas, to je tisto. Čeprav ga boste zagotovo pokrili.</p>
               <p>Samo še to, poglejte, enkratno dejanje. Vi poudarjate enkratno dejanje je to bilo in
               nagrajen je za enkratno dejanje. Ja, jaz nikdar nisem dal študentu, ki je na devet
               vprašanj odgovoril nič, ni ust odprl, desetega je pa briljantno zrecitiral, ta še
               nikoli ni dobil desetice, ampak je padel na izpitu. In v temu kontekstu je tudi
               predsednik države padel na izpitu.</p>
               <p>Za zaključek, poglejte da smo sedeli, tisti, ki ste ponavljal da smo tukaj sedeli,
               mene ne boste z nobenim ukazom prepričali, da moram vstati, če pride predsednik
               države. Predsednik države, mi smo vstali, tudi sam, vsi, ob vseh njegovih nastopih v
               temu parlamentu. On je s svojim dejanjem žalil tisoče ljudi, tisoče ljudi, so jih
               kolegi omenjali. In če je on pripravljen žaliti tisoče ljudi, jaz mislim, da vsaj kar
               se mene tiče, govorim osebno, nisem dolžan ostati. Hvala lepa.</p>
            </sp>
            <sp xml:id="SDZ5-Redna-14-2010-03-02.sp213">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Samo Bevk, prosim.</p>
            </sp>
            <sp xml:id="SDZ5-Redna-14-2010-03-02.sp214">

               <speaker>SAMO BEVK:</speaker>

               <p>Hvala lepa za besedo, gospod predsednik. Spoštovani zbor.</p>
               <p>Najprej bi v proceduralnem smislu predlagal svojim kolegom na tisti strani dvorane,
               da bi se lahko zgledovali po našem pokojnem poslancu Slovenskih krščanskih
               demokratov, Marjanu Šifrerju. Tisti, ki ste bili takrat v Državnem zboru, že veste,
               na kaj mislim.</p>
               <p>In sedaj na vsebino. Prvič v zgodovini slovenske sodobne države smo priča predlogu
               obtožbe predsednika republike pred Ustavnim sodiščem, ki jo predlagajo poslanke in
               poslanci Slovenske demokratske stranke in Slovenske ljudske stranke, večji del
               opozicije torej. Gre še za en instrument opozicije v neusmiljeni borbi za ponovni
               prevzem oblasti, ki se jim je izmuznila na državnozborskih volitvah leta 2008.
               Odgovornost predsednika republike je opredeljena v 109. členu Ustave RS, kjer je
               zapisano, da lahko predsednika republike Državni zbor obtoži pred Ustavnim sodiščem,
               če je pri opravljanju svoje funkcije kršil ustavo ali huje kršil zakon. Če Državni
               zbor in Ustavno sodišče ugotovita kršitve, lahko Ustavno sodišče z 2/3 večino glasov
               vseh sodnikov odloči o odvzemu funkcije. Predlagatelje ustavne obtožbe zato
               sprašujem: Ali resnično menijo, da je šlo pri podelitvi zgolj enega odlikovanja za
               velike kršitve zakona in ustave, da je treba predsedniku republike dr. Danilu Türku
               odvzeti funkcijo? Ali pa gre v tem primeru zgolj za politično spletko, katere glavni
               namen je razvrednotiti funkcijo predsednika republike, ki jim je ravno tako spolzela
               iz rok na volitvah leta 2007, ter na popolnem političnem pogorišču ponovno prevzeti
               oblast. Že obrazložitev ustavne obtožbe predlagatelji začnejo z veliko manipulacijo.
               Citiram. <q>"Da je bila dne 30. novembra 2009 objavljena vest STA, da je predsednik
               republike dr. Danilo Türk odlikoval nekdanjega šefa Udbe Tomaža Ertla s srebrnim
               redom za zasluge."</q> Pogledal sem na spletno stran Slovenske tiskovne agencije in
               prebral naslov <q>"Türk za zasluge v času akcije Sever odlikoval Časa, Ertla in
               Jesenka."</q> Torej skupino visokih funkcionarjev takratne milice in Sekretariata za
               notranje zadeve, ki so bili najbolj zaslužni za izvedbo akcije Sever, za preprečitev
               mitinga resnice leta 1989 v Sloveniji Mitingov resnice, ki so se razraščali v tedanji
               Jugoslaviji in na koncu privedli do največje morije po drugi svetovni vojni v Evropi.
               Ne vem, če bi prišlo do takega problematiziranja podelitve zgolj enega samega
               odlikovanja, če bi bilo le to podeljeno vsem udeležencem akcije Sever in ne trem
               njenim najvidnejšim akterjem, med katerimi je bil tudi takratni republiški sekretar
               za notranje zadeve. Koncev koncev gre za oblikovanje za konkreten dogodek, za uspešno
               preprečitev mitinga resnice v Ljubljani, torej za državotvorno dejanje in
               nepogrešljiv kamenček v mozaiku slovenske osamosvojitve.</p>
               <p>Ustavne obtožbe seveda ne bom podprl, prav tako pa ne morem podpreti tudi predloga
               sklepa predlagateljev te navadne politične spletke. Hvala lepa.</p>
            </sp>
            <sp xml:id="SDZ5-Redna-14-2010-03-02.sp215">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Matevž Frangež. Prosim.</p>
            </sp>
            <sp xml:id="SDZ5-Redna-14-2010-03-02.sp216">

               <speaker>MATEVŽ FRANGEŽ:</speaker>

               <p>Nikomur ne želim odrekati demokratične pravice, da si oblikuje svojo demokratično
               misel in to misel tudi izrazi o predsednikovemu odlikovanju in tudi, če se kdo s
               takšno odločitvijo ne strinja, to ne pomeni in to ni dovolj za to, da bi takšno
               odlikovanje kvalificirali kot kršitev Ustave ali hujšo kršitev zakona.</p>
               <p>V bistvu gre v tej zgodbi za nekaj povsem drugega. Gre za po eni strani ponoven
               poizkus monopolizacije zaslug za demokratizacijo in osamosvojitev naše države.
               Namesto, da bi iz te enotne narodne izkušnje izpred slabih dvajsetih let, znali
               potegniti tisto skupno izhodišče, ki bi lahko predstavljajo tudi oporišče za izzive,
               ki nas čakajo. To je žalostno, to je kratkogledno in služi sebičnim interesom neke
               politične sile, ne pa temu, kar bi Državni zbor moral imeti vedno pred očmi, in to so
               najboljši interesi tega naroda.</p>
               <p>Drugi namen te razprave je seveda kombinacija tega nezadovoljstva, ki smo mu priče v
               tej državi. Živimo v času gospodarske in vse bolj tudi socialne krize. Odgovorna
               politika mora v tem času postavljati temelje za to, da bomo imeli na čem graditi, da
               okrepimo tiste potenciale, ki jih v družbi imamo, da srednje in dolgoročno preživimo,
               in da danes pomagamo tistim, ki so naše pomoči potrebni. Neodgovorna politika pa bo
               torišče družbenega nezadovoljstva uporabila za kratkoglede populizme in
               nezadovoljstvo izkoriščala zato, da ruši zaupanje ljudi v demokratične institucije,
               na katerih je utemeljen naš družbeni dogovor, naša Ustava.</p>
               <p>V zgodovini imamo nekaj jasnih primerjav. V času gospodarske krize v Združenih
               državah je veliki ameriški predsednik Roosevelt znal organizirati ameriške ljudi, jim
               postaviti nove vizije, nove sanje o tem, kako bodo reorganizirali svojo družbeno
               realnost in izšli iz krize močnejši. Imamo pa žal tudi kakšne druge primerjave, ko se
               je s populizmom, razraščanjem sovraštva in nemoči šibkih oblasti polastila kakšna
               avtoritarna skupina. Ne želim biti natančnejši, da si ne bi zaslužil korektne opombe
               predsednika Državnega zbora.</p>
               <p>Imamo dve jasni zgodovinski izkušnji in mi želimo graditi na tisti, ki je
               demokratična, ki je odprta in ki spoštuje tudi legitimne razlike med nami, ne pa da,
               kot je predsednik republike danes zelo jasno opozoril, brezglavo in vsepovprek
               obtožuje. Imamo odgovornost, da Slovenijo popeljemo iz krize in to mora biti naša
               skupna naloga, to mora biti izziv, ki to Slovenijo združuje. Vendar ne pozabite,
               četudi je vladna odgovornost na naši strani, tudi opozicije pri tem velikem izzivu ni
               brez odgovornosti. In ni dovolj samo vedno znova ogrevati ta politični boj v že tako
               ali tako dramatično vročih razmerah. Vaše odgovornosti je tudi v tem, da prispevate k
               tvorni družbeni klimi, ki bo prispevala k temu, da bomo izšli iz te krize močnejši.
               In to je lahko naša skupna zmaga, gospodje. Te ambicije, da bi bil to skupen projekt
               tega naroda, vseh naših ljudi in celotne slovenske politike ste se že zdavnaj
               odpovedali. Namesto tega vidimo razrast tega nezaupanja in vztrajen poizkus, da
               državljanke in državljane te države spravite na ulice, kjer bo rojena druga
               republika. Ne pozabite, in jaz nikomur izmed osamosvojiteljev ne priznavam teh
               zgodovinskih zaslug, da je ta država nastala na demokratičen in praven način. Naša
               vlada, ta stran parlamenta, jo skuša spreminjati na bolje, na praven in demokratičen
               način, ne pa s tem, da podpihujemo čustva v narodu, ki ne morejo rezultirati v
               pozitivni akciji, v tistem, kar kot Slovenija potrebujemo.</p>
               <p>Mislim, da je bilo na ustavno obtožbo odgovorjeno vse. Mislim, da se jasno kaže, da
               gre za zlorabo tega instituta in želim vas opomniti, da v prihodnje bolj premišljeno
               izbirate orožje, ko rušite demokratične institucije te države.</p>
            </sp>
            <sp xml:id="SDZ5-Redna-14-2010-03-02.sp217">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miro Petek.</p>
            </sp>
            <sp xml:id="SDZ5-Redna-14-2010-03-02.sp218">

               <speaker>MIRO PETEK:</speaker>

               <p>Hvala za besedo. Kolegice in kolegi.</p>
               <p>Res je, živeli smo v totalitarizmu. Danes živimo v demokraciji. In sprevrženo je, če
               predsednik države nagrajuje nekoga, ki je bil v vrhu piramide totalitarnega sistema
               oziroma Udbe, ki je definitivno zločinska organizacija. Tudi mnogi pisci z levega
               ideološkega spektra so potegnili zanimiv enačaj, na primer zapisali so, da med
               gestapom, NKBD in Udbo ni bilo velikih razlik. Imeli so prav. Glede na metode dela,
               ki so jih imele te organizacije, so imeli še kako prav. Bistvo totalitarizma je zlo.
               Zlo pa se udejanja z represivnim aparatom, z brezpravnim zapiranjem, terorističnimi
               akacijami in podobno. In vse to je počela Udba. To je bila politična policija. Torej
               je bila policija takrat edine politične stranke, komunistične partije, komunizem pa
               ni mogel obstajati brez nasilja. Sicer pa velja, da ni zločinov brez zločincev in
               seveda ni zločina brez kazni in to se je dogajalo tudi v Sloveniji. S tem
               odlikovanjem predsednika države gospoda Ertla pa ne gre samo za opravičevanje tega
               zla, temveč gre predvsem za nagrajevanje tega zla, ki smo mu bili priča.</p>
               <p>Danes smo tukaj že nekaj slišali o terorističnem napadu v Velikovcu. In o tem
               obstajajo tudi dokumenti. Udba je na avstrijskem Koroškem v 70-ih letih organizirala
               teroristične akcije. To je v arhivih dokumentirano in tudi v zapisnikih Republiškega
               sveta za varstvo ustavne ureditve. O tem so govorili na več sejah in na teh sejah so
               bili med drugimi prisotni tovariši: Franc Šetinc, Janez Zemljarič, Anton Vratuša,
               Tomaž Ertl in še mnogi drugi. Poglejmo, gospod Zemljarič oziroma tovariš Zemljarič je
               bil takrat republiški sekretar za notranje zadeve, tovariš Ertl je bil njegov
               podsekretar, kasneje sekretar. Franc Šetinc je bil v tistem času predsednik
               Republiške konference ZDL, Anton Vratuša je bil takrat predsednik izvršnega sveta.
               Mitja Ribičič, ki je redno sodeloval na teh sestankih, je za Ivanom Mačkom prevzel
               OZNO. Bil je predsednik zveznega izvršnega sveta. Bil je tudi predsednik Centralnega
               komiteja Zveze komunistov Jugoslavije. V prihodnjih dneh bomo zagotovo večkrat
               slišali, kako ti tovariši niso imeli čisto nič z akcijami na avstrijskem Koroškem, v
               Velikovcu in drugje. Toda to je bil takrat politični vrh Slovenije, ki je poveljeval
               Udbi.</p>
               <p>Že v zapisniku 7. seje Republiškega sveta za varstvo ustavne ureditve dne 21. 9. 1979
               je bilo nekaj zelo zanimivih ugotovitev. Poglejte, v zapisniku piše, da mora po
               dogodku v Velikovcu pripraviti več legend. Tudi tako, ki upošteva možnosti, da
               avstrijski varnostni organi odkrijejo in izvedo vse, kar je znano vsakemu udeležencu
               akcije. Zanimivo. In dalje. Zaščitili so svoje ljudi in zapisali, da je treba povzeti
               vse možne ukrepe za pravno zaščito obeh jugoslovanskih državljanov udeleženih v
               akcijah in še bi lahko naštevali. Poleg teroristične akcije dveh članov Udbe v
               Velikovcu so bile v teh letih še druge sabotaže in akcije na avstrijskem Koroškem, o
               čemer je tukaj že bilo nekaj malega rečeno.</p>
               <p>Res je, v delu manjšine je takrat v 70-ih letih prevladalo mišljenje, da je dovolj
               <q>"mazaških"</q> akcij, hoteli so nekaj več. Toda ali je bilo spodobno, da so posamezne
               predstavnike manjšine udbaši usposabljali na Pohorju in v Poreču za konkretne
               teroristične akcije in da se je omogočal dostop do eksplozivnih sredstev. Bivši
               predsednik slovenske vlade Stane Kavčič je takrat menil, da so hoteli Jugoslovani s
               tem napadom v Velikovcu sprožiti napetosti na meji, da bi potem lažje obvladovali
               razmere doma. Mislim, da je to zanimiva in kar dobra ugotovitev. Ta dejavnost Udbe na
               avstrijskem Koroškem, na tem dvojezičnem ozemlju, ni bila v prid manjšini. Nasprotno,
               povečevala je nasprotje med večinskim in manjšinskim narodom na avstrijskem Koroškem.
               Jasno je namreč, da se lahko za pravice manjšine borimo le s političnimi sredstvi na
               bilateralni ravni, na multilateralni ravni, tudi z internacionalizacijami, toda,
               gospe in gospodje, ne na način, kot se uveljavlja v Palestini. Takratni svetovni
               tisk, na primer, Frankfurter Algemeine Zeitung, je jasno pisal, da sledovi
               velikovškega napada vodijo v ljubljanske policijske kroge. Niso pisali <q>"v beograjske
               policijske kroge, temveč "</q>ljubljanske policijske kroge<q>". Algemeine je o tem pisal
               17.10.1979, saj so namreč dobro vedeli, da je bil napadalec nekdo iz Ljubljane in da
               je bil v službi na Udbi. Delo in Politika sta takrat, zanimivo, zapisala, da "</q>gre za
               nesramno provokacijo Avstrije". Kmalu zatem sta oba svoje dejanje priznala. Še več,
               Udba, kot smo danes že večkrat slišali, politična policija komunistične partije, je s
               tem atentatom na avstrijskem Koroškem želela tudi diskvalificirati krščansko
               usmerjeni del slovenske manjšine in Koroško enotno listo, danes se imenuje Enotna
               lista, ker pač tovrstna organiziranost manjšine takratni partiji ni bila pogodu.
               Partija je podpirala organizacije, ki so sledile svetlim tradicijam komunizma. In
               tudi slovenska levica, manjšinska levica na avstrijskem Koroškem se je pričela
               integrirati v večinske avstrijske stranke. Pričeli so, zanimivo, zagovarjati
               stališča, kako je Avstrijska državna pogodba že izpolnjena, distancirali so se od
               takratne Koroške enotne liste. In kaj se je zgodilo? Na volitvah je Koroška enotna
               lista izgubila kakšnih 2.000 glasov, prejela je 4.000 glasov in se ni uvrstila v
               Deželni zbor. Eksplozija v Celovcu, oprostite, eksplozija v Velikovcu je namreč bila
               vsega tri tedne pred deželnozborskimi volitvami. Iz življenjepisa predsednika države
               dr. Danila Türka lahko vidimo, da je bil v času, ko so se na avstrijskem Koroškem
               dogajale te teroristične akcije, ki jih je izvajala naša Udba, zaposlen na SZDL. Bil
               je tisti človek, ki se je ukvarjal z manjšinsko problematiko. Bil je predsednik
               komisije za manjšinska in izseljeniška vprašanja, in to vse do leta 1982. Če bi bil
               seveda gospod Türk tukaj, bi ga vprašal, koliko je takrat kot mlad funkcionar SZDL
               bil seznanjen s terorističnimi aktivnostmi slovenske Udbe na dvojezičnem območju
               avstrijske Koroške. Hvala.</p>
            </sp>
            <sp xml:id="SDZ5-Redna-14-2010-03-02.sp219">

               <speaker>PREDSEDNIK DR. PAVEL GANTAR:</speaker>

               <p>Hvala lepa. V imenu predlagatelja, gospod Janez Janša.</p>
            </sp>
            <sp xml:id="SDZ5-Redna-14-2010-03-02.sp220">

               <speaker>JANEZ JANŠA:</speaker>

               <p>Hvala za besedo. Želel bi nekaj dodati temu, kar je povedal moj poslanski kolega Miro
               Petek. Še prej pa mislim, da sem dolžan en odgovor najglasnejšemu iz družine Juri, ki
               je prej mislim, da petnajstič v zgodovini tega parlamenta citiral nek moj sestavek iz
               biltena pohodniške brigade Avnoj. Ja, saj jaz bi pričakoval, da znate to že na pamet,
               ker ste petnajstič prebrali in jaz tega avtorstva nisem nikoli zanikal, sem pa vedno
               prosil, da kadar to preberete in kadar mi očitate pohod po poteh Avnoja, da poveste
               tudi drugi del zgodbe. Drugi del zgodbe pa je, da je bil ta pohod in ta tradicija na
               moj predlog ukinjena naslednje leto in smo bili nekateri v mladinski organizaciji
               zaradi tega takrat prvič s strani borcev razglašeni za kontrarevolucionarje. Takrat
               se je začela tudi tista znamenita diferenciacija v mladinski organizaciji, ki je
               potem pripeljala do številnih dogodkov. Ko boste to spet brali ali pa že recitirali
               na pamet, povejte še to.</p>
               <p>Rečeno je tudi bilo, da bi pravzaprav ustavna obtožba morala biti vložena proti meni,
               ker sem to pred tridesetimi leti napisal. Kot da je zdaj nek članek, ki je bil
               napisan na podlagi tega, kar se je takrat vedelo ali pa kar sem jaz vedel ali pa
               takrat tudi verjel, nikoli nisem tega zanikal, enak temu, da je nekdo podtikal bombe
               po Koroškem, zapiral ljudi, zasledoval, prisluškoval, drastično kršil človekove
               pravice. To poenostavljanje je pa dejansko višek vsega sprenevedanja.</p>
               <p>Res je, takrat so bili časi, ko smo kot cel razred prišli z vlakom v Ljubljano iz
               šole in smo demonstrirali za pravice naše manjšine na Koroškem. Vem, da smo morali
               napisati neke transparente z gesli, kot so nam jih povedali. Na nekem transparentu,
               ki smo ga nosili, je tudi pisalo <q>"Odločno protestiramo proti mazanju in skrunjenju
               slovenskih spomenikov na avstrijskem Koroškem"</q>. To je takrat jugoslovansko oziroma
               slovensko časopisje pisalo, kako so nemški šovinisti na Koroškem umazali slovenske
               spomenike. Če boste prebrali to gradivo, ki ste ga prej z gnusom malo prijeli v roke
               in ki je bilo razdeljeno, boste videli, da je veliko teh mazaških akcij organizirala
               slovenska Udba. Slovenska Udba je organizirala mazaške akcije slovenskih spomenikov
               na Koroškem, mi pa smo potem kot otroci iz šol v Ljubljani protestirali proti tem
               mazaškim akcijam, ki so bile pripisane nemškim šovinistom na Koroškem. Eden, ki je
               bil zelo aktiven pisec strokovnih razprav o nemškem šovinizmu na Koroškem in tudi v
               teh akcijah, je, tukaj imam en njegov izdelek, tudi sedanji predsednik republike, ki
               se je zelo aktivno ukvarjal s tisto situacijo, tudi obtoževal nemške šoviniste za
               tisto, kar je v veliki meri delala Udba. Če boste prebrali to dokumentacijo, boste
               videli, da je podcenter slovenske Udbe na Koroškem, ki se je imenoval Podcenter Sora,
               mazal tako obeležja heimatdiensta kot tudi partizanske spomenike. Ampak zadeva se ni,
               kot je rekel prej poslanski kolega Petek, ustavila pri tem. Ta podcenter slovenske
               Udbe, imenovan Sora, je preko ljudi, ki so tudi imenovani v teh dokumentih, nekateri
               z imenom in priimkom, nekateri s sodelavskimi imeni, organiziral tudi prave
               teroristične akcije. <gap n="..."/><stage>/Oglašanje v dvorani./</stage><gap n="..."/></p>
               <p>Saj vidim, da je kolega<gap n="..."/></p>
            </sp>
            <sp xml:id="SDZ5-Redna-14-2010-03-02.sp221">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani.</p>
            </sp>
            <sp xml:id="SDZ5-Redna-14-2010-03-02.sp222">

               <speaker>JANEZ JANŠA:</speaker>

               <p><gap n="..."/>postal živčen, saj jaz nisem opazil njegovega imena tam, morda ga je kakšno kodno
               ime zmotilo. <gap n="..."/><stage>/Oglašanje v dvorani./</stage><gap n="..."/></p>
            </sp>
            <sp xml:id="SDZ5-Redna-14-2010-03-02.sp223">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim.</p>
            </sp>
            <sp xml:id="SDZ5-Redna-14-2010-03-02.sp224">

               <speaker>JANEZ JANŠA:</speaker>

               <p>Ta podcenter slovenske Udbe, ki je bil podrejen v tem času gospodu Ertlu, gospod Ertl
               je bil najprej šef oddelka v Udbi, nato šef Udbe in nato republiški sekretar za
               notranje zadeve, ki mu je bila Udba podrejena, je organiziral tudi miniranje
               daljnovodov, železniških prog in muzejev. Najhujša akcija od teh je bila ravno ta, ko
               so minirali muzej v Velikovcu, in to v hiši, ob času, bomba je bila tempirana na čas,
               ko bi se v tej hiši moral sestati občinski svet. Šlo je za teroristično akcijo z
               namenom povzročitve velikih človeških žrtev. Bomba je eksplodirala predčasno, bili so
               trije hudo ranjeni - čuvaj muzeja in oba, ki sta to bombo podstavljala. Oba sta bila
               formalno zaposlena v slovenski Udbi. Luka Vidmar in Martina Blaj. Oba sta imela potne
               liste, prave in tudi ponarejene, ponarejene pa na ponarejeno ime, ampak uradno izdane
               v Sloveniji. Poleg teh terorističnih akcij, ki so uspele, je Udba organizirala na
               Koroškem ali pa so sodelavci Udbe na Koroškem, nekateri, kot je raziskava pokazala,
               deloma samoiniciativno, načrtovali tudi zastrupitev klopinskega jezera. Posledice si
               lahko predstavljate, napad na mladinski tabor in razstrelitev radijskega oddajnika.
               Razstrelivo za te akcije so dobivali od Udbe v Sloveniji. Ljudje, ki so sodelovali v
               teh akcijah, so bili trenirani v centrih Udbe v Sloveniji. Vžigalnike in ostala
               tehnična sredstva za te akcije so dobivali v Sloveniji. Ta atentat Velikovcev, kot se
               je tej teroristični akciji potem prijelo ime, je takrat odmeval pravzaprav v celem
               svetu. Ta dokumentacija, ki ste jo dobili na mizo, je samo del dokumentacije, ki
               obstaja. Je tudi sodni proces, kjer je sodna preiskava veliko pokazala. Oba
               uslužbenca Udbe, ki sta neposredno izvedla akcijo v Velikovcu, sta priznala svoje
               dejanje, bila obsojena za mednarodni terorizem in bila potem iz Jugoslavije zamenjana
               za dva domnevna avstrijska vohuna. Vsi politični organi v Sloveniji so se takrat
               ukvarjali s tem, pod oznako <q>"strogo zaupno"</q>. Reakcije so bile takšne, da je dejansko
               potem prišlo do ustavitve. Beograd je prepovedal slovenski Udbi nadaljevanje teh
               akcij. Kakšne so bile posledice za slovensko manjšino na Koroškem, je kolega Petek
               prej zelo nazorno razložil. Dejstvo je, da je bila to teroristična akcija, ki je
               najbolj prizadela prav slovensko manjšino na Koroškem. Še posebej en del te manjšine,
               tisti del, ki se ni hotel utopiti v avstrijski socialistični stranki, kar bi se
               manjšina morala, ker je to bila direktiva, ki je prišla iz Beograda.</p>
               <p>V tej akciji ne govorimo toliko zaradi tega, ker bi bila to najhujša kršitev, ki jo
               je izvedla Udba, čeprav je bila to zelo velika stvar. In tudi ne samo zaradi tega,
               ker je ena od redkih aktivnosti Udbe, ki je bila popolnoma razgaljena zaradi te
               nesreče. Mimogrede, Jugoslavija je takrat formalno izpeljala velikansko <q>"preiskavo"</q>.
               Ampak v tej preiskavi so tisti, ki so bili najbolj odgovorni, bili zaščiteni in so
               vsi napredovali. Zamenjani so bili samo nekateri operativci iz centra Udbe v
               Mariboru, ker je akcija spodletela. O tej akciji govorimo toliko zaradi stavka, ki
               ste ga lahko prebrali v Dnevniku in spominih Staneta Kavčiča. Stane Kavčič je o tej
               akciji napisal kar nekaj strani v svojem dnevniku, in to ne kar tako. Kavčič je
               namreč poznal Luko Vidmarja, atentatorja, ki je bil tudi sam težko ranjen ob
               nastavitvi bombe, ker se je ta družil z njegovim sinom, eden od njegovih sinov je bil
               namreč tudi v Udbi. Poznal je ozadje, poznal je ljudi in napisal je naslednje: <q>"Iz
               povedanega sledi, da velikovški atentat ni delo Luke Vidmarja, niti naše tajne
               policije, ki ga je poslala in atentat operativno organizirala, ampak je rezultat
               sklepa vodilnih političnih osebnosti. Politično platformo za akcijo Udbe na Koroškem
               so ustvarjali nekateri posamezniki v vrhu takratne slovenske politike, ki so tam
               ocenjevali razmere in pisali tako imenovano politično platformo za delovanje Udbe."</q>
               Kavčič je to vedel, zato je to tudi napisal. Če bi bil predsednik republike sedaj
               tukaj, bi mu neposredno, sedaj mu lahko pač samo posredno postavim naslednje
               vprašanje. Mimogrede, v zgodovini samostojne Slovenije mislim, da je bila doslej
               izpeljana samo ena ustavne obtožba, in ne tri, in to proti predsedniku Vlade gospodu
               Drnovšku. Je pa velika razlika med tistim postopkom in tem, čemur smo priča danes.
               Predsednik Vlade, ki ga je doletela ustavna obtožba, je bil v parlamentu v času
               razprave in je na koncu tudi odgovarjal na vprašanja. Od predsednika Türka takšnega
               spoštovanja tega zakonodajnega telesa danes nismo dočakali. Predsednika republike, ki
               je podelil odlikovanje gospodu Ertlu, sprašujem javno: Kaj veste o atentatu v
               Velikovcu, ki se je zgodil septembra 1979? Tega ne sprašujem slučajno. Že kolega
               Petek je prej dejal, da je ravno leta 1979, ko se je zgodil ta atentat, predsednik
               Türk postal član Izvršnega odbora Republiške konference SZDL Slovenije, zadolžen za
               mednarodne odnose. Hkrati pa je v Republiški konferenci SZDL postal predsednik
               Komisije za narodnostna, manjšinska in izseljenska vprašanja. Z drugimi besedami, dr.
               Türk je leta 1979 postal najvišji politični funkcionar v Sloveniji, zadolžen za
               avstrijsko Koroško in za našo manjšino.</p>
               <p>Naslednje vprašanje je, gospod predsednik: Ali ste v tej pomembni mednarodni funkciji
               dobili kakšno informacijo o terorističnem delovanju SDV v obdobju 1975-1979 ali
               kakšno pripombo manjšincev, kako je to škodovalo slovenskemu zamejstvu v
               Avstriji?</p>
               <p>Naslednje vprašanje je: Ali ste sodelovali pri organizaciji izmenjave jugoslovanskih
               teroristov z domnevnima avstrijskima vohunoma, ki se je zgodila leta 1981?</p>
               <p>Naslednje vprašanje je: Kaj ste vedeli o ozadju tega atentata v Velikovcu, kot
               človek, ki je imel takrat najvišjo politično funkcijo za področje manjšinske
               problematike v Sloveniji?</p>
               <p>Naslednje vprašanje, gospod predsednik: Kdo je sestavil politično usmeritev za
               delovanja, na podlagi katerih je bil izveden bombni atentat v Velikovcu?</p>
               <p>Naslednje vprašanje je, gospod predsednik: Koliko časa osebno poznate odlikovanca
               Ertla? Ali: Pri katerih projektih sta sodelovala? Gospod predsednik, kaj odlikovanec
               Ertl ve o vašem delovanju, povezanem z avstrijsko Koroško?</p>
               <p>Močno upam, da bo predsednik na ta vprašanja konkretno odgovoril. Ker je odšel, že
               ve, zakaj, iz parlamenta, ne da bi odgovarjal na vprašanja, upamo, da bo, ker so bila
               javno postavljena, tudi javno odgovoril. Mislim pa, da bi zelo prav prišla - ker ste
               stalno pozivali, <q>"z vaše strani naj se vložijo ovadbe in predlogi"</q>, mislim, da bi
               zelo prav prišla temeljita mednarodna preiskava tega primera. In mogoče se bo
               pokazalo na koncu, da motiv za to odlikovanje ni bila akcija Sever ampak akcija
               Velikovec.</p>
            </sp>
            <sp xml:id="SDZ5-Redna-14-2010-03-02.sp225">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Replika dr. Luka Juri.</p>
            </sp>
            <sp xml:id="SDZ5-Redna-14-2010-03-02.sp226">

               <speaker>DR. LUKA JURI:</speaker>

               <p>Hvala, predsednik.</p>
               <p>Kolega poslanec, ta tekst, ta vaš sestav izpred triintrideset let pride zelo prav
               zato, ker jasno pokaže, da ima vsaka medalja dve plati. In vidim, da tudi vas boli
               takrat, ko se izpostavlja le ena od teh dveh plati.</p>
               <p>V bistvu me veseli, da je v vas še vedno iskra tega marksističnega revolucionarstva,
               ne zdi se mi pa prav, da očitate delovanje in podporo socialističnemu sistemu,
               sistemu v katerem ste vi ne le delovali in ga podpirali, ampak ga javno poveličevali
               in druge pozivali, da ga skupaj z vami naprej gradijo. V tem, kolega poslanec, je
               vaša dvoličnost.</p>
            </sp>
            <sp xml:id="SDZ5-Redna-14-2010-03-02.sp227">

               <speaker>PREDSEDNIK DR. PAVEL GANTAR:</speaker>

               <p>Hvala lepa. <gap n="..."/><stage>/Oglašanje s klopi./</stage><gap n="..."/> Ni replike, lahko se pa javite kot
               predlagatelj k besedi. Tako ima besedo gospod Janez Janša.</p>
            </sp>
            <sp xml:id="SDZ5-Redna-14-2010-03-02.sp228">

               <speaker>JANEZ JANŠA:</speaker>

               <p>Gospod Juri, jaz tega nikoli nisem zanikal, jaz nisem nikoli rekel, da jaz tega nisem
               napisal, niti nikoli nisem zanikal, da sem bil del tega sistema. Bil sem in bil sem
               tudi član Zveze komunistov. Sem tudi razložil, zakaj, velikokrat javno, in tudi,
               zakaj je prišlo do razhoda. In zdaj, če bi bil jaz še vedno zvest temu prepričanju,
               kot vi pravite, me verjetno gospod Ertl ne bi aretiral leta 1988 in poslal v zapor,
               ampak bi me izvolili takrat v Centralni komite, kot ste mnoge, ki jih imate na tem
               seznamu. Tukaj ni nobene dvoličnosti, dvoličnost bi bila, če bi jaz zanikal.</p>
               <p>Tudi sem jaz vedno za to, da se slišita obe plati. In ravno zaradi tega močno
               obžalujemo, da danes tukaj ni predsednika republike, ker bi samo v tej razpravi, ko
               bi mi postavljali vprašanja, on pa bi odgovarjal, lahko prišle na plan obe plati, in
               bi se stvari razčistile. Mogoče bi na koncu prišlo do tega, da bi on izrazil vsaj
               neko pogojno obžalovanje za bolečine, ki jih je s tem odlikovanjem prizadel tisočem
               žrtvam Udbe in njihovim svojcem, mi bi pa razmislili o umiku ustavne obtožbe. Vendar
               je on prišel tukaj za eno uro, arogantno zahteval, naj umaknemo ustavno obtožbo, ni
               bil pripravljen odgovarjati niti na naša vprašanja, še manj vprašanja novinarjev
               zunaj in je odšel. Tukaj pa je dvoličnost.</p>
            </sp>
            <sp xml:id="SDZ5-Redna-14-2010-03-02.sp229">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Jože Tanko.</p>
            </sp>
            <sp xml:id="SDZ5-Redna-14-2010-03-02.sp230">

               <speaker>JOŽE TANKO:</speaker>

               <p>Hvala za besedo. Kakšne so posledice takih bombnih dejanj, kot je bilo v Velikovcu,
               lahko danes tudi spremljate po medijih iz bližnjevzhodnih in srednjevzhodnih azijskih
               držav. To so akcije, ki povzročajo velike in nepotrebne žrtve proti tistim, ki niso
               najbrž prav nič krivi.</p>
               <p>Marsikdo med vami je tu govoril o tem, da se ne ukvarjajmo s preteklostjo, vendar se
               vi permanentno, stalno vračate v preteklost. Nedolgo tega je bila v Ljubljani odprta
               oziroma poimenovana ulica po bivšemu predsedniku skupne države, diktatorju Josipu
               Brozu Titu. In tudi tisti, ki ste nam očitali vračanje v preteklost, ste pravzaprav
               to dejanje aktivno podprli, tudi predsednik republike s svojimi izjavami. To ne
               zadostuje.</p>
               <p>Še več, da pravzaprav tisti, ki so bili v tem obdobju glavni kršitelji človekovih
               pravic, dobivajo državna odlikovanja.</p>
               <p>Rad pa bi vas ob tem še spomnil, da smo nedolgo tega imeli priložnost obravnavati
               resolucijo Evropskega parlamenta o obsodbi totalitarizmov. Tam je bilo jasno zapisano
               v tej resoluciji, da imajo nekatere vzhodnoevropske države pravzaprav dvojno
               zapuščino: nacistično in tudi komunistično. Da se je treba spomniti vseh tistih, ki
               so dejavno nasprotovali totalitarni vladavini in ki bi morali zaradi svoje
               požrtvovalnosti, zvestobe idealom, časti in poguma imeti mesto v zavesti Evropejcev
               kot junaki totalitarne dobe. In še tudi, da je treba izraziti spoštovanje do vseh
               žrtev totalitarnih in nedemokratičnih režimov v Evropi in se poklanjati vsem, ki so
               se borili proti tiraniji in zatiranju. Piše tudi, da so se zadnji zločini proti
               človečnosti in dejanja genocida dogajali še julija 1995. In da je treba odločno in
               jasno obsoditi vse zločine proti človeštvu, množične kršitve človekovih pravic in
               tako naprej. Vprašam vas, katero izmed teh točk deklaracije je predsednik s svojim
               dejanjem promoviral. Niti ene. Hvala lepa.</p>
            </sp>
            <sp xml:id="SDZ5-Redna-14-2010-03-02.sp231">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Potrč.</p>
            </sp>
            <sp xml:id="SDZ5-Redna-14-2010-03-02.sp232">

               <speaker>MIRAN POTRČ:</speaker>

               <p>Hvala lepa. Poslanke in poslanci Socialnih demokratov bomo tudi po tej razpravi
               glasovali proti predlogu, da se predsednika države obtoži, ker nas razprava ni
               prepričala v utemeljenost vaše obtožbe. Prepričala nas pa je, da izbirate posamezne
               drobce, da jih ne želite in ne znate sestaviti v celoto, da iz posameznih drobcev
               delate obtožbe zoper posameznika ali zoper organizacijo, nepovezano za kateri čas, za
               katera dejanja. Mislim, da se je preko te razprave očitno pokazalo, da je spet želja
               SDS, da na vsak način prikaže vse, kar se je dogajalo do 15. maja leta 1990, kot
               popoln totalitarni zločinski sistem. Čemu je namenjena ta želja? Ali mislite, da
               boste preko te želje lažje prišli na oblast? Ali mislite, da boste prepričali vse, da
               je to resnica, ko vsak dan sproti, ne od mene, ki me imate za zakrknjenega komunista,
               ampak od ljudi, ki so v tem času normalno živeli in delali v zdravstvu, v kulturi, v
               novinarstvu, v podjetjih, in povedo, da so vaše predstave in vaša slika tega obdobja
               nekaj popolnoma drugačnega. Gospod Pojbič, pokazali ste mi moje ime in priimek na
               enem od seznamov. Ja. Tega nikoli nisem skrival. Mnogo manj kot gospod Janša. In jaz
               sem ponosen, da sem na mnogih seznamih, ki jih vi delate, ker tudi tam, kjer mi
               očitate kakšno krivdo, nobene krivde nimam. Če bi jo imel, bi jo že zdavnaj
               napihnili, kot jo je gospod Janša v letu 1990, ko mi je hotel očitati, da sem medvede
               kot funkcionar lovil po Kočevskem. Najbrž se to še spomni. Ampak malenkost je bila,
               mogoče tega v spominu nima, jaz pa, ker sem se takrat prvič z debelo lažjo s strani
               gospoda Janše zoper mene srečal.</p>
               <p>Da zaključim. Mi bomo glasovali proti. Smo pa pripravljeni, vendar ne v parlamentu,
               kadar koli na drug način organizirati aktivnost, po kateri bi ugotovili pošteno
               zgodovinarji, kaj se je od leta 1945 do leta 1990 dogajalo. Ker vemo vsi, da nimamo z
               vaše strani poštenih podatkov, kako se je organizacija imenovala, kdaj je delovala,
               kje je delovala, pod čigavo komando je delovala, da bi imeli podatke o tem, kje in
               kdaj so bili določeni sodni procesi. Danes se je govorilo o tisočih, o desettisočih
               žrtvah. Ne vemo, ali so v to vključeni tragični dogodki z neposredno po vojni
               pobitimi domobranci, kjer je potem številka lahko takšna, ali so to povojni politični
               sodni procesi, kar bi bilo zanimivo slišati, ker te resnice ne vemo. Stvari so po
               drobcih vzete, napihnjene, sestavljene v eno zgodbo, iz katere bi se naj videlo, da
               je z vaše strani pred slovenskim narodom eno veliko odkritje. Zdaj zadnja vprašanja,
               ki jih postavljate, kažejo na to, da naj bi predsednik države dr. Danilo Túrk bil
               povezan z nekimi aktivnostmi Udbe. To so vse zgodbe, ki jih je treba voditi na
               drugačen način, ne s polovičnimi podatki, z napol izmišljenimi, napol dokazanimi
               zgodbami. Ravno toliko so dokazane, da je nekje nekaj dejstev, do konca pa ne moremo
               priti. Če želite, dajte to narediti. Jaz sem rade volje pripravljen pri tem
               sodelovati. Samo takšne zgodbe, kot ste jo tokrat pokazali, je samo dokaz vašega
               načina dela, obtožiti <gap n="..."/><stage>/Znak za konec razprave./</stage><gap n="..."/> S polresnicami, da bi imeli
               politično korist. Hvala.</p>
            </sp>
            <sp xml:id="SDZ5-Redna-14-2010-03-02.sp233">

               <speaker>PREDSEDNIK DR. PAVEL GANTAR:</speaker>

               <p>Seznam razpravljavcev je izčrpan. Za besedo je zaprosil predlagatelj Janez Janša.
               Prosim.</p>
            </sp>
            <sp xml:id="SDZ5-Redna-14-2010-03-02.sp234">

               <speaker>JANEZ JANŠA:</speaker>

               <p>Drži, gospod Potrč. V Sloveniji v tem trenutku živi ogromno ljudi, ki so tudi v
               tistem času, o katerem govorimo, živelo več ali manj normalno. Niso vedeli, kaj počne
               Udba, verjeli so, da slovenske spomenike na Koroškem uničuje in maže heimadienst, saj
               kakšnega verjetno tudi je. Verjeli so, da so informacije zahodnih medijev o bombah na
               Koroškem, ki so eksplodirale, sovražna propaganda. Protestirali so proti nemškemu
               šovinizmu na avstrijskem Koroškem po ljubljanskih ulicah. Tudi jaz. Takšne so bile
               informacije. In tega dejstva nihče ne zanika. Udba je pač delala tajno. Tudi celoten
               postopek v zvezi s tem atentatom v Velikovcu in preiskave, kolikor jih je bilo, in
               tudi vse politične razprave, ki so bile na to temo, so imele takrat oznako <q>"državna
               tajnost"</q>. Kljub temu, da smo z zakonom določili, da to ni več državna tajnost, so se
               službe Državnega zbora, ko smo prosili, da se to razdeli, in to je dokumentacija, ki
               je javno dostopna že leta v arhivu, ustrašile, češ, kaj pa je sedaj to. Ta strah še
               vedno deluje. Ampak tako kot pravite, mi ne moremo zanikati, da je pač takrat en del
               populacije normalno živel, imel tudi službe in prišel do stanovanj, še toliko bolj,
               kolikor bolj je bil pri koritu. Preberite si knjigo gospoda Mikole Privilegiji
               političnih funkcionarjev v prejšnjem sistemu. Tisto so zanimivi seznami, ne tile, ki
               so v tej knjigi, ki govorijo o političnih funkcijah. Tisti seznami iz knjige
               privilegijev so pa zelo zanimivi, gospod Potrč, nimajo nobene zveze s komunističnimi
               ideali. In bi bilo morda dobro kakšno razpravo tudi o tem narediti, ko se tukaj
               govori o socialnih pravicah. Kot se tega ne da zanikati, da se je deloma normalno
               živelo, se tudi ne da zanikati, da je na tisoče ljudi pa trpelo. Obstaja tudi ta plat
               zgodbe, ki je pa vi nočete videti. Zato niste prišli na Komisijo za peticije, ko so
               ljudje govorili o svojih tragičnih izkušnjah, zato je ta gnev s strani gospe Potrate,
               kadar se odpre ta tema. Tega nočete videti. In odlikovanje šefu tajne politične
               policije, ki je kriva, ki je neposredno izvajala te stvari, seveda pod političnim
               pokritjem, je na nek način simbolno odlikovanje zločina, je zanikanje trpljenja
               tisočev, če upoštevamo še svojce, desettisočev ljudi, ki še vedno živijo in jih imate
               vi še vedno za drugorazredne državljane.</p>
               <p>Kar se tiče vprašanj, ki so bila postavljena predsedniku republike, za katera
               pravite, da so insinuacije<gap n="..."/> Če bi bil predsednik republike tukaj, bi lahko na vse
               odgovoril, in bi se stvari v hipu razčistile. Zelo težko je tako čez mizo nekomu
               nekaj očitati brez zveze, če ti on lahko odgovori. Je pa v parlamentarni razpravi,
               saj mi nismo sodišče, mi predlagamo, da gre ustavna obtožba na Ustavno sodišče. Tam
               bodo odločali na podlagi pravnih argumentov. Mi pa tukaj samo razpravljamo o
               argumentih, ki so predloženi. In predloženih je veliko. Stalno se govori, da ni
               nobenih dokazov. Ali je to mogoče zrak? Je kakšen dokument tukaj ponarejen? Je kaj
               brezveznega? Nisem slišal nobenega iz vladne koalicije, ki bi šel po seznamu in bi
               rekel, to ne drži, to ne drži, pa to ne drži. Nobenega junaka ni bilo, ki bi se
               soočil s konkretnimi dokazi. Niti eden ni nasprotoval nobenemu od dokazov, ki smo jih
               predložili predlagatelji ustavne obtožbe. Pa ste dobili gradiva pravočasno, en mesec
               jih imate. Niste jih dobili zdaj, ker ta knjiga je samo objavila tisto, kar ste
               dobili z gradivom.</p>
               <p>In ponavljanje, stalno ponavljanje laži, da je Sever predlagal odlikovanje, ko je
               bilo v temu času dokazano, da ni tako. Noben merodajni organ Severa ni o tem odločal.
               Šlo je za neko posebno akcijo. Da se je nagradilo odlikovance, je šlo samo za posebno
               akcijo in da se druge stvari tukaj ne upoštevajo. To je tudi veliko sprenevedanje.
               Predsednik republike je prej protestiral zaradi nekih primerjav. Jaz sem dejal, da je
               to isto, kot da bi Hitlerju dali posmrtno odlikovanje zato, ker je gradil avtoceste v
               Nemčiji. In bi pozabili na ostale stvari, ki jih je počel. Ali pa da bi dr.
               Mengeleju, ki je delal medicinske poskuse na taboriščnikih, podelili odlikovanje za
               medicinske<gap n="..."/></p>
            </sp>
            <sp xml:id="SDZ5-Redna-14-2010-03-02.sp235">

               <speaker>PREDSEDNIK DR. PAVEL GANTAR:</speaker>

               <p>Kolega Janša, jaz bi vas prosil, da vendarle pazite na besede, ki jih govorite tukaj
               v dvorani.</p>
            </sp>
            <sp xml:id="SDZ5-Redna-14-2010-03-02.sp236">

               <speaker>JANEZ JANŠA:</speaker>

               <p>Saj pazim jaz na besede.</p>
            </sp>
            <sp xml:id="SDZ5-Redna-14-2010-03-02.sp237">

               <speaker>PREDSEDNIK DR. PAVEL GANTAR:</speaker>

               <p>Ne, kolega Janša, ne pazite, prosim vas, da vendarle uporabljate primerljive
               primerjave, ne pa takšnih abstraktnih in absurdnih primerjav. Prosim, imate
               besedo.</p>
            </sp>
            <sp xml:id="SDZ5-Redna-14-2010-03-02.sp238">

               <speaker>JANEZ JANŠA:</speaker>

               <p>Ob tem, kaj je absurdno, ne vem, če lahko odloča Poslovnik Državnega zbora ali pa
               tisti, ki ga tolmači. Ni večjega absurda, kot je podeliti državno odlikovanje šefu
               organizacije, ki jo je Vrhovno sodišče te iste države, ki jo zastopa predsednik
               države, ki je podelil odlikovanje, razglasilo za kriminalno združbo. Ni večjega
               absurda, gospod predsednik Državnega zbora, pa vas nismo slišali, da bi povzdignili
               svoj glas druge reprezentativne funkcije v državi proti temu absurdu.</p>
               <p>In če zdaj govorimo o akciji Sever. Takrat se je eno partijsko vodstvo v Sloveniji
               branilo proti partijskemu vodstvu neke druge republike. Ob tem je imelo delno podporo
               nekaterih federalnih organov, ki so bili ravno tako ogroženi od teh Miloševičevih
               mitingov. Vse, ki kolikor toliko poznamo zgodovino dogajanj v tistem času, nam je to
               popolnoma jasno. Ampak ni bilo nobene dileme takrat, če je bilo treba že zbirati med
               slovenskim partijskim vodstvom in Miloševičem, v Sloveniji ni bilo nobene dileme.
               Zato je ta akcija Sever imela tudi ljudsko podporo, zato so jo takrat policisti
               oziroma miličniki vzeli tudi kot na nek način obrambo lastne suverenosti in zaradi
               tega v zvezi s tem ni bilo nobenih sporov. Jaz sem bil sam slavnostni govornik pred
               nekaj leti na obletnici združenja Sever, ko se je proslavljala ta akcija. Ampak
               nikoli doslej, nikoli doslej do leta 2009 na tej proslavi ni bilo odlikovanca Ertla.
               Res zanimivo, da ga nikoli v dvajsetih letih niso povabili, če je bil pa tako
               zaslužen in glavni. Pa ni bilo v tem času pomladne vlade, so bile druge. In bivši
               predsednik republike, ki je bil 10 let predsednik in je bil politični šef gospoda
               Ertla dolgo, dolgo časa, ga ni odlikoval. Odlikoval ga je sedanji predsednik
               republike. Pravi, da zaradi akcije Sever. Če bi šlo za akcijo Sever, potem bi morali
               biti prvi odlikovani slovenski železničarji oziroma sindikat Slovenskih železnic, ki
               je prvi dal javno izjavo, da mitingašev ne bodo vozili. Šele potem je bil sprejet
               odlok skupščine in tako naprej. To so naredili ljudje iz domoljubne zavesti. Ne, da
               bi bili za to plačani, ne, da bi jih kdo zaščitil. Ko gre pa za uradne organe, so pa
               bili za to plačani in dolžni, da zavarujejo javni red in mir. In tisti, ki so bili za
               to plačani, so dobili odlikovanje, tisti, ki so to naredili iz domoljubne zavesti,
               niso bili niti omenjeni, niti povabljeni na proslavo. Če bi šlo dejansko za akcijo
               Sever, bi se to res zgodilo. Če bi šlo za akcijo Sever, bi dobili odlikovanje poleg
               odlikovanca Ertla tudi tisti pripadniki slovenske policije, ki so sodelovali v akciji
               Sever in so bili tudi kasneje nosilci osamosvojitvenih akcij ali pa akcij, s katerimi
               se je osamosvojitev zavarovala z realno silo. Vendar nobeden od teh ni bil odlikovan.
               Odlikovan je bil šef Udbe in tisti iz sestave takratne milice, ki so bili Udbi blizu
               ali pa so bili njeni rezervisti. Se pravi, to ni bilo odlikovanje za akcijo Sever, to
               je bilo odlikovanje za Udbo. In nastop predsednik republike danes, ki je predstavljal
               v 20 letih obstoja samostojne slovenske države najbolj čustveno zagret nastop v
               obrambo organizacije Udbe, je to ponovno potrdil. In ponovno smo slišali, da je bila
               ta odločitev dobro premišljena. Če je bila dobro premišljena, in očitno je bila,
               potem je treba narediti vse, da se stvari razčistijo. Jaz upam, da bo predsednik
               republike tekom jutrišnjega dne odgovoril na zelo konkretna vprašanja, ki so bila
               postavljena, brez diskvalifikacij, brez arogance in brez tega, da si nekdo v
               Sloveniji predstavlja, da je lahko nad ustavo in zakoni.</p>
            </sp>
            <sp xml:id="SDZ5-Redna-14-2010-03-02.sp239">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Dolžan sem poslovniško pojasnilo. Kot sem že na začetku točke omenil, je
               gospod Jože Tanko, vodja Poslanske skupine SDS, danes v popoldanskem času predložil
               dodatno gradivo, s predlogom, da se ga razdeli navzočim v Državnem zboru. Po svoji
               vsebini del tega gradiva predstavlja nova dokazna gradiva v postopku obtožbe in
               predsednik, ki je bil obtožen, ni imel možnosti, da se pripravi za ustne ali pisne
               odgovore na dodatna gradiva. Zato nisem dovolil, da se to gradivo obravnava kot
               gradivo k tej točki, in tudi nisem dovolil, da se razdeli navzočim v dvorani. Kljub
               temu jih je Poslanska skupina Slovenske demokratske stranke razdelila, kar pomeni
               hudo kršitev poslovnika, na kar vas posebej opozarjam. Ne glede na to, karkoli
               mislite, na takšna dokazna gradiva ima predsednik, ki je obtožen, pravico proučitve
               in odgovora.</p>
               <p>V zvezi s tem pojasnilom, niso možna niti proceduralna vprašanja ali komentarji. Vsi
               prijavljeni razpravljavci, ki ste to želeli, ste dobili besedo. Ker čas, določen za
               razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Za razpravo je na voljo 13 minut.
               Prosim za prijavo.</p>
               <p>Prijavljenih je 15 razpravljavk in razpravljavcev. Časa je 13 minut, torej imamo manj
               kot minuto na razpravljavca, zato predlagam, da te dodatne razprave ne opravimo. Se
               strinjamo? <stage>(Da.)</stage> Zaključujem razpravo.</p>
               <p>O predlogu sklepa bomo v skladu s časovnim potekom seje Državnega zbora odločali ob
               23. uri in 35 minut.</p>
               <p>S tem prekinjam to točko dnevnega reda in prekinjam tudi 14. sejo Državnega zbora, ki
               jo bomo, kot sem rekel, z glasovanji nadaljevali ob 23. uri in 35 minut.</p>
               <p>Hvala lepa.</p>
               <stage type="time">(Seja je bila prekinjena ob 23.12 in se je nadaljevala ob 23.35.)</stage>
            </sp>
            <sp xml:id="SDZ5-Redna-14-2010-03-02.sp240">

               <speaker>PREDSEDNIK DR. PAVEL GANTAR:</speaker>

               <p>Gospe in gospodje! Prehajamo na glasovanje zbora o predlogih odločitev. Poslanke in
               poslance prosim, da preverite delovanje svoje glasovalne naprave.</p>
               <p>Nadaljujemo s <title>prekinjeno 22. točko dnevnega reda,</title> to je s <title>prvo obravnavo
                  Predloga družinskega zakonika.</title> Prehajamo na odločanje o naslednjem predlogu
               sklepa: Predlog družinskega zakonika je primeren za nadaljnjo obravnavo.</p>
               <p>Obrazložitev glasu v imenu poslanske skupine. Prosim za prijavo za obrazložitev glasu
               v imenu poslanskih skupin. Najprej obrazložitev v imenu Poslanske skupine Slovenske
               demokratske , ki jo bo predstavil stranke France Cukjati.</p>
            </sp>
            <sp xml:id="SDZ5-Redna-14-2010-03-02.sp241">

               <speaker>FRANCE CUKJATI:</speaker>

               <p>Hvala za besedo.</p>
            </sp>
            <sp xml:id="SDZ5-Redna-14-2010-03-02.sp242">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani.</p>
            </sp>
            <sp xml:id="SDZ5-Redna-14-2010-03-02.sp243">

               <speaker>FRANCE CUKJATI:</speaker>

               <p>Te dni oziroma včeraj in danes smo bili poslanci, verjetno vsi, praktično na svojih
               računalnikih zasuti s protesti javnosti, civilne družbe proti temu zakoniku.</p>
               <p>V obrazložitev našega stališča ni nič bolj primernega, kot da omenim enega od odmevov
               tistih, ki jim je ta zakonik namenjen. Malo kateri zakon je tako pomemben neposredno
               za intimno življenje posameznika ali v družini, kot je ta zakonik. Dovolite, da
               preberem mail neke gospe, danes ob pol treh je prišel. Verjetno ste ga dobili tudi
               vi, pa ga niste imeli časa prebrati<gap n="..."/></p>
            </sp>
            <sp xml:id="SDZ5-Redna-14-2010-03-02.sp244">

               <speaker>PREDSEDNIK DR. PAVEL GANTAR:</speaker>

               <p>Prosim za posluh in zbranost v dvorani.</p>
            </sp>
            <sp xml:id="SDZ5-Redna-14-2010-03-02.sp245">

               <speaker>FRANCE CUKJATI:</speaker>

               <p>Takole pravi gospa: <q>"Spremljam sejo Državnega zbora, na kateri obravnavate Predlog
               družinskega zakonika in sem bila primorana izraziti svoje stališče. Sem mati dveh
               posvojenih otrok, ki sta oba študenta. Ko sta izvedela, da v predlogu našega novega
               zakona obstoja tudi možnost posvojitve otrok s strani istospolnih partnerjev, sta se
               zgrozila, rekoč: Kdo ima pravico po naši ustavi, splošnih moralnih načelih in
               tisočletnih izkušnjah vzeti očeta in mater otrokom, ki sami ne morejo odločati o
               sebi. Kdo jim ima pravico vzeti možnost, da spoznajo vlogo in vpliv matere in očeta s
               strani moškega in ženske."</q> In potem ta gospa dodaja: <q>"In sedaj vas kot mati dvoje
               posvojenih otrok sprašujem: Ali si res upate to storiti nebogljenim otrokom vi vsi,
               ki modrujete v Državnem zboru in nimate te izkušnje?"</q></p>
            </sp>
            <sp xml:id="SDZ5-Redna-14-2010-03-02.sp246">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu Poslanske skupine Zares Vito Rožej.</p>
            </sp>
            <sp xml:id="SDZ5-Redna-14-2010-03-02.sp247">

               <speaker>VITO ROŽEJ:</speaker>

               <p>Hvala za besedo, gospod predsednik. Danes smo dobili tudi precej elektronske pošte od
               ljudi, ki nimajo takih starševskih izkušenj. In nič ni s tem narobe. Vsak od nas ima
               lahko o tako pomembni stvari svoje mnenje. Važno je, da znamo ta mnenja na razumski
               in racionalen način soočiti in pogledati, za kaj v primeru tega družinskega zakonika
               gre. Jasno je, da so spremembe, ki jih prinaša, za marsikoga težko doumljive, vedeti
               pa je treba, da nobena od teh sprememb v ničemer ne posega v pravice, ki so bile dane
               že do sedaj. Kot rečeno, družinski zakonik nikomur ničesar ne jemlje, daje pa pravice
               tudi tistim, ki jih doslej niso imeli. Največ pravic daje otrokom. Njegova največja
               pozornost je v načelu otrokovih koristi. To je bilo razbrati tudi iz razprav, ki
               sicer samega zakonika niso podpirale. Danes imamo ta predlog v prvem branju. Sklep, o
               katerem se bomo odločali, je, ali je primeren za nadaljnjo obravnavo.</p>
               <p>V Poslanski skupini Zares smo trdno prepričani, da je primeren za nadaljnjo
               obravnavo. Več kot to. Ampak v redu, danes je na vrsti prvi korak. Mislim, da bomo
               vsi ob odločanju pri tem družinskem zakoniku, vsaj tisti, ki nam je ta dar dan,
               mislili pri tem na bodočnost svojih otrok. Jaz sam sem prepričan, da bom s tem, ko
               bom potrdil ta družinski zakonik v prvem branju, storil za svoje otroke nekaj
               dobrega. Pa ne zato, ker bi s tem predlogom morda jih izpostavljal kakšnim stvarem,
               za katere drugi menijo, da so za otroka neprimerne. Ampak zato, ker verjamem, da so
               te stvari, zapisane v družinskem zakoniku nujne in odsev časa, ki ga živimo. Po 30-ih
               letih spreminjamo družinsko zakonodajo, čas je, da tudi našo zakonodajo prilagodimo
               družbeni realnosti. Priznamo, da pri nas živijo tradicionalne družine, da živijo
               enostarševske družine in da živijo tudi istospolne družine. Predvsem zaradi otrok, ki
               živijo v teh družinah, je potrebno potegniti nekatere stvari in rešitve, ki so morda
               precej radikalne, so pa vsekakor nujne, s stališča demokratične države, ki
               diskriminacijo zavrača in človekove vrednote postavlja v sam vrh svojega vrednostnega
               sistema.</p>
            </sp>
            <sp xml:id="SDZ5-Redna-14-2010-03-02.sp248">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu Poslanske skupine Slovenske nacionalne stranke
               Zmago Jelinčič Plemeniti. Prosim.</p>
            </sp>
            <sp xml:id="SDZ5-Redna-14-2010-03-02.sp249">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Dobre rešitve tega zakona so vnesene v zakon zgolj
               zato, da bi se lahko v in preko procedure v parlamentu pripeljale notri deviantnosti,
               ki jih nekateri želijo uzakoniti. Jaz mislim, in v Slovenski nacionalni stranki
               sodimo, da gre za zlorabo procedure, zlorabo slovenskega nacionalnega telesa, zlorabo
               slovenske zgodovine in zlorabo slovenske javnosti. Kaj takega se še ni zgodilo v
               Sloveniji. Pa vendar, glede na okoliščine teh raznih garažnih koalicij in podobnega,
               si lahko mislimo, da nas bo<gap n="..."/></p>
            </sp>
            <sp xml:id="SDZ5-Redna-14-2010-03-02.sp250">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, prosim, da pazite na besede, ki jih uporabljate. To je prvi opomin.
            </p>
            </sp>
            <sp xml:id="SDZ5-Redna-14-2010-03-02.sp251">

               <speaker>ZMAGO JELINČIČ PLEMENITI:</speaker>

               <p>Mi daste lahko kar tri opomine takoj od začetka, pa bom nadaljeval.</p>
               <p>Dejstvo je, da izhodišča, ki jih postavljate tudi vi, gospod predsednik, so čudna.
               Milo rečeno čudna, da ne bom uporabil kakšne druge besede. Lahko pa naslednjič
               govorim v latinščini, da ne boste vedeli, kaj povem, pa boste prevod dobili, pa se
               boste kasneje.</p>
            </sp>
            <sp xml:id="SDZ5-Redna-14-2010-03-02.sp252">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, drugi opomin.</p>
            </sp>
            <sp xml:id="SDZ5-Redna-14-2010-03-02.sp253">

               <speaker>ZMAGO JELINČIČ PLEMENITI:</speaker>

               <p><gap n="..."/><stage>/Smeh./</stage><gap n="..."/> No, me zelo veseli, pa potem mi boste dali še ukor, pa mama naj v šolo
               pride ali kaj takega. <gap n="..."/><stage>/Smeh./</stage><gap n="..."/> V redu, saj na tem nivoju je vaše vodenje, gospod
               predsednik. Žal je to tako. Človek bi pričakoval, da sedimo v Državnem zboru neke
               države, ampak kot kaže, sedimo v nekem krožku nekega šolskega aktiva iz leta 1965.
               Dejstvo je, da to, kar hoče koalicija spraviti skozi proceduro, je nedopustno. In če
               ne drugje, tudi če bo danes po sili vaših vodilnih politikov, ki zahtevajo od vas, da
               jih legitimizirate s tem zakonom, če tudi bo to sprejeto, mislim, da vam bo sodil
               slovenski narod na naslednjih volitvah. In upam, da takrat in od takrat dalje vas v
               politiki nikoli več ne bo, kajti škoda, ki jo boste naredili slovenskemu narodu, bo
               grozljiva.</p>
            </sp>
            <sp xml:id="SDZ5-Redna-14-2010-03-02.sp254">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu Poslanske skupine Slovenske ljudske stranke
               ima Jakob Presečnik.</p>
            </sp>
            <sp xml:id="SDZ5-Redna-14-2010-03-02.sp255">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovane kolegice in kolegi, spoštovani
               gospod minister! V poslanski skupini predloga sklepa ne bomo podprli. Že na javni
               predstavitvi mnenj v vseh izjavah in razpravah, v pismu ministru, predsedniku Vlade,
               smo poudarjali, da je večina rešitev dobra, da je Vlada oziroma ministrstvo
               pripravilo dolgo pričakovan zakonik, da pa je za nas zagotovo sporna definicija
               družine, s tem v zvezi izenačenje družinske skupnosti istospolnih partnerjev in
               posledično možnost posvojitve otrok istospolnih partnerjev.</p>
               <p>Za nas in za večino državljank in državljanov je smiselna ohranitev obstoječe
               ureditve zakonske zveze kot skupnosti moža in žene, katere pomen je v vzpostavitvi
               primernega okolja za medsebojno spoštovanje in rojstvo otrok. Strinjamo se, da je
               treba v okviru drugega zakona razrešiti nekatere probleme istospolnih partnerjev,
               predvsem na področju premoženjskopravnih zadev, dedovanja in podobno, kar nam nalaga
               tudi odločba Ustavnega sodišča.</p>
               <p>Kot rečeno, pričakujem, da zakonik danes ne bo dobil podpore in bo tako imelo
               ministrstvo priložnost, da ponovno pripravi zakonik brez teh spornih določb.</p>
               <p>V Poslanski skupini Slovenske ljudske stranke bomo predlog sklepa zavrnili. Hvala
               lepa.</p>
            </sp>
            <sp xml:id="SDZ5-Redna-14-2010-03-02.sp256">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu Poslanske skupine Socialnih demokratov dr.
               Andreja Črnak Meglič.</p>
            </sp>
            <sp xml:id="SDZ5-Redna-14-2010-03-02.sp257">

               <speaker>DR. ANDREJA ČRNAK MEGLIČ:</speaker>

               <p>Hvala lepa, gospod predsednik. Ponavljam, da bomo v Poslanski skupini Socialnih
               demokratov zakon oziroma predlog zakona podprli. Podprli ga bomo zato, ker priznava
               družbeno realnost in priznava, da v tej družbi ne obstajajo samo ene vrste družin,
               ampak obstaja cela vrsta družin, v katerih živi skoraj polovica slovenskega
               prebivalstva. Tudi v imenu teh družin zahtevamo ureditev enakih pravic otrok in
               socialnih staršev, ki za te otroke skrbe. Na drugi strani bomo zakon podprli zato,
               ker je usklajen z Ustavo, ki v 14. členu vsem državljanom naše države zagotavlja
               enake pravice, ne glede na njihove osebnostne lastnosti. In tretjič, zakon bomo
               podprli zato, ker v celoti implementira zahtevo konvencije o otrokovih pravicah, da
               so otrokove pravice tisto maksimalno vodilo pri urejanju aktivnosti in postopkov v
               zvezi z otroki v družinskih razmerjih.</p>
               <p>Vse bojazni, vsi strahovi, ki jih kličete v zvezi s to ureditvijo, odpadejo. Zato
               tudi v imenu tistih, ki so nam pisali pismo podpore drugačne vrste, zaradi
               zagovarjanja interesov le-teh, bomo zakon oziroma predlog zakona podprli.</p>
            </sp>
            <sp xml:id="SDZ5-Redna-14-2010-03-02.sp258">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu. Prosim za prijavo. Najprej
               obrazložitev glasu Branko Grims.</p>
            </sp>
            <sp xml:id="SDZ5-Redna-14-2010-03-02.sp259">

               <speaker>MAG. BRANKO GRIMS:</speaker>

               <p>Spoštovani! Danes je seja, ko gre dejansko za temeljne občečloveške vrednote.
               Odločitev, ki je pred nami, zadeva sam temelj te države. Ali ima katerakoli oblast
               pravico, da vnaprej kateremukoli otroku vzame njegovo temeljno pravico, da imam in
               mamico in očka? Trdno sem prepričan, da nobena oblast nima te legitimitete, da bi to
               storila z zakonom vnaprej. Še več, trdim, da je tak predlog tudi nelegalen in da se
               sploh ne bi smel pojaviti v Državnem zboru, kajti po slovenski ustavi ratificirane
               mednarodne pogodbe in akti zavezujejo to državo in se celo lahko uporabljajo v
               določenih primerih neposredno. Temeljna splošna deklaracija o človekovih pravicah
               Organizacije združenih narodov v svojem 16. členu nedvoumno določa, da imajo pravico
               skleniti zakonsko zvezo in ustanoviti družino polnoletni moški in ženske. Izrecno sta
               navedena oba spola in vmes je <q>"in"</q>, gospe in gospodje. Torej je ta določba
               kumulativna, ni alternativna, kot je predlog, ki ga vi zagovarjate, ali polnoletni
               moški ali polnoletne ženske. Niti nista dovoljeni obe ti varianti. Tukaj je
               definirano, kaj je družina v mednarodnem pravu. Torej temeljna celica družbe, ki jo
               sestavljajo moški, ženska in otrok. In še več, 16. člen na koncu določa, da je
               družina naravna in temeljna celica družbe in ima pravico do družbenega državnega
               varstva.</p>
               <p>Tudi s tem določilom je predlagani zakon v očitnem nasprotju in zato bom glasoval
               proti.</p>
            </sp>
            <sp xml:id="SDZ5-Redna-14-2010-03-02.sp260">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu Roberto Battelli, prosim.</p>
            </sp>
            <sp xml:id="SDZ5-Redna-14-2010-03-02.sp261">

               <speaker>ROBERTO BATTELLI:</speaker>

               <p>Hvala lepa.</p>
               <p>Jaz bom poskušal opisati dilemo, ki se mi postavlja glede posvojitve. Recimo, za
               posvojitev otroka se potegujeta pod enakimi pogoji heteroseksualni par in
               homoseksualni par. Komu bo torej dodeljena posvojitev?! Jaz razumem potrebo po
               nediskriminaciji. Ampak situacije, ki se bodo pojavljale, se bodo pojavljale na tej
               točki.</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-02.sp262">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu dr. Luka Juri, prosim.</p>
            </sp>
            <sp xml:id="SDZ5-Redna-14-2010-03-02.sp263">

               <speaker>DR. LUKA JURI:</speaker>

               <p>Hvala lepa.</p>
               <p>Predlog zakonika bom podprl, ker omogoča odpravo krivičnega različnega obravnavanja,
               ker odpravlja to, da bo nek otrok drugače krivično obravnavan samo zato, ker sta se
               njegova starša drznila se iskreno imeti rada.</p>
            </sp>
            <sp xml:id="SDZ5-Redna-14-2010-03-02.sp264">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani! Obrazložitev glasu, Franco Juri.</p>
            </sp>
            <sp xml:id="SDZ5-Redna-14-2010-03-02.sp265">

               <speaker>FRANCO JURI:</speaker>

               <p>Hvala, gospod predsednik. Zakon bom podprl, ker je dober, ker je bilo dokazano, da
               bistveno izboljšuje položaj otroka, družin, izboljšuje razmerje med člani različnih
               vrst družin in omogoča tradicionalni družini normalno nadaljevanje, ob tem pa dodaja,
               širi pravice tudi na druge skupnosti. Če bi bila tradicionalna družina ogrožena zato,
               ker so dodane nekatere pravice, bi to pomenilo, da je tradicionalna družina
               nenaravna. Ampak ker to ni, bo tradicionalna družina preživela in se razvijala še
               naprej in bo ostala večinska. Tisti, ki menijo drugače, se bojijo glede identitete
               tradicionalne družine. V tem zakonu je zagotovljen obstoj tradicionalne družine in so
               zagotovljene pravice drugih skupnosti, predvsem pa so zagotovljene pravice vseh
               otrok, brez diskriminacije.</p>
            </sp>
            <sp xml:id="SDZ5-Redna-14-2010-03-02.sp266">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, Franc Pukšič. Prosim.</p>
            </sp>
            <sp xml:id="SDZ5-Redna-14-2010-03-02.sp267">

               <speaker>FRANC PUKŠIČ:</speaker>

               <p>Hvala lepa. Kolegice in kolegi!</p>
               <p>Takšnega otroka, kot je kolega Juri rekel, ni.</p>
            </sp>
            <sp xml:id="SDZ5-Redna-14-2010-03-02.sp268">

               <speaker>PREDSEDNIK DR. PAVEL GANTAR:</speaker>

               <p>Gospod Pukšič, ni polemike. Trenutek, gospod Pukšič, ni polemike. Do sedaj ni noben
               polemiziral z drugimi in prosim, da tudi vi ne. Prosim, nadaljujte.</p>
            </sp>
            <sp xml:id="SDZ5-Redna-14-2010-03-02.sp269">

               <speaker>FRANC PUKŠIČ:</speaker>

               <p>Takšnega otroka ni, kjer sta si starša drznila, istospolna starša drznila povedati,
               da se imata rada. Takšnega otroka ni. Sprašujem vas, drage kolegice poslanke in
               poslanci, dvignite roke tisti, ki si želite, da pride vaš otrok ali da bi prišel vaš
               otrok v istospolno partnersko družino. Dvignite roke, koliko vas je takšnih v tej
               dvorani. Trije od 90-ih, trije od 90-ih si to želijo. S tem jemljete pravico otroku
               in dajete pravico istospolnim partnerjem. To je nasilje nad otroci. Zato ni čudno, da
               je prebral moj poslanski kolega Cukjati pisno matere, ki jo osebno in družino zelo
               dobro poznam, ko je zapisala <q>"kdo ima pravico po naši ustavi, splošnih moralnih
               načelih in tisočletnih izkušnjah vzeti očeta in mater otrokom, ki sami ne morejo
               odločati"</q>. Nimamo te pravice, nimate te pravice. Lahko z aroganco koalicijske večine
               to izglasujete, vendar vedite, da narave prinesli okrog ne boste in tudi slovenskega
               naroda ne. Zato vam bo to povrnil in narod si bo to zapomnil.</p>
            </sp>
            <sp xml:id="SDZ5-Redna-14-2010-03-02.sp270">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, Miran Györek. Prosim.</p>
            </sp>
            <sp xml:id="SDZ5-Redna-14-2010-03-02.sp271">

               <speaker>MIRAN GYÖREK:</speaker>

               <p>Hvala za besedo. V Slovenski nacionalni stranki smo zgroženi in se zgražamo nad
               nekaterimi predlaganimi določbami družinskega zakonika. Mislim konkretno na določbe,
               ki omogočajo homoseksualcem ali bom kar slovito po domače, pedrom, posvojitve<gap n="..."/>
               <gap n="..."/><stage>/Izkop mikrofona./</stage><gap n="..."/></p>
            </sp>
            <sp xml:id="SDZ5-Redna-14-2010-03-02.sp272">

               <speaker>PREDSEDNIK DR. PAVEL GANTAR:</speaker>

               <p>Gospod Györek, prosim, da uporabljate primerne besede in da ne uporabljate besede z
               žaljivimi konotacijami. Prosim, nadaljujte.</p>
            </sp>
            <sp xml:id="SDZ5-Redna-14-2010-03-02.sp273">

               <speaker>MIRAN GYÖREK:</speaker>

               <p>Gospod predsednik, uporabljam strogo jezik slovenskega knjižnega jezika, besede, kjer
               ta beseda ni zavedena z oznako vulg. - vulgarno, ampak pogovorno in označuje
               homoseksualce. Dobro, če vam to ni všeč, lahko rečemo tudi toplovodarji ali
               dvomotorci ali kaj jaz vem, kaj hočete. Gre za to. Pod pretvezo civilizacijskega
               dosežka uspeva aktualna vlada in koalicija dejansko doseči tisto, kar si očitno sama
               želi in potrebuje. In to je grozljivo. Vsi tukaj se zavedamo dejstva, da si slovenski
               narod tega ne želi. Ne samo to, da si ne želi, celo zavrača. Danes smo bili priča
               protestom pred parlamentom, zgoraj na tribuni in če nam to ne da nekaj misliti, potem
               smo res prišli daleč. Homoseksualci očitno uspevajo v slovenski družbi. Privilegiji
               homoseksualcev, zaščitništvo oblasti je že z nastopom te ministrice tako evidentno,
               kot sem danes že enkrat povedal tisti primer, ko so <q>"nabutali"</q> tistega homoseksualca,
               malo bolj igrivi slovenski fantje, je sprožilo pravo<gap n="..."/></p>
            </sp>
            <sp xml:id="SDZ5-Redna-14-2010-03-02.sp274">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Györek.</p>
            </sp>
            <sp xml:id="SDZ5-Redna-14-2010-03-02.sp275">

               <speaker>MIRAN GYÖREK:</speaker>

               <p><gap n="..."/> protiteroristično akcijo specialnih enot policije. Če bi to bil navaden Janezek,
               jaz sem siguren, da se ne bi še prometni policaj zmenil za tak eksces. Žal se to
               dogaja in še hujše bo. Zato prosim, da razmislite o tem, kaj počenjate in kakšno
               škodo boste počeli, naredili slovenskemu narodu, če sprejmete ta zakon. Hvala.</p>
            </sp>
            <sp xml:id="SDZ5-Redna-14-2010-03-02.sp276">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, Srečko Prijatelj. Prosim.</p>
            </sp>
            <sp xml:id="SDZ5-Redna-14-2010-03-02.sp277">

               <speaker>SREČKO PRIJATELJ:</speaker>

               <p>Hvala, spoštovani predsednik. Tega družinskega zakonika ni moč podpreti, ker gre
               preprosto za dejstvo, da se bo s takim zakonom, ki ga boste izglasovali, izvršila
               zelo velika zloraba otroka, kajti tega nihče ne bo vprašal, če želi imeti take
               starše. In ta otrok bo zaničevan tudi skozi vsa obdobja šolanja, v devetletki. Jaz
               sem, verjemite mi, prestal vse sodne instance, že dobil tudi razsodbo na Ustavnem
               sodišču, zdaj sem v Strasbourgu zaradi pedrov in verjetno bom tudi tam dobil
               pozitivno rešitev. Saj se lahko tako izražam. Upam, da ne bom tožen zaradi tega.</p>
               <p>Zakaj pa sem bil tožen? Zaradi tega, ker sem v tej dvorani izjavil takrat, da
               verjetno ni nobenega od staršev, ki bi želel imeti tako opredeljenega otroka. In jaz
               verjamem, da takih otrok, sicer če bi se izjasnili za to, bi se morali sprijazniti s
               tem, ampak želja posameznika pa ni, da bi imel takega otroka.</p>
               <p>Ko sem govoril o zaščiti otrokovih pravic, na katere vi danes pozabljate, so se
               homoseksualci zgražali in ko je bila parada ponosa pred Državnim zborom, so vihteli
               transparente <q>"smrt Prijatelju"</q>. Takrat ni nihče od mojih kolegov stopil na mojo
               stran, da bi v bistvu rekel njim, da je to nespodobno. Ko govorimo o tem, gre za
               svojevrstno sprevrženost, kajti pozabljate na to, da v državi ljudje nimajo kaj jesti
               in da nimajo za plačilo računov. Namesto da bi posvečali eno od dolgih sej tej
               problematiki, se ukvarjamo z izbrisanimi, Cigani in homoseksualci.</p>
            </sp>
            <sp xml:id="SDZ5-Redna-14-2010-03-02.sp278">

               <speaker>PREDSEDNIK DR. PAVEL GANTAR:</speaker>

               <p>Gospod Prijatelj, to je tipični značilen sovražni govor za učbenike.</p>
               <p>Proceduralni predlog? Prosim za prijavo. Obrazložitev glasu, Cvetka Zalokar Oražem.
               Prosim.</p>
            </sp>
            <sp xml:id="SDZ5-Redna-14-2010-03-02.sp279">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice!</p>
               <p>Nekateri med vami so danes kot argument za svojo odločitev navajali obsežno
               korespondenco in pisma, ki so jih prejeli predvsem s strani tistih, ki sprejema
               družinskega zakonika ne podpirajo. Jaz bi želela navesti morda samo dve izjavi, kjer
               pa eksplicitno so argumenti, zakaj je treba to podpreti.</p>
               <p>Prva je izjava gospe Zdenke Čebašek Travnik, varuhinje človekovih pravic, ki je med
               drugim rekla, da so nas polna usta človekovih pravic, ampak to vse do trenutka, ko je
               treba sprejeti družinski zakonik, v katerem pa se dajejo določene pravice istospolnim
               partnerjem, predvsem pa se sprejemajo tudi nekatere posledice. V tistem trenutku
               človekovih pravic ni več. Druga izjava in opozorilo, ki smo jo prejeli, pa prihaja iz
               kampanje za vse družine. Želeli so nas opozoriti na mnenje in stališče Klemna
               Jelinčiča Boete, antropologa in sociologa, sina Zmaga Jelinčiča in prezgodaj
               preminule pesnice Berte Boeta, ki je v svoji posneti izjavi nedvoumno povedal, da
               družinski zakonik podpira, kajti meni, da je treba postati modernejši in
               svobodomiselnejši, da je treba narediti kakšen korak naprej in da je prav, da človek
               verjame v enakopravnost ljudi.</p>
               <p>Jaz sem vesela, da sinovi mislijo drugače kot njihovi očetje. Tudi sama se z njihovim
               mnenjem strinjam, zato bom prvo obravnavo družinskega zakonika podprla.</p>
            </sp>
            <sp xml:id="SDZ5-Redna-14-2010-03-02.sp280">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, Jože Tanko. Prosim.</p>
            </sp>
            <sp xml:id="SDZ5-Redna-14-2010-03-02.sp281">

               <speaker>JOŽE TANKO:</speaker>

               <p>Hvala lepa. Jaz družinskega zakonika ne bom podprl.</p>
               <p>Ustava Republike Slovenije od 53. do 56. člena ureja posebej področje družine. In v
               vsakem od teh štirih členov slovenske ustave so zapisane tudi pravice in pa položaj
               otrok. Niti v enem členu slovenske ustave niso zapisane pravice homoseksualcev
               posebej. Mislim, da bi bilo prav, da tisti, ki imajo možnost svobodne odločitve za
               rojstvo svojih otrok in tega ne izkoristijo, da tem ni možno s posebnim zakonom, in
               ta družinski zakonik je sedaj posebni zakon, dati pravico, da dobijo možnost
               posvojitve otrok. Tudi v primeru, ko imamo v 56. členu Ustave zapisano, da otroci
               uživajo posebno varstvo. Skrb in te človekove pravice in temeljne svoboščine uživajo
               otroci v skladu s svojo starostjo in zrelostjo. Otrokom se zagotavlja posebno varstvo
               pred gospodarskim, socialnim, telesnim, duševnim in drugim izkoriščanjem in
               zlorabljanjem. In tako varstvo ureja zakon. In sedaj neke posebne določbe, neke
               posebne pravice skupine, ki ni in se ne odloča za svobodno rojstvo svojih otrok,
               prenašamo z družinskim zakonikom. Mislim, da je prav, da omogočimo, da posvojijo
               otroke tisti, ki so heteroseksualna družina, pa recimo otrok ne morejo imeti, in teh
               je relativno veliko. Ni nobene potrebe, da za posebne skupine, posebne oblike skupin
               in družin urejamo to s posebnim zakonom ekskluzivno. Ne urejamo nobenih pravic s tem
               družinskim zakonom za druge, ampak za tiste, ki jih v Ustavi v tej obliki ni, kot so
               otroci.</p>
            </sp>
            <sp xml:id="SDZ5-Redna-14-2010-03-02.sp282">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu Vito Rožej.</p>
            </sp>
            <sp xml:id="SDZ5-Redna-14-2010-03-02.sp283">

               <speaker>VITO ROŽEJ:</speaker>

               <p>Slovenska ustava v nobenem svojem členu posebej ne omenja pravic homoseksualcev.
               Kljub vsemu v slovenski zakonodaji obstaja zakon, napisan posebej za njih. Novi
               družinski zakonik bo to neskladje odpravil. Enake pravice bo dal vsem, tako kot
               slovenska ustava. V slovenski družbi že sedaj živi okoli 100, po ocenah, otrok v
               takih istospolnih družinah. Svobodno so se za njih odločile predvsem istospolne
               ženske. 98% teh družin je takih. Mislim, da z današnjo pozitivno odločitvijo glede
               tega predloga zakona bomo predvsem to njihovo svobodno odločitev za otroke podprli.
               Res, da nimajo možnosti tega narediti doma, imajo pač to možnost narediti v tujini.
               In življenje si vedno najde pot. In mislim, da nismo tukaj za to, da ga bomo
               omejevali, ampak da ga bomo uredili. In to počnemo s tem predlogom družinskega
               zakonika. Najbrž si nihče od nas ne pusti soliti pameti o tem, kakšna je njegova
               družina. Družina je nekaj kar držimo zase, mislimo o njej vse dobro in ne pustimo
               nekomu drugemu, da bi nam določal, kakšna bi naša družina morala biti, obenem pa
               seveda si nihče od nas ne sme jemati pravice, da bi komurkoli drugemu predpisoval,
               kakšna mora biti njegova družina. Ta družba, ta država je zrasla ravno na tem
               svobodoljubju in tega bi seveda veljalo v vse pore naše družbe vpeljati. Eden od
               zadnjih mogoče takih je področje družine in mislim, da se moramo tudi tukaj odločiti,
               da bomo enostavno živeli in tudi pustili drugim živeti. Zato bom jaz ta družinski
               zakonik podprl.</p>
            </sp>
            <sp xml:id="SDZ5-Redna-14-2010-03-02.sp284">

               <speaker>PREDSEDNIK DR. PAVEL GANTAR:</speaker>

               <p>Hvala. Prosim za prijavo, še je želja za obrazložitev glasu v svojem imenu.</p>
               <p>Gospod Battelli, vi ste že obrazložil svoj glas. Ampak prej ste obrazlagal v svojem
               imenu. Ne morem vam dati ponovno<gap n="..."/></p>
            </sp>
            <sp xml:id="SDZ5-Redna-14-2010-03-02.sp285">

               <speaker>ROBERTO BATTELLI:</speaker>

               <p>Kot poslanska skupina.</p>
            </sp>
            <sp xml:id="SDZ5-Redna-14-2010-03-02.sp286">

               <speaker>PREDSEDNIK DR. PAVEL GANTAR:</speaker>

               <p>Ne, ne. Vi ste prej obrazložili v imenu poslanske skupine. Ne, v svojem imenu ste
               prej obrazložili. Poslanske skupine so obrazložitve glasu že končale in v imenu
               poslanske skupine vam ne morem dati besede.</p>
            </sp>
            <sp xml:id="SDZ5-Redna-14-2010-03-02.sp287">

               <speaker>ROBERTO BATTELLI:</speaker>

               <p>Ne, nisem kot poslanska skupina.</p>
            </sp>
            <sp xml:id="SDZ5-Redna-14-2010-03-02.sp288">

               <speaker>PREDSEDNIK DR. PAVEL GANTAR:</speaker>

               <p>Dal vam bom obrazložitev glasu v svojem imenu.</p>
               <p>Imeli ste dve minuti za obrazložitev glasu v svojem imenu. Ne morem več dati. Niti ne
               kot poslanski skupini, ker je to že mimo. Hvala lepa.</p>
               <p>Bogdan Barovič, obrazložitev glasu v svojem imenu.</p>
            </sp>
            <sp xml:id="SDZ5-Redna-14-2010-03-02.sp289">

               <speaker>BOGDAN BAROVIČ:</speaker>

               <p>Danes sem v parlamentu od devetih zjutraj in prisežem, da sem pozorno poslušal ves
               čas razpravo. Bil sem jezen, pa sem se umiril, bil sem tiho. Skušal sem razumeti ene
               in druge argumente, a na koncu ne zdržim. Ne morem reči, da me današnja zgodba ni
               spomnila na Ivana Cankarja. Mislim, da vas je že takrat poznal, sploh koalicijo. Ko
               je zapisal <q>"in beseda je spreobrnjena, še predno je izgovorjena"</q>. Danes ste vsi
               odlično opravili preizkus politične modrosti. Kar me je pa najbolj bolelo, govorim v
               imenu vseh, za vse govorce, danes so bili z besedami v osmih urah in še zdaj
               petnajstih zlorabljeni otroci. Vsi ste se izgovarjali na otroke, naredil za njih pa
               ni in ne bo nihče, nič. Še najmanj pa centri za socialno delo in še najmanj ta zakon.
               In še najmanj nov člen, nova pravna ureditev istospolnih življenjskih skupnosti in
               pravno priznanje posvojitev. Zakoni se očitno pišejo res zato, da se krčijo. Kako
               hudo bi bilo samo ta del umakniti iz zakona in pokazali bi res voljo pomagati. Toda
               zloraba je prevelika. Nemogoče je reči <q>"da"</q> takšnemu zakonu in zato mu ne bom rekel.
            </p>
            </sp>
            <sp xml:id="SDZ5-Redna-14-2010-03-02.sp290">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu Zmago Jelinčič Plemeniti.</p>
            </sp>
            <sp xml:id="SDZ5-Redna-14-2010-03-02.sp291">

               <speaker>ZMAGO JELINČIČ PLEMENITI:</speaker>

               <p>Hvala lepa. Prej je kolegica govorila o mojem sinu. Moj sin ima drugačno mnenje, in
               to je demokratično in to je prav. Jaz nimam nič proti temu. To je samo dokaz, da smo
               v Slovenski nacionalni stranki demokratični in da vi, gospodje v koaliciji, niste. V
               drugačnem primeru ne bi apostrofirali kot, češ, <q>"poglejte, Jelinčič misli eno, njegov
               sin pa misli drugo"</q>. In to samo še dokazuje izprevrženost teh koalicijskih gospa in
               gospodov, ki takšne zadeve poskušajo<gap n="..."/></p>
            </sp>
            <sp xml:id="SDZ5-Redna-14-2010-03-02.sp292">

               <speaker>PREDSEDNIK DR. PAVEL GANTAR:</speaker>

               <p>Brez polemik, gospod Jelinčič<gap n="...."/></p>
            </sp>
            <sp xml:id="SDZ5-Redna-14-2010-03-02.sp293">

               <speaker>ZMAGO JELINČIČ PLEMENITI:</speaker>

               <p>Saj sem vedel. <gap n="...."/><stage>/Smeh./</stage> hočejo uporabiti proti meni in proti stranki. Dejstvo je,
               da je moj sin po izobrazbi humanist, jaz sem naravoslovec. Naravoslovci gledamo na
               naravo z naravnega stališča. Humanisti gledajo na naravo s čudnega stališča,
               filozofsko, sociološkega, bi rekel, nekako komunikološkega, pa ne vem kakšnega, kaj
               vse se še uči na FDV-ju. Zato razumite, da tisti, ki smo študirali realne znanosti,
               vemo o življenju nekaj več kot tisti, ki so, recimo študirali Hegla, pa Heideggerja,
               če so ga sploh. Če niso študirali samo Karla Marxa v skrajšani verziji, po možnosti v
               stripu. Hvala lepa.</p>
            </sp>
            <sp xml:id="SDZ5-Redna-14-2010-03-02.sp294">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Kolega Jelinčič imate srečo, rešili sta vas dve minuti.</p>
               <p>Prehajamo na glasovanje. Glasujemo. Navzočih je 86 poslank in poslancev, za je
               glasovalo 46, proti 38.</p>
               <p><stage>(Za je glasovalo 46.)</stage> <stage>(Proti 38.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odboru za delo, družino, socialne zadeve in invalide kot matičnemu
               delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 24. točko dnevnega reda,</title> to je z <title>obravnavo
                  Predloga obtožbe predsednika republike pred Ustavnim sodiščem zaradi kršitev
                  Ustave in hujših kršitev zakona.</title> Prehajamo na odločanje o naslednjem predlogu
               sklepa: <q>"Državni zbor obtožuje predsednika Republike Slovenije dr. Danila Türka, da
               je pri opravljanju svoje funkcije kršil 2., 5., 8., 14., 15., 16., 17., 18., 19.,
               20., 21., 22., 23., 25., 27., 29., 30., 32., 33., 34., 35., 36., 37., 38., 39., 41.,
               42., 49., 51., 58., 59., 61., 63. in 104. člen Ustave Republike Slovenije, Uradni
               list Republike Slovenije številka 33/91, 42/97, 66/2000, 24/2003, 69/04, 68/06 ter
               348., 350. in 357. člen Kazenskega zakonika, Uradni list Republike Slovenije 55/08 in
               39/09, v povezavi s tretjim odstavkom 7. člena Zakona o odlikovanjih Republike
               Slovenije, Uradni list Republike Slovenije številka 69/04."</q></p>
               <p>Ob tem vas želim opozoriti, da mora skladno s prvim odstavkom 63. člena Zakona o
               ustavnem sodišču za sprejem navedenega sklepa glasovati večina poslancev Državnega
               zbora, to je 46 ali več.</p>
               <p>Glasujemo, glasovanje teče. Navzočih je 86 poslank in poslancev, za je glasovalo 32,
               proti 52.</p>
               <p><stage>(Za je glasovalo 32.)</stage> <stage>(Proti 52.)</stage></p>
               <p>Ugotavljam, da Državni zbor predlaganega sklepa ni sprejel, zato je postopek o
               Predlogu obtožbe končan.</p>
               <p>S tem zaključujem to točko dnevnega reda.</p>
               <p>Prehajamo na <title>32.A TOČKO DNEVNEGA REDA,</title> to je na <title>OBRAVNAVO O ZAHTEVI
                  SKUPINE POSLANCEV, DA DRŽAVNI ZBOR ODLOČI O ODLOČITVI KOLEGIJA PREDSEDNIKA
                  DRŽAVNEGA ZBORA, DA SE PO SKRAJŠANEM POSTOPKU OBRAVNAVA PREDLOG ZAKONA O
                  SPREMEMBAH IN DOPOLNITVAH ZAKONA O ČLANSTVU REPUBLIKE SLOVENIJE V MEDNARODNEM
                  DENARNEM SKLADU, EPA-897/5.</title>
               </p>
               <p>Skupina 25 poslank in poslancev, s prvopodpisanim Jožetom Tankom, je zahtevo vložila
               24. februarja 2010.</p>
               <p>Besedo dajem predstavniku predlagatelja zahteve Jožetu Tanku za obrazložitev
               stališča.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-02.sp295">

               <speaker>JOŽE TANKO:</speaker>

               <p>Hvala lepa, spoštovani predsednik.</p>
               <p>Najprej ena majhna pripomba, pri prejšnji točki ste zelo pohiteli z glasovanjem.
               Niste niti vprašali, niti karkoli dali<gap n="..."/></p>
            </sp>
            <sp xml:id="SDZ5-Redna-14-2010-03-02.sp296">

               <speaker>PREDSEDNIK DR. PAVEL GANTAR:</speaker>

               <p>Sem pogledal.</p>
            </sp>
            <sp xml:id="SDZ5-Redna-14-2010-03-02.sp297">

               <speaker>JOŽE TANKO:</speaker>

               <p><gap n="..."/>da bi bil kakšen interes za obrazložitev glasu. Vidim, da vam je bila tista
               prejšnja točka zelo v interesu, da se čim prej pospravi z dnevnega reda.</p>
            </sp>
            <sp xml:id="SDZ5-Redna-14-2010-03-02.sp298">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani! Bom jaz pojasnil, ni treba vam pojasnjevati.</p>
            </sp>
            <sp xml:id="SDZ5-Redna-14-2010-03-02.sp299">

               <speaker>JOŽE TANKO:</speaker>

               <p>Ta zahteva, ki smo jo dali poslanci naše poslanske skupine, pa se nanaša na Predlog
               zakona o spremembah in dopolnitvah Zakona o članstvu Republike Slovenije v
               mednarodnem denarnem skladu. Za kaj gre? Državni zbor se je 12.2.2010 seznanil s
               slovensko izhodno strategijo 2010-2013. Eden od pomembnih poudarkov v tej slovenski
               izhodni strategiji je bilo zmanjšanje primanjkljaja do leta 2013 v skupni višini 1,2
               milijardi evrov oziroma 400 milijonov evrov letno, s tem, da se dinamika nekoliko
               prilagaja. Dan prej pa je Vlada poslala v Državni zbor zakon o omenjenem skladu, ki
               prinaša po navedbi Vlade v obrazložitvi finančnih posledic dodatnih 440 milijonov
               evrov finančnih obremenitev oziroma preračunano 660 milijonov evrov. Tu se postavlja
               resno vprašanje, ali je Vlada ta dodatna sredstva, ki jih bo morala vplačati v IMF,
               vračunala v slovensko izhodno strategijo ali ne. Po vsem tem, kar poslušamo in
               beremo, očitno ta sredstva v tej izhodni strategiji niso bila upoštevana in samo s
               tem zakonom je Vlada izničila svojo napoved, da bo v enem letu prihranila 400
               milijonov evrov, kajti ta obremenitev bo za 10% višja, kot naj bi bil povprečni letni
               prihranek v tem triletnem obdobju. Vendar to še niso vse obremenitve. Dodatno bodo
               pri tej noveli zakona nastale finančne posledice za tečajne razlike in za stroške
               plasmaja približno 5,3 milijona evrov in potem še stroški, ki bodo potrebni za
               zagotavljanje zakonsko določenih obveznosti Republike Slovenije iz naslova
               financiranja projektov svetovne banke, v višini 1,6 milijona evrov, plus tega pa še
               dodatni stroški v sistemu trgovanja s posebnimi pravicami v višini 900 tisoč evrov
               letno.</p>
               <p>Ta zakon, ki je sicer kratek, prinaša izjemno velike obremenitve za proračune
               Republike Slovenije. Zato bi bilo prav, da Vlada in koalicija omogočita v Državnem
               zboru normalno razpravo in obrazložitve o tem, ali so ta sredstva nujna, potrebna in
               tako naprej. S temi skrajšanimi nujnimi postopki Vlada v celoti ignorira vse tisto,
               kar bi morala jasno in dostojno, tudi dostojno, predstaviti poslancem Državnega
               zbora. Sploh pa tiste zakone, ki prinašajo tako enormno velike finančne posledice.
               Malo je zakonov, ki smo jih v tem mandatu sprejemali v Državnem zboru, ki imajo tako
               velike finančne posledice za proračun Republike Slovenije in za Republiko Slovenijo.
               Jaz mislim, da bi bilo prav, da poslanci podprete našo zahtevo o tem, da se ta
               odločitev, s katero se je določil skrajšani postopek, ne podpre, in da se potem
               obravnava ta zakon po rednem postopku in dobimo vse tiste potrebne informacije, ki
               jih sicer iz tega skrajšanega postopka enostavno ni možno dobiti. Hvala lepa.</p>
            </sp>
            <sp xml:id="SDZ5-Redna-14-2010-03-02.sp300">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Na podlagi desetega odstavka 21. člena Poslovnika Državnega zbora Državni
               zbor o odločitvi Kolegija odloči brez razprave in obrazložitve glasu. Zato prehajamo
               na odločanje.</p>
               <p>Na glasovanje dajem sklep: Predlog zakona o spremembah in dopolnitvah Zakona o
               članstvu Republike Slovenije v mednarodnem denarnem skladu - 
                  EPA 897
               /5, se obravnava po skrajšanem postopku.</p>
               <p>Če sklep ne bo sprejet, bo Državni zbor predlog zakona obravnaval po rednem postopku.
               Glasujemo. Navzočih je 86 poslank in poslancev, za 48, proti 37.</p>
               <p><stage>(Za je glasovalo 48.)</stage> <stage>(Proti 37.)</stage></p>
               <p>Ugotavljam, da je sklep sprejet, zato bo zbor navedeni predlog zakona obravnaval po
               skrajšanem postopku.</p>
               <p>S tem zaključujem to točko dnevnega reda.</p>
               <p>Dolžan sem pred prehodom na naslednjo točko kratko pojasnilo. Pri prejšnji točki sem
               pred glasovanjem pogledal po dvorani, posebej po poslanski skupini, ki je predlagala
               obtožni predlog. Ker ni bilo odziva, sem prešel na glasovanje kot običajno.</p>
               <p>Proceduralno. Prosim, Breda Pečan, proceduralno. Proceduralno v zvezi s čim?</p>
            </sp>
            <sp xml:id="SDZ5-Redna-14-2010-03-02.sp301">

               <speaker>BREDA PEČAN:</speaker>

               <p>V zvezi s to točko, ki prihaja.</p>
            </sp>
            <sp xml:id="SDZ5-Redna-14-2010-03-02.sp302">

               <speaker>PREDSEDNIK DR. PAVEL GANTAR:</speaker>

               <p>Potem, ko bo odprta.</p>
            </sp>
            <sp xml:id="SDZ5-Redna-14-2010-03-02.sp303">

               <speaker>BREDA PEČAN:</speaker>

               <p>Proceduralno predlagam, da to točko obravnavamo jutri ali pojutrišnjem oziroma
               glasujemo, ker je ura, reci in piši, polnoči in 21 minut in mislim, da bi bilo
               spodobno, če lahko gremo zdaj normalno spat in da jutri, ko bo bolj normalen čas,
               glasujemo o teh odgovorih na vprašanja poslancev.</p>
            </sp>
            <sp xml:id="SDZ5-Redna-14-2010-03-02.sp304">

               <speaker>PREDSEDNIK DR. PAVEL GANTAR:</speaker>

               <p>Spoštovana kolegica, tega proceduralnega predloga ne mislim dati na glasovanje. To je
               stvar časovnega poteka dela Državnega zbora, ki sem ga določil. Ura vendarle še ni
               tako pozna, da o tem ne bi mogli odločati.</p>
               <p>Zato prehajam na <title>1. točko dnevnega reda - to je na vprašanja poslank in
                  poslancev.</title> V skladu s predlogom poslanca Zmaga Jelinčiča Plemenitega bo zbor
               odločal o naslednjem predlogu sklepa: <q>"Državni zbor bo na naslednji seji opravil
               razpravo o odgovoru predsednika Vlade Boruta Pahorja na poslansko vprašanje Zmaga
               Jelinčiča Plemenitega v zvezi z reševanjem mejne problematike s Hrvaško."</q>
               Obrazložitev glasu v imenu poslanske skupine, Zmago Jelinčič Plemeniti. Prosim.</p>
            </sp>
            <sp xml:id="SDZ5-Redna-14-2010-03-02.sp305">

               <speaker>ZMAGO JELINČIČ PLEMENITI:</speaker>

               <p>Hvala lepa. Bom zelo kratek. Čeprav vem, da ne boste sprejeli tega predloga, vam samo
               še enkrat polagam na dušo, da bi bilo smiselno o tem govoriti. Marsikaj bi se
               naučili, marsikaj bi spregledali, predvsem pa bi potem vlekli bolj pametne poteze pri
               svojem odločanju o nacionalnih zadevah.</p>
            </sp>
            <sp xml:id="SDZ5-Redna-14-2010-03-02.sp306">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 86 poslank in poslancev, za je glasovalo 37, proti
               49.</p>
               <p><stage>(Za je glasovalo 37.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Zvonka Černača bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade Boruta Pahorja na poslansko vprašanje Zvonka Černača v zvezi z izhodno
               strategijo. Glasujemo. Navzočih je 87 poslank in poslancev, za je glasovalo 37, proti
               48.</p>
               <p><stage>(Za je glasovalo 37.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Srečka Prijatelja bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra brez
               resorja, odgovornega za področje odnosov med Republiko Slovenijo in avtohtono
               slovensko narodno skupnostjo v sosednjih državah ter med Republiko Slovenijo in
               Slovenci po svetu, dr. Boštjana Žekša na poslansko vprašanje Srečka Prijatelja v
               zvezi s položajem slovenske manjšine na Madžarskem. Obrazložitev glasu v imenu
               poslanske skupine SNS, Srečko Prijatelj. Prosim.</p>
            </sp>
            <sp xml:id="SDZ5-Redna-14-2010-03-02.sp307">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Državnozborska komisija je pred kratkim obiskala
               madžarske Slovence in se seznanila s tamkajšnjim stanjem, ki pa ni rožnato. Slovenci
               na Madžarskem živijo v katastrofalnih razmerah. V bistvu gre za eklatantno kršenje
               človekovih pravic. V slovenskih vrtcih otroci jedo dobesedno iz vojaških minešk in
               edina šola, ki ni slovenska, ker ni slovenskih učiteljic, je opremljena z opremo, ki
               je odrabljena v slovenskih šolah, torej so jo donirale slovenske šole.</p>
               <p>Podpisani sporazum za katerega so vztrajali, da ga podpišemo, Madžari v 90-ih letih,
               je s strani Madžarske zlorabljen. Slovenija namenja preko 20 milijonov evrov pomoči
               za madžarske Slovence, medtem ko Madžari ne namenjajo nič za Slovence, živeče na
               Madžarskem. Razmere so, kot že rečeno, katastrofalne. Da bi lahko nekaj naredili,
               moramo opraviti razpravo v parlamentu, kajti na to nas opozarjajo tudi Slovenci, ki
               jih je na tem področju Madžarske vedno manj. Če tega ne vidimo in nočemo videti,
               nočemo pomagati, naj povem samo za primerjavo, kakšne so ugodnosti - in prav je, da
               so - madžarskih Slovencev, če jih lahko tako imenujemo. Imajo svoj studio, preko 40
               novinarjev dela na RTV regionalni studio za madžarske potrebe. Imajo svojo knjižnico,
               imajo strokovnjaka, ki svetuje uporabo madžarskega jezika. Imajo tudi svoj medij.
               Imajo tudi svoj časopis, svoj klub, svojo knjižnico. Vse to smo lahko videli. V
               Sloveniji je uvedena popolna uporaba dvojezičnosti. Vsi dokumenti so tiskani v
               dvojezični obliki. Kar je najbolj pomembno, v Sloveniji se na tem področju v uradih
               govori tudi madžarsko. O tem ne duha, ne sluha na madžarski strani. Slovenci se
               pritožujejo tudi nad tem, da težko dobijo službe in da so na nek način tudi
               zapostavljeni. Ko smo to izpostavili madžarski delegaciji, so nam odgovorili, seveda
               smo jih zaprosili, da bi namenili vsaj tistih nekaj sto tisoč evrov, ki bi jih morali
               po tem sporazumu, so nam odgovorili, da tega ne morejo storiti, ker imajo velike
               probleme s Cigani. Oni so jih tako imenovali, ne jaz. Ker jih je tam veliko število,
               morajo njim zagotavljati finančne potrebe in Slovence zato postavljajo ob stran.
               Čakali smo jih več ur. Ta odnos, nesramen odnos do Slovencev, se je pokazal že v tem
               čakanju.</p>
               <p>Spoštovani zbor! Če te razprave ne opravimo, vas obveščam, da bo Slovenska nacionalna
               stranka sprožila ta problem znotraj Sveta Evrope. Gre za eklatantno kršenje
               človekovih pravic. Hvala.</p>
            </sp>
            <sp xml:id="SDZ5-Redna-14-2010-03-02.sp308">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 85 poslank in poslancev, za je glasovalo 37, proti
               47.</p>
               <p><stage>(Za je glasovalo 37.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Petra Verliča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               promet dr. Patricka Vlačiča na poslansko vprašanje dr. Petra Verliča v zvezi s
               cestninami v letu 2009. Glasujemo. Navzočih je 86 poslank in poslancev, za je
               glasovalo 36, proti 49.</p>
               <p><stage>(Za je glasovalo 36.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Petra Verliča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               zunanje zadeve Samuela Žbogarja na poslansko vprašanje dr. Petra Verliča v zvezi z
               možnim potekom mednarodnih prometnih koridorjev mimo Slovenije. Glasujemo. Navzočih
               je 86 poslank in poslancev, za je glasovalo 36, proti 48.</p>
               <p><stage>(Za je glasovalo 36.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Vinka Gorenaka bo zbor odločil o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za pravosodje Aleša Zalarja na poslansko vprašanje dr. Vinka Gorenaka v
               zvezi s postopkom sprejemanja zadnje novele zakona o odvetništvu. Glasujemo. Navzočih
               je 85 poslank in poslancev, za je glasovalo 35, proti 49.</p>
               <p><stage>(Za je glasovalo 35.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Vinka Gorenaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               generalnega sekretarja Vlade Milana Martina Cvikla na poslansko vprašanje dr. Vinka
               Gorenaka v zvezi z izdajo pooblastila za zastopanje javnega interesa.</p>
               <p>Glasujemo. Se opravičujem, prekinitev.</p>
               <p>Obrazložitev glasu v imenu poslanske skupine, v lastnem imenu? Želi katera poslanska
               skupina obrazložiti pred tem glas? <stage>(Ne želi.)</stage> Obrazložitev glasu v lastnem imenu
               gospod Andrej Magajna, prosim.</p>
            </sp>
            <sp xml:id="SDZ5-Redna-14-2010-03-02.sp309">

               <speaker>ANDREJ MAGAJNA:</speaker>

               <p>Hvala za besedo. Malo reakcije je bilo. Vendar ta zadeva je nadstrankarska oziroma
               mimostrankarska. Ob vprašanju pravnokorektnih postopkov v zadevi Baričevič se bomo
               opredeljevali v času interpelacije zoper ministra za kmetijstvo. To vprašanje, ki ga
               je gospod Gorenak postavil, je en segment tega vprašanja. Natančno sem pregledal tudi
               odgovor sekretarja, bil je logično strukturiran, žal pa ni odgovoril na tisto, kar je
               bil pravzaprav vprašan. Sam gospod premier je pozval k popolnemu in jasnemu
               razčiščenju te problematike. Preden bomo prišli do interpelacije, je prav, da se vsi
               vprašamo, kako so se zadeve odvijale, da bomo lahko glasovali po svoji vesti, ne
               blokovsko, ne strankarsko, ampak dejansko v tej zadevi gre za bistveno širše
               vprašanje, vprašanje pravnih sistemov, dveh vrst pravnega reda, vprašanje elitizma,
               povezav in vsega, kar se je v tej zadevi odprlo. Menim, da je prav, da vsi pred
               interpelacijo razsvetlimo tudi te zadeve, ki jih je gospod Gorenak izpostavil, ki sem
               jih tudi sam želel<gap n="..."/> <gap n="..."/><stage>/Izklop mikrofona./</stage><gap n="..."/></p>
            </sp>
            <sp xml:id="SDZ5-Redna-14-2010-03-02.sp310">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu v svojem imenu dr. Vinko Gorenak.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-02.sp311">

               <speaker>DR. VINKO GORENAK:</speaker>

               <p>Samo minutka. Gre preprosto za temeljno vprašanje. 2006-2009 v skladu z zakonom
               generalno pooblastilo pravobranilcu za zastopanje javnega interesa, Vrhovno sodišče
               leta 2009 v primeru bulmastifov odloči, da to pooblastilo ne velja in da je treba
               vsakič novo pooblastilo. Pravobranilstvo je za to zaprosilo, Generalni sekretariat
               Vlade nikoli ni izdal pooblastila, zato pravobranilstvo ni moglo zastopati v tej
               zadevi.</p>
               <p>Zato sem prosil za razpravo. Hvala.</p>
            </sp>
            <sp xml:id="SDZ5-Redna-14-2010-03-02.sp312">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo, glasovanje teče. Navzočih je 84 poslank in poslancev, za je glasovalo 39,
               proti 44.</p>
               <p><stage>(Za je glasovalo 39.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Srečka Prijatelja bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za kulturo Majde Širca na poslansko vprašanje Srečka Prijatelja v zvezi
               porabo sredstev, namenjenih za regionalne radijske in televizijske programe na
               dvojezičnem območju.</p>
               <p>Glasujemo. Navzočih je 83 poslank in poslancev, za je glasovalo 14, proti 49.</p>
               <p><stage>(Za je glasovalo 14.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožefa Jerovška bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za notranje zadeve Katarine Kresal na poslansko vprašanje Jožefa Jerovška
               v zvezi vrednotami na področju delovanja Ministrstva za notranje zadeve.</p>
               <p>Obrazložitev glasu v imenu poslanske skupine? V svojem imenu?</p>
               <p>Želi kdo obrazložiti glas v imenu poslanske skupine? <stage>(Ne želi.)</stage></p>
               <p>V svojem imenu Jožef Jerovšek, prosim.</p>
            </sp>
            <sp xml:id="SDZ5-Redna-14-2010-03-02.sp313">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Ni čisto korektno tudi ta sklep zastavljen, ampak vendarle ministrico sem vprašal, za
               kakšen red na nemški način se zavzema, ko je izjavila: <q>"Namibiji se pozna, da je bila
               dolgo časa nemška kolonija, Nemci pa znajo vzpostaviti red."</q></p>
               <p>Ministrica se navdušuje nad redom, ki so ga kolonialni gospodarji uveljavili na
               konicah bajonetov, s terorjem, genocidom, s pobojem več kot polovice populacije dveh
               narodov in zasužnjenjem ostalega dela prebivalstva v zlatih rudnikih. Za tak red se
               navdušuje gospa ministrica in srh nas preleti, da je to notranja ministrica v bistvu
               policijska ministrica. Za take izjave in navdušenje nad takim redom se v delujočih
               demokracijah takoj odstopi.</p>
               <p>Se spominjate, kolegice in kolegi, za izjavo, da je Nemčija pod nacizmom imela dobro
               zaposlitveno politiko, je moral takoj odstopiti Jörg Haider z mesta deželnega
               glavarja Koroške v letu 1991.</p>
               <p>V odgovoru se je ministrica arogantno sprenevedala, da svoje izjave pravzaprav ne
               razume. Zato je treba opraviti razpravo, ker je to nevarna grožnja miru in
               demokraciji v Sloveniji. Hvala lepa.</p>
            </sp>
            <sp xml:id="SDZ5-Redna-14-2010-03-02.sp314">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 84 poslank in poslancev, za 36, proti 47.</p>
               <p><stage>(Za je glasovalo 36.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Ivana Grilla bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               promet dr. Patricka Vlačiča na poslansko vprašanje Ivana Grilla v zvezi s svetovanjem
               Slovenskim železnicam. Glasujemo. Navzočih je 86 poslank in poslancev, za 37, proti
               48.</p>
               <p><stage>(Za je glasovalo 37.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Petra Verliča bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministra brez
               resorja, odgovornega za lokalno samoupravo in regionalni razvoj, dr. Henrika Gjerkeša
               na poslansko vprašanje dr. Petra Verliča v zvezi z romsko problematiko. Glasujemo.
               Navzočih je 86 poslank in poslancev, za 37, proti 49.</p>
               <p><stage>(Za je glasovalo 37.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Gvida Kresa bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               okolje in prostor dr. Roka Žarnića na poslansko vprašanje Gvida Kresa z zvezi z
               uredbo o okoljski taksi za odvajanje in čiščenje odpadnih voda. Glasujemo. Navzočih
               je 84 poslank in poslancev, za 34, proti 48.</p>
               <p><stage>(Za je glasovalo 34.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Zvonka Laha bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministra brez
               resorja, odgovornega za lokalno samoupravo in regionalni razvoj, dr. Henrika Gjerkeša
               na poslansko vprašanje Zvonka Laha v zvezi s petim razpisom za občine. Glasujemo.
               Navzočih je 80 poslank in poslancev, za je glasovalo 31, proti 48.</p>
               <p><stage>(Za je glasovalo 31.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Prekinjam 14. sejo zbora, ki jo bomo nadaljevali jutri ob 9. uri. <stage type="time">(SEJA JE BILA
                  PREKINJENA 3. MARCA 2010 OB 00.39.)</stage>
               </p>
            </sp>
         </div>
      </body>
   </text>
</TEI>