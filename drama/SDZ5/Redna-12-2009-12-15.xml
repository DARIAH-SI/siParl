<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-12-2009-12-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|41BADE913C9924FCC1257936001F8836</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=41BADE913C9924FCC1257936001F8836</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-12-2009-12-15.DZ" n="12">
               <name>Redna</name>
               <date when="2009-12-15"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-12-2009-12-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 12. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10.00.</stage>


            <sp xml:id="SDZ5-Redna-12-2009-12-15.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 12. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: Zvonko
               Černač od 15.00 dalje, Vili Rezman do 18.00, Roberto Battelli po 15.00, Franc Bogovič
               in Franc Pukšič po 18.00. Vse prisotne lepo pozdravljam!</p>
               <p>Prehajamo na <title>11. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O PREKRŠKIH,</title> v okviru rednega postopka.</p>
               <p>Predlog zakona je v obravnavo zboru predložila Vlada. Besedo dajem predstavniku
               Vlade za dopolnilno obrazložitev predloga zakona. Besedo ima Boštjan Škrlec, državni
               sekretar na Ministrstvu za pravosodje.</p>
            </sp>
            <sp xml:id="SDZ5-Redna-12-2009-12-15.sp2">

               <speaker>BOŠTJAN ŠKRLEC:</speaker>

               <p>Lep pozdrav, spoštovani predsednik, spoštovane poslanke in poslanci!</p>
               <p>Zakon o prekrških je temeljni procesni zakon, ki ureja postopke zaradi prekrškov.
               Smiselno se sklicuje na množico postopkovnih zakonov, predvsem na zakon o kazenskem
               postopku, pa tudi na kazenski zakonik, na zakon o odgovornosti pravnih oseb in druge
               zakone. To pomeni, da kadarkoli se kateri izmed teh zakonov spremeni, je treba
               ustrezno popraviti tudi določbe v zakonu o prekrških in prav to novela, ki je danes
               pred nami, v večini primerov tudi počne.</p>
               <p>V smislu usklajevanja s kazenskim zakonikom ta novela uvaja korekcije, ki se
               nanašajo na novo definicijo o "prisiljenosti" namesto "sile in groženj", ki je
               veljala v prejšnjem kazenskem zakoniku, in prav tako na novo umeščenost sostorilstva,
               ki je sedaj umeščeno v poglavje o kaznivem dejanju in ne več v poglavje o udeležbi.</p>
               <p>Naslednja sprememba, ki jo uvaja novela, se nanaša na enako obravnavo vseh kategorij
               voznikov, kadar storijo prekrške, za katere je mogoče izreči prenehanje veljavnosti
               vozniškega dovoljenja. Obstoječa ureditev pozna za voznike začetnike, kjer je poleg
               globe predpisana kazen oziroma sankcija več kot 6 točk, da se ti postopki vodijo v
               hitrem postopku. Pri drugih voznikih, polnoletnih, pa se za prekrške, za katere je
               mogoče izreči sankcijo prenehanja veljavnosti vozniškega dovoljenja, postopki vodijo
               v rednem sodnem postopku. To pomeni, da sta ti dve kategoriji storilcev, v tem
               primeru voznikov, obravnavani različno, in predlog zakona to neenakost,
               neenakopravnost odpravlja.</p>
               <p>Zakon o kazenskem postopku je v zadnji noveli uvedel specialne določbe o zasegu in
               preiskavi elektronskih in z njimi povezanih naprav ter elektronskih nosilcev
               podatkov. Ker gre za specialne določbe v zakonu o kazenskem postopku, je bilo treba
               tudi v zakonu o prekrških, ki se sicer sklicuje na smiselno uporabo določb o hišni in
               osebni preiskavi, vnesti tudi sklice na te specialne določbe za preiskovanje in
               pregledovanje elektronskih in z njimi povezanih naprav.</p>
               <p>Prav tako se v postopkih na sodiščih prve stopnje uvaja nova dolžnost sodišč, da po
               uradni dolžnosti preizkušajo in ugotavljajo, ali je dejanje, ki se očita obdolžencu,
               prekršek oziroma ali ni, ter da pazijo na zastaranje. Sedaj je namreč veljalo, da v
               postopkih pri okrajnih sodiščih, ki so vodila postopke na zahtevo za sodno varstvo,
               sodišča niso bila dolžna te okoliščine preverjati po uradni dolžnosti, medtem ko so v
               pritožbenem postopku sodišča na to pazila po uradni dolžnosti. S tem so storilci, ki
               v času trajanja postopka na prvi stopnji še niso imeli podatkov oziroma v začetku
               postopka na prvi stopnji niso imeli podatkov o tem, ali obstajajo okoliščine, ki
               upravičujejo nastop zastaranja oziroma okoliščine, ki dejanja ne naredijo za prekršek
               teh okoliščin niso mogli uveljavljati v sojenju na prvi stopnji, temveč zgolj v
               pritožbi. S predlagano novelo se ta anomalija oziroma nedoslednost odpravlja.</p>
               <p>Novost je tudi to, da se širijo pristojnosti za pridržanje s strani policije v
               primerih, kadar policija zaloti storilce pri storitvi prekrška. Sedaj je bila možnost
               pridržanja zaradi privedbe k sodniku možna zgolj iz dveh razlogov. To sta bila
               razloga ponovitvene nevarnosti in begosumnosti. Sedaj se temu razlogu pridružuje tudi
               tretji razlog, ki je sicer dovoljen tudi za odreditev pripora, to je nevarnost
               uničenja dokazov. S tem smo prepričani, da bo policija dobila na voljo instrument, s
               katerim bo lahko bolj učinkovito vodila kazenske postopke, saj sedaj zaradi
               nevarnosti, da bo oseba uničila dokaze ali predmete prekrška, ni bilo mogoče storilca
               pridržati.</p>
               <p>In končno. Na koncu uvajamo možnost, da sodišča višje stopnje izjemoma v določenih
               omejenih primerih, kadar ocenijo, da nepravilnosti sodb sodišč prve stopnje ni mogoče
               odpraviti drugače, lahko vrnejo zadevo tudi v ponovno sojenje na sodišča prve
               stopnje. Dosedanja ureditev, ki je bila sprejeta leta 2008, onemogoča vsakršno
               vračanje zadev v obravnavo sodiščem na prvi stopnji, zaradi česar prihaja v praksi do
               neobičajnih in tudi pravno spornih situacij. Kot povedano, novela to anomalijo
               odpravlja. Hvala lepa.</p>
            </sp>
            <sp xml:id="SDZ5-Redna-12-2009-12-15.sp3">

               <speaker>PREDSEDNIK DR. PAVEL GANTAR:</speaker>

               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo. Besedo dajem predsedniku dr. Vinku Gorenaku za predstavitev
               poročila odbora.</p>
            </sp>
            <sp xml:id="SDZ5-Redna-12-2009-12-15.sp4">

               <speaker>DR. VINKO GORENAK:</speaker>

               <p>Hvala lepa. Odbor za notranjo politiko, javno upravo in pravosodje je ta predlog
               zakona obravnaval na 12. seji 1. decembra 2009. Predložila ga je Vlada. Odbor je imel
               na razpolago mnenje Zakonodajno-pravne službe, mnenje Komisije Državnega sveta za
               državno ureditev in mnenje Sodnega sveta. Predstavnik predlagatelja, državni sekretar
               gospod Škrlec, je povedal, da skrajšamo to, kar smo slišali ali približno to, kar smo
               pravkar slišali.</p>
               <p>Predstavnica Zakonodajno-pravne službe je v predstavitvi pisnega mnenja
               Zakonodajno-pravne službe povedala, da je večina pripomb Zakonodajno-pravne službe
               upoštevana v koalicijskih amandmajih. Ponovno je izpostavila problem 12. člena, ki po
               njenem mnenju ni zadovoljivo urejen.</p>
               <p>Predstavnik Državnega sveta gospod Vnučec je podal pozitivno mnenje pristojne
               komisije Državnega sveta. V razpravi so člani in članice odbora sledili pripombi
               Zakonodajno-pravne službe k 12. členu predlagane novele in ob strinjanju
               predlagatelja sprejeli svoj amandma k temu členu, s katerim se pravilno umešča nov
               razlog za pridržanje zalotenega storilca v 110. člen zakona o prekrških. V razpravi v
               predlaganem 15. členu, ki dopolnjuje 163. člen zakona o prekrških, so opozicijski
               poslanci menili, da bi ponovna uzakonitev možnosti višjih sodišč, da lahko v
               pritožbenem postopku obravnavano sodbo sodišča prve stopnje razveljavi in vrne v
               ponovno odločanje, povzročala nove sodne zaostanke, za stranko pa visoke odvetniške
               stroške. Koalicijski poslanci pa so takšno rešitev podpirali oziroma podprli.</p>
               <p>V nadaljevanju je odbor sprejel amandmaje poslanskih skupin: SD, Zares, DeSUS in
               LDS, in sicer dva k 17. členu, 18. in 19. členu in amandma Poslanske skupine SDS k
               17. in 19. členu, ni pa sprejel amandmaja Poslanske skupine SDS k 15. členu ter ni
               glasoval o amandmaju poslanskih skupin koalicije k 12. členu, ker so postali
               brezpredmetni. Odbor je sprejel svoja dva amandma, torej amandmaja odbora k 10. in
               12. členu. Odbor je nato na podlagi 128. člena Poslovnika glasoval o vseh členih
               skupaj in pripravil besedilo zakona, ki je sestavni del tega poročila.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-15.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima dr. Vinko Gorenak v imenu Poslanske skupine SDS. Lahko bi ostali kar za
               govornico.</p>
               <p>Prosim.</p>
            </sp>
            <sp xml:id="SDZ5-Redna-12-2009-12-15.sp6">

               <speaker>DR. VINKO GORENAK:</speaker>

               <p>Malo drugačen vrstni red sem videl.</p>
               <p>Zakon o prekrških in stališče Poslanske skupine SDS. Povedati moram, da se Poslanska
               skupina SDS strinja s kar štirimi od petih predlaganih rešitev, globalno predlaganih
               rešitev v tem zakonu, in tako pozdravljamo, da se uskladita zakon o prekrških in
               kazenski zakonik, ker je to potrebno. Po našem mnenju je prav tako potrebno tudi to,
               da se vozniki-začetniki v vseh postopkih izenačijo z ostalimi vozniki, mislim zlasti
               na tiste primere okoli odvzema vozniškega dovoljenja. Tudi preverjanje zastaranja po
               uradni dolžnosti za poslansko skupino ni sporno. Na novo urejena možnost pridržanja
               zalotenega storilca pri prekrških, ki ga je sicer ministrstvo pripravilo precej
               pomanjkljivo, jaz izražam pravzaprav zadovoljstvo, da je bil na predlog Poslanske
               skupine SDS ta člen popravljen in tudi sprejet s strani koalicije, tako da bolj
               sistematično ureja to področje.</p>
               <p>Seveda pa v tem zakonu obstaja ena rešitev, ki za nas ni sprejemljiva - v nobenem
               pogledu. Zato moram to nekoliko natančneje utemeljiti. V letu 2008 je bila sprejeta
               novela zakona, ki višjim sodiščem onemogoča razveljavljanje in vračanje v ponovno
               sojenje. Višja sodišča so torej po noveli, tako imenovani Šturmovi noveli, tista
               sodišča, ki morajo odločiti: potrditi, spremeniti, sprejeti novo odločitev, nimajo pa
               več možnosti, da bi višja sodišča vračala v ponovno sojenje na tako imenovano prvo
               stopnjo. Ta zakon, ki je pred nami, pa to možnost ukinja. Jaz moram opozoriti, da je
               že v času twinning projektov priznani nemški strokovnjak Doukoff mislim, da sem prav
               izrekel, imel kot eno glavnih pripomb na našo zakonodajo pravzaprav pripombo o tem,
               da višja sodišča ne odločajo, ampak da preprosto razveljavijo in vračajo v ponovno
               sojenje na prvo stopnjo. Zelo jasno je zapisal in povedal, da to pomeni podaljševanje
               sodnih postopkov, da to pelje tudi v odločanje, sojenje v tako imenovanih nerazumih
               rokih, zaradi česar prihaja do tega, da plačujejo davkoplačevalci kar velike
               odškodnine. Jaz sem zelo vesel in izražam zadovoljstvo nad stališčem državnega
               sekretarja na odboru. Državni sekretar je namreč povedal, da to spreminjajo iz
               preprostega razloga oziroma da tako spremembo predlagajo iz preprostega razloga, ker
               prvostopenjska sodišča prinašajo slabe odločitve. Prvostopenjska sodišča izdajajo
               sodbe, ki niso podprte z ustreznimi dokazi, so pomanjkljive, ker se prvostopenjska
               sodišče zanašajo na to, da bodo že odločili sodniki na drugi stopnji. Mi to
               verjamemo, to najverjetneje popolnoma drži. Vendar to ni razlog za spremembo zakona.
               To je razlog, da začnejo nadzorni mehanizmi v sodstvu delovati in da nadzorni
               mehanizmi v sodstvu izpeljejo vse potrebne postopke, da bodo taki sodniki preprosto
               sankcionirani, da bodo taki sodniki v končni fazi tudi službo izgubili. Zakaj pa ne?
               Ne pa, da jim dajemo potuho in preprosto uvajamo sistem vračanja na prvo stopnjo. Kaj
               bo to pomenilo v nadaljevanju? To bo pomenilo preprosto to, da bomo prišli v
               situacijo, ko se bodo sodni postopki, zaradi vračanja v ponovno sojenje definitivno
               podaljševali. To bo pa pomenilo seveda spet sojenje v nerazumnih rokih in vse tisto,
               kar zraven sodi, zlasti pa odškodnine za sojenje v tako imenovanih nerazumnih rokih,
               kar bo tako ali tako šlo na pleča davkoplačevalcev. Pod pogojem, da bi to določilo,
               naš amandma sprejeli, bomo ta zakon tudi podprli. V nasprotnem primeru pa take
               rešitve ne moremo podpreti. Hvala.</p>
            </sp>
            <sp xml:id="SDZ5-Redna-12-2009-12-15.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vito Rožej v imenu poslanske skupine Zares. Lepo prosim.</p>
            </sp>
            <sp xml:id="SDZ5-Redna-12-2009-12-15.sp8">

               <speaker>VITO ROŽEJ:</speaker>

               <p>Spoštovani predsednik, spoštovani državni sekretar, kolegice in kolegi! Predlog
               sprememb zakona o prekrških, ki je pred nami, večinoma usklajuje terminologijo in
               rešitve zakona o prekrških z zakonom o kazenskem postopku in s kazenskim zakonikom.
               Gre za to, da je sedaj sila in grožnja nadomeščena z instrumentom prisiljenosti v
               kazenskem zakoniku, prav tako je sostorilstvo urejeno v drugem poglavju in temu
               ustrezno je opravljena korekcija v zakonu o prekrških, da se ta sklicuje na prava
               poglavja in pravi člen.</p>
               <p>Novi institut, ki ga uvaja ta dopolnitev zakona o prekrških je tudi možnost
               pridržanja oseb zaradi koluzijske nevarnosti, torej nevarnosti, da bo oseba odvrgla,
               uničila ali kako drugače preprečila dokazovanje in dokaze o prekršku. Ta ukrep je
               potreben zaradi učinkovite izvedbe postopkov v primerih, ko je bil storilec zaloten
               pri storitvi prekrška. Državni sekretar je sam tudi v obrazložitvi povedal, da bo
               policija učinkoviteje s tem instrumentom vodila kazenske postopke, kar se mi zdi
               simptomatično, glede na to, da ne govorimo danes o zakonu o kazenskem postopku, ampak
               o zakonu o prekrških.</p>
               <p>V Poslanski skupini Zares smo pozorni na to tanko mejo med prekrškom in kaznivim
               dejanjem, ki se s tem novim instrumentom briše. So pa seveda razlogi, zakaj prekrške
               obravnavamo drugače kot kazniva dejanja, določeni in jasni, z namenom seveda. V teh
               primerih, ko se omejuje zasebna svoboda, se nam zdi vedno pomembno tehtati med
               sorazmernostjo ukrepa in težo prekrška. Upamo seveda, da bomo lahko čez mesece, leto,
               dobili tudi kakšno poročilo o tem, koliko se ta instrument izvaja. Podobno kot, če se
               morda spomnite ob zadnji spremembi zakona o policiji, ko smo tudi policiji dali nove
               pristojnosti glede osebnega pregleda, je treba biti pozoren na to, da se ta
               instrument ne zlorablja, ker mislim, da teža zagrešenih dejanj mora biti v sorazmerju
               z ukrepi oziroma obratno.</p>
               <p>Naslednja pomembna sprememba, ki jo novela zakona uvaja, je možnost, da višja
               sodišča v pritožbenem postopku razveljavijo odločitev prvostopenjskega sodišča in
               zadevo vrnejo v ponovno sojenje, o čemer je govoril že moj predgovornik.
               Razveljavitev in vrnitev v ponovno sojenje je po tej noveli možna le izjemoma, ko bo
               šlo za bistveno kršitev določb postopka o prekršku in bo sodišče ocenilo, da je glede
               na njeno naravo ne more samo odpraviti. Tako se težko strinjamo v celoti z oceno, da
               bodo te stvari tekle avtomatično. Predlagatelj trdi, da bo s tem spodbudil sodnike,
               da bodo na prvi stopnji tako kvalitetno in odgovorno opravljali svoje delo, da do
               pritožbenega postopka niti ne bo prišlo ali da višje sodišče ne bo imelo potrebe
               njihovih sodb razveljavljati in vračati v novo sojenje.</p>
               <p>V Poslanski skupini Zares bomo spremembe podprli. Hvala lepa.</p>
            </sp>
            <sp xml:id="SDZ5-Redna-12-2009-12-15.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Gvido Kres, v imenu Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-12-2009-12-15.sp10">

               <speaker>GVIDO KRES:</speaker>

               <p>Hvala za besedo, gospod predsednik. Spoštovana predstavnika Vlade, spoštovane
               kolegice in kolegi! V Poslanski skupini Slovenske ljudske stranke načeloma podpiramo
               spremembe in dopolnitve Zakona o prekrških, če bodo le-te pripomogle k zmanjšanju
               števila prekrškov, hitrejšim postopkom in večji pravni varnosti. Zaradi
               konsistentnosti same zakonodaje seveda podpiramo, da se Zakon o prekrških uskladi z
               ostalimi, kot sta kazenski zakonik in zakon o kazenskem postopku. Kot sem že rekel,
               podpiramo težnje, da bi bili tudi prekrškovni organi bolj učinkoviti. Upamo, da bo k
               temu prispeval tudi inštitut pridržanja storilca prekrška z namenom, da se ne uničijo
               ali odtujijo dokazi, ki so v kasnejšem postopku še kako pomembni. Seveda pa
               pričakujemo tudi, da se ne bodo povečale zlorabe pooblastil in da se ne bodo dogajala
               neutemeljena pridržanja.</p>
               <p>Predlog zakona odpravlja tudi dosedanjo ureditev odločanja višjega sodišča ob
               pritožbi sodišča prve stopnje. Menimo, da je takšna ureditev v določenih primerih res
               lahko pravno neustrezna, nas pa preseneča, da to ni bilo izpostavljeno na kakšnem
               drugem nivoju, preden se gre v samo spremembo zakona.</p>
               <p>V Poslanski skupini Slovenske ljudske stranke se nam zdi primerno tudi, da se s
               predlogom sprememb zakona uvaja preizkus odločbe o prekršku po uradni dolžnosti, tako
               da bo ponovno treba preizkusiti tudi, ali je dejanje prekršek ali je pregon zastaral.
               Hvala lepa.</p>
            </sp>
            <sp xml:id="SDZ5-Redna-12-2009-12-15.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Urh, v imenu Poslanske skupine DeSUS.</p>
            </sp>
            <sp xml:id="SDZ5-Redna-12-2009-12-15.sp12">

               <speaker>ANTON URH:</speaker>

               <p>Spoštovani gospod predsednik, spoštovani gospod državni sekretar, spoštovane kolegice
               in kolegi! Poslanska skupina DeSUS bo predlagane spremembe zakona o prekrških
               soglasno podprla. Gre za spremembe temeljnega zakona s področja prekrškovnega prava,
               za katere se smiselno uporabljajo tudi določbe kazenskega zakonika, zakona o
               kazenskem postopku, zakona o odgovornosti pravnih oseb za kazniva dejanja in cele
               vrste drugih zakonov. Zato je usklajenost teh dveh področij, torej prekrškovnega in
               kazenskega prava, nujna in smotrna, če naj učinkovito sledi ciljem, zaradi katerih je
               bila vsa ta zakonodaja sprejeta. V tej luči so oblikovane določene korekcije zakona o
               prekršku, ki jih poslanci DeSUS-a podpiramo.</p>
               <p>Glede na to, da je prekrškovno pravo eno izmed najpomembnejših del razmerja med
               posameznikom, na eni strani, ter državo, pravom in institucionalizirano presijo, na
               drugi strani, predvsem kar se pogostosti posameznikovega srečanja z njim tiče, je
               vsekakor treba biti pozoren pri vsakokratnem noveliranju in spreminjanju institutov
               prekrškovnega prava oziroma pri spreminjanju prekrškovne politike nasploh.</p>
               <p>Zato smo v naši poslanski skupini namenili posebno pozornost predlagani korekciji
               uveljavljenih institutov, kot so: preiskava elektronskih in z njimi povezanih naprav
               ter nosilcev elektronskih podatkov, preizkus določbe po uradni dolžnosti ali je
               prekršek oziroma sam pregon zastaral, institut pridržanja oseb, če obstoji upravičena
               bojazen, da bo storilec skril, uničil ali odvrgel dokaz o prekršku, odločanje o
               pritožbenem postopku, in sicer se omogoča razveljavitev sodbe sodišča prve stopnje in
               vrnitev zadeve v novo odločanje.</p>
               <p>Kar se tiče sprememb določil postopanja pristojnih organom, jim poslanci DeSUS-a ne
               nasprotujemo. Gre za dolžnost sodišča, da po uradni dolžnosti pazi na zastaranje
               pregona. Tukaj mislimo, da je prav, da so sodišča tisti subjekt, ki je dolžan paziti
               na to pomembno okoliščino, saj sedaj včasih prihaja do situacije, ko je bila strankam
               dana možnost takšnega vsebinskega ugovora šele na naslednji stopnji, torej na višjem
               sodišču.</p>
               <p>Podpiramo tudi drugo rešitev, to je možnost drugostopenjskega organa, da razveljavi
               odločitev prvostopenjskega sodišča in zadevo vrne v ponovno sojenje. Uveljavitev te
               možnosti je po naši oceni predlagatelj razumno in prepričljivo argumentiral, zato v
               naši poslanski skupini ne vidimo razloga, zakaj bi temu nasprotovali. Tudi izkušnje
               iz prakse, kjer v nekaterih primerih prihaja do zelo neobičajnih situacij, praktično
               terjajo spremembe zakona o prekrških v tem delu.</p>
               <p>Poslanci DeSUS-a bomo prispevali svoje glasove k sprejemu novele zakona o prekrških,
               z namenom, da se ta del zakonodaje prilagodi oziroma uskladi s preostalo kazensko
               pravno zakonodajo, ter z namenom razrešitve procesnih zapletov, do katerih je
               prihajalo na podlagi sedaj veljavnega zakona. Hvala lepa.</p>
            </sp>
            <sp xml:id="SDZ5-Redna-12-2009-12-15.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Silven Majhenič v imenu Poslanske skupine Slovenske nacionalne
               stranke.</p>
               <p>Prosim.</p>
            </sp>
            <sp xml:id="SDZ5-Redna-12-2009-12-15.sp14">

               <speaker>SILVEN MAJHENIČ:</speaker>

               <p>Spoštovani gospod predsednik, spoštovani predstavniki Vlade.</p>
               <p>Predlog zakona o spremembah in dopolnitvah Zakona o prekrških je novela, ki
               predstavlja prilagoditev k že obstoječemu zakoniku, ki je začel veljati 1. 1. 2008 in
               rešuje procesne zaplete, ki se jih brez zakonske prilagoditve ne da odpraviti. Gre za
               temeljni zakon, ki temelji na prekrškovnem pravu. Novela sledi usklajevanju
               terminologije in rešitvam v zakonu o prekrških predvsem z zakonom o Kazenskem
               postopku in Kazenskem zakoniku. Kot je iz prakse razvidno, se je zadnja novela zakona
               v določenih segmentih pokazala kot pomanjkljiva in nepopolna. Vnaša se tudi vsebinska
               sprememba, ki bo enakost za obravnavo pred zakonom zagotavljala voznikom vseh
               kategorij. Do zdaj je bilo možno izreči ukrep odvzema vozniškega dovoljenja, ko se je
               nabralo določeno število točk, tako so bili vozniki-začetniki v neenakopravnem
               položaju, saj so ostali brez vozniškega dovoljenja, brez obravnave na sodišču, kar po
               skrajšanem postopku že na policijski postaji. To se bo z novelo popravilo in bo za
               tovrstne postopke pristojno le sodišče. Tudi avtomatičnost prenehanja vozniškega bo
               možno omiliti glede na izrečeno število kazenskih točk, kar je povsem sprejemljivo,
               če že govorimo o enakosti pred zakonom.</p>
               <p>Novela zakona v prekrškovnem postopku ureja tudi zaseg in preiskavo elektronske
               naprave in nosilcev elektronskih podatkov, kar je po zgledu zakona o kazenskem
               postopu. Po uradni dolžnosti se ugotavlja tudi morebitno zastaranje pregona ter
               stopnja prekrška. Posebnost novele je pridržanje zaradi suma storitve kaznivega
               dejanja, ki temelji na koluzijskih nevarnostih. Predlagatelj opravičuje ta ukrep le v
               tistem delu, ko policija zaloti storilca pri samem kaznivem dejanju, ko sodišče ne
               dela in ni možna privedba, obstoja pa nevarnost, da storilec pobegne ali s prekrški
               nadaljuje. V tem primeru gre sigurno za odvzem prostosti oziroma omejitev osebne
               svobode, ki pa je ustavno varovana pravica posameznika, kar je zapisano v 19. členu
               Ustave, glede na vsebino razlogov, za pridržanje pa tudi 20. člen Ustave. Kot vidimo,
               je dokazni standard in razlog za pridržanje nižji od že uveljavljenega zakona in ne
               utemeljuje predlaganih novosti, zato bi kazalo v tem delu predlog zakona, kot gre za
               osebno svobodo, uporabiti milejše ukrepe.</p>
               <p>Sprememba, da sodišče v pritožbenih postopkih razveljavi odločitev prvega sodišča in
               zadevo vrne v ponovno sojenje, je praksa, ki je bila že zapisana v zakonu in se ni
               izkazala za dobro, zdaj pa se ponovno uvaja, z obrazložitvijo, da ni dobra, saj višja
               sodišča ne morejo vračati zadev v ponovno presojo sodiščem prve stopnje, kar pa je
               vprašljivo tudi s strani ustavnosti, saj obstaja možnost, da si obsojen prvič na
               drugi stopnji in nimaš več možnosti za pritožbo. Iz gradiva je razvidno, da gre tudi
               za pomanjkanje strokovnih kadrov, ki bodo pri odločanju in pisanju sodb bolj
               strokovni na prvostopenjskih sodiščih.</p>
               <p>Iz vsega navedenega je možno razbrati, da je predlog zakona o spremembah zakona o
               prekrških zastavljen na dokaj dobrih predlogih sprememb, ki bi naj sledile cilju
               izboljšanja zakona, ki nas pa ni prepričal v tistem delu, ki govori o odvzemu
               prostosti. Hvala.</p>
            </sp>
            <sp xml:id="SDZ5-Redna-12-2009-12-15.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Ljubo Germič v imenu Poslanskega kluba Liberalne demokracije
               Slovenije.</p>
            </sp>
            <sp xml:id="SDZ5-Redna-12-2009-12-15.sp16">

               <speaker>LJUBO GERMIČ:</speaker>

               <p>Hvala za besedo, gospod predsednik. Spoštovani gospod državni sekretar s sodelavko,
               kolegice in kolegi! V Poslanskem klubu Liberalne demokracije Slovenije bomo zakon o
               spremembah in dopolnitvah zakona o prekrških podprli. Podprli ga bomo iz več
               razlogov.</p>
               <p>Naj navedem le nekatere. S predlogom zakona o spremembah in dopolnitvah zakona o
               prekrških se želi doseči usklajenost s kazenskim zakonikom in drugimi zakoni, ki
               določajo prekrške in postopanja oziroma ravnanja prekrškovnih organov v primeru
               storjenih prekrškov. Konec leta 2008 je namreč začel veljati nov kazenski zakonik, ki
               je posegel tudi v materijo kazenskega prava, zato se spreminja 8. člen zakona o
               prekrških, ki se sklicuje na smiselno uporabo kazenskega zakona.</p>
               <p>V nadaljevanju podpiramo usmeritve tega zakona, ki so namenjene povečanju
               učinkovitosti prekrškovnih organov in sodišč. In tako se za bolj uspešno izvedbo
               postopkov o prekršku dopolnjujejo določbe o ukrepih za zagotovitev obdolženčeve
               navzočnosti. Določeno namreč je, da policija lahko pridrži obdolženca, če so podani
               utemeljeni razlogi za sum, da je storil prekršek in je upravičena bojazen, da bo
               skril, uničil ali odvrgel dokaz o prekršku.</p>
               <p>Podpiramo tudi spremembe 163. člena zakona o prekrških, ki se spreminjajo tako, da
               bo sodiščem druge stopnje ponovno omogočeno, da zadevo vrnejo sodiščem prve stopnje v
               ponovno odločanje, torej novo sojenje. V praksi se je namreč pokazalo, da je veliko
               primerov, ko višje sodišče ne more samo odpraviti bistvene kršitve določb postopka o
               prekršku, ali pa ko višje sodišče prvič izvaja dokazni postopek in prvič vsebinsko
               odloča o prekrških. V teh primerih je dejansko odvzeta pravica do pritožbe, saj zoper
               sklep ali sodbo višjega sodišča ni pritožbe.</p>
               <p>V Poslanskem klubu LDS menimo, da z zagotavljanjem ene ustavne pravice, to je
               pravice do sojenja v razumnem roku ne moremo povoziti druge ustavne pravice, ki je v
               tem primeru pravica do sodnega varstva. Z novelo zakona o prekrških, ki je začela
               veljati 5. marca 2008, je bil uzakonjen nov sistem pritožbenega odločanja, ki je bil
               sicer dobronameren, vendar nedodelan in nepremišljen. Verjetno tudi zaradi tega, ker
               smo pri sprejemanju predloga zakona hiteli in ga na predlog takratne vlade oziroma
               ministra za pravosodje obravnavali po nujnem postopku, pri čemer smo v Poslanskem
               klubu LDS izrazili tudi pisni protest. Po letu in pol se je izkazalo, da sistemskih
               sprememb res ne moremo uvajati po nujnih postopkih. Zato v Poslanskem klubu LDS
               opozarjamo na konflikt ustavnih pravic, to je pravica sojenja v razumnem roku, ki je
               v konfliktu z drugimi ustavnimi pravicami, s pravico do pravnega sredstva in varstvom
               pravic. Menimo, da ukinitev možnosti razveljavitve prvostopenjskih sodb ni edini
               mehanizem za zmanjševanje sodnih zaostankov, statistika pa tudi ne potrjuje trditev,
               da so sodni zaostanki nastali povečini samo zaradi vračanja zadev v ponovno sojenje.
               Tudi sicer ne moremo pritrditi argumentu, da se z ukinitvijo možnosti razveljavitve
               sodbe sledi pravici do sojenja brez nepotrebnega odlašanja, ker pri vračanju v
               ponovno odločanje po našem mnenju ne gre za sodne zaostanke. Sodni zaostanki v bistvu
               nastajajo v primerih, če nek sodnik časovno ne razpisuje narokov oziroma obravnav,
               kot bi moral, oziroma v razumnem roku ne izdaja sklepov in sodb.</p>
               <p>Tako v Poslanskem klubu LDS pozdravljamo ureditev, ki bo omogočala enakopravno
               obravnavanje vseh storilcev prekrškov, ne pa možnost meritornega odločanja višjih
               sodišč, na kar se obdolženec ne more niti pritožiti.</p>
               <p>Na podlagi vsega navedenega izražamo podporo spremembi oziroma noveli zakona o
               prekrških. Hvala lepa.</p>
            </sp>
            <sp xml:id="SDZ5-Redna-12-2009-12-15.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Colarič, v imenu Poslanske skupine Socialnih
               demokratov.</p>
            </sp>
            <sp xml:id="SDZ5-Redna-12-2009-12-15.sp18">

               <speaker>ANTON COLARIČ:</speaker>

               <p>Hvala lepa, gospod predsednik. Pozdrav državnemu sekretarju s sodelavko, kolegicam in
               kolegom! Novela zakona o prekrških je pripravljena tako, da se v materialnopravnih
               določbah usklajuje s kazenskim zakonikom. Prilagoditev podpira tudi Sodni svet, ker
               se s tem rešujejo procesni zapleti, ki jih brez zakonske prilagoditve ne bi bilo
               mogoče odpraviti. Določena je tudi jasnejša razmejitev med hitrim postopkom o
               prekršku in rednim sodnim postopkom, tako da je določeno, da hitri postopek ni
               dovoljen za prekrške zoper varnost cestnega prometa, za katere je predpisana stranska
               sankcija kazenskih točk v številu, zaradi katerega se po zakonu storilcu izreče
               prenehanje veljavnosti vozniškega dovoljenja. Na matičnem delovnem telesu je tekla
               razprava predvsem o določbi, ki se nanaša na dopustitev pridržanja v primerih, ko je
               upravičena bojazen, da bo obdolženec oziroma storilec prekrška uničil, skril ali
               odvrgel dokaz o prekršku, ter na določbo, ki sodiščem druge stopnje ponovno daje
               možnost, da lahko v pritožbenem postopku obravnavano sodbo sodišča prve stopnje
               razveljavi in vrne zadevo v novo odločanje. V praksi se je namreč izkazalo, da je ob
               sumu storitve prekrška policija ostala brez dokazov, višje sodišče pa ni moglo samo
               odpraviti bistvene kršitve določb postopka o prekršku. V veljavni zakonodaji pa je
               tudi dejansko bila vzeta pravica do pritožbe, saj zoper sklep ali sodbo višjega
               sodišča ni pritožbe.</p>
               <p>Predlagane rešitve omogočajo, da bodo postopki o prekršku uspešneje izvedeni,
               omogočeno pa bo tudi enakopravno obravnavanje vseh storilcev prekrškov. V Poslanski
               skupini Socialnih demokratov podpiramo predlog novele zakona o prekrških, ker menimo,
               da so predlagane spremembe potrebne in utemeljene, ne bomo pa podprli amandmaja
               SDS-ja k 19. členu. Hvala lepa.</p>
            </sp>
            <sp xml:id="SDZ5-Redna-12-2009-12-15.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členu in vloženem amandmaju, ki jo bomo opravili na podlagi pregleda
               vloženega amandmaja z dne 14.12.2009. V razpravo dajem 19. člen ter amandma poslanske
               skupine SDS. Želi kdo razpravljati? Prosim, dr. Vinko Gorenak, imate besedo.</p>
            </sp>
            <sp xml:id="SDZ5-Redna-12-2009-12-15.sp20">

               <speaker>DR. VINKO GORENAK:</speaker>

               <p>Hvala lepa. Jaz sem že v uvodnem stališču poslanske skupine zelo jasno povedal, da
               imamo pred seboj zakon, ki jekar v štirih oziroma petih segmentih z naše strani
               pozdravljen, z naše strani podprt tudi zato, ker se redko kdaj zgodi, da bi bil
               kakšen amandma poslanske skupine SDS sprejet, pa tokrat je bil. Amandma, ki pa je
               predmet razprave, pa se nanaša prav na tisto, kar je bilo oziroma kar je za nas še
               vedno sporno, to pa je vračanje stvari višjih sodišč na prvostopenjska sodišča. In na
               to zadevo smo vložili amandma, iz česar želimo iz formalnih razlogov podaljšati ta
               čas uveljavitve, da bi lahko Ministrstvo za pravosodje v tem času ponovno preučilo
               takšno svojo odločitev in sprejelo eventualno boljšo. To je bil osnovni razlog.</p>
               <p>Sam amandma oziroma člen, ki ga amandmiramo, je relativno jasen. Poglejte, v času
               twinning projektov smo bili opozorjeni s strani tistih, ki imajo v Evropi sodni
               sistem dodelan, ne bomo rekli ravno v nulo, ampak dober sodni sistem, kot je nemški:
               ne počnite tega, odpravite določila in višja sodišča, v takih primerih, o katerih
               govorimo, naj odločijo, ne pa vračajo stvari na prvo stopnjo. Mi se z vprašanjem
               vračanja stvari na prvo stopnjo ne soočamo samo pri sodiščih, tudi v pravnih
               postopkih je ista situacija, ker so uradnikom na neki višji stopnji, tukaj v tem
               primeru pa višjim sodnikom, ne ljubi, ne da ali pa so gospodje na nekem nivoju, ko
               rečejo, saj sem na tem nivoju in to možnost imam, in preprosto vračajo. To pa pomeni
               podaljševanje sodnih postopkov. Nobenega razloga ni in nobenega razloga ni, da bi
               stvari uzakonili tako, kot je prelagano. Tudi v primerjalnem pregledu evropskih
               držav, gospe in gospodje iz koalicije, poglejte primerjalni pregled iz evropskih
               držav, pa boste videli, kako je v Evropi. Ne bom posebej bral, ker to lahko vsak od
               nas prebere. In za nas ni sprejemljivo, da zadeve vračamo zaradi razloga, kakršen je
               bil povedan na Odboru za notranjo politiko, javno upravo in pravosodje. Tam je bilo
               zelo jasno povedano, sodniki prvostopenjskih sodišč odločajo, slabo podprejo z
               dokazi, ne podprejo z dokazi, izdajajo nekvalitetne sodbe, ker se zanašajo na to, da
               bo že višje sodišče odločilo in nikoli več ne bo prišlo na njihovo mizo nazaj.
               Poglejte, to so napake. Ampak jaz ne kritiziram teh napak. Vsi mi delamo napake, od
               zdravstvenega sistema, sodnega sistema, mi poslanci tukaj, do škarta, če želite, v
               neki tovarni. Vsepovsod se to dogaja. In tudi na sodiščih se dogaja. In normalno je,
               da se dogaja, samo napake je treba odpravljati. Zdaj pa mi napako odpravljamo. Kako?
               Tako, če hipotetično to napako in tiste, ki jih delajo, imenujem neko bolezen, da to
               zdravimo s čajem namesto s penicilinom. Se pravi, sodna veja oblasti bi morala
               aktivirati svoje nadzorne mehanizme, ki jih ima. Pomeni, takim sodnikom, ki tako
               odločajo, kot je bilo povedano na odboru, brez dokazov, slabe sodbe pišejo itn.,
               zoper njih aktivirati nadzorne mehanizme. To pomeni vse, ki jih pravosodje ima,
               vključno z razrešitvijo. Zakaj pa ne?! Mi pa zdaj počnemo nekaj drugega. Mi pa, da bi
               to odpravili, zdaj postavljamo situacijo tako, da bodo višja sodišča spet vračala.
               Jaz, če nekoliko razširim, gospod predsednik, okvir tega amandmaja še z eno
               primerjavo. Glejte, mi sodni sistem zavijamo v vato, pa ni razloga, da ga zavijamo v
               vato s tovrstnimi potezami. Eden od dokazov zavijanja v vato je tudi včerajšnji
               odgovor na poslansko vprašanje. Mi v tej državi nimamo pregleda nad dodatnim delom
               sodnikov. Minister je to povedal in mu verjamem. Prepuščamo stvari sodstvu. Tudi
               tukaj počnemo nekaj, kar ni dobro za to državo, kar ni dobro za pravosodni sistem,
               kar ni dobro za davkoplačevalce. In za boga, če je drugod po Evropi tako urejeno, da
               drugostopna sodišča odločijo, potem ne vidim razloga, zakaj ne bi bilo pri nas v
               redu. Jaz vidim razlog tega, da pri nas to "a ala" ni v redu, v nekem zaokroženem
               delovanju sedanjega vodstva ministrstva, ki namesto da bi skrbel za sodni sistem in
               njegovo učinkovitost, sprejemal zakone, ki bodo sodnikom omogočili kvalitetno,
               učinkovito, zakonito, strokovno in ne vem kakšno delo, sprejemamo niz zakonov, ki
               dejansko peljejo pravosodje v širšem smislu besede daleč od tega cilja.</p>
               <p>Ne bom našteval odvetnikov, notarjev in vsega tistega, kar sem v tej dvorani že
               povedal - današnja odločitev, današnja pričakovana odločitev je zgolj kamenček v tem
               mozaiku. In to za naše državljane ni dobro, to je za naše državljane slabo.
               izgovarjanje na neko domnevno pritožbo: Oh, koliko instanc in možnosti pa še imamo
               nad takšnim višjim sodiščem! Kar nekaj. Izgovarjanje na to zadevo, da višja sodišča
               spet postavljamo v nek položaj, ko bodo lahko vračala zadeve, enostavno ni dobro.
               Slišali smo tudi argument, da so pa zdaj višja sodišča obremenjena. Nič hudega,
               prvostopne sodnike, tiste, ki so odlični in dobri, naj pravosodna veja oblasti s
               postopki, ki obstajajo, premesti na višja sodišča, pa bo sistem normalno deloval. In
               naj izloči sodnike, ki slabo delajo. Ampak tega enostavno nočemo, ker trdimo, da je
               sodna veja oblasti neodvisna.</p>
               <p>Naj še enkrat povem. Globoko spoštujemo to neodvisnost pri sprejemanju odločitev, ki
               so dokončne ali kakorkoli, in jih je treba izvršiti. Ne pa v neodvisnost sodstva
               šteti vse take zadeve, kakršno je vračanje v ponovno sojenje, pa plače sodnikov in še
               kaj. To pa ni neodvisno sodstvo. Neodvisno sodstvo tudi ni tisto, da prvostopenjski
               sodniki slabo opravljajo svoje delo, nekateri je bilo povedano. Tako opravljanje dela
               jaz ne vidim in ne štejem pod neodvisnost. Nikakor ne. Sistemi, kakršno je sodstvo
               pri tovrstnih stvareh ali pa zdravstvo, če želite, ki se samokontrolirajo, so
               sistemi, ki peljejo v pogubo. Ker samokontrola ne deluje iz preprostega ljudskega
               pregovora: vrana vrani ne izkljuje oči.</p>
               <p>Za zaključek samo še to. V policiji ta sistem deluje popolnoma drugače. Ni popolnoma
               primerljiv, govorim o sistemu kontrole, ni popolnoma primerljiv, vendar o pritožbah
               zoper policiste odloča zunanja javnost. In ni več razlogov za vrana vrani, ne
               izkljuje oči. V sodstvu, zdravstvu, primer Nekrep, recimo, pa take sisteme še vedno
               imamo. In dokler Državni zbor ne bo odpravil vseh teh zadev v vseh podsistemih te
               države in naredil te podsisteme učinkovite, do takrat bodo v teh podsistemih
               problemi. In z današnjim glasovanjem oziroma s tem amandmajem, s tem členom, dodajamo
               v segment sodstva še en kamenček, ki je plesniv .../Opozorilni znak za konec
               razprave./... ki ni dober. Je slab. Hvala lepa.</p>
            </sp>
            <sp xml:id="SDZ5-Redna-12-2009-12-15.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa. K besedi se je prijavil Boštjan Škrlec, državni sekretar, prosim.</p>
            </sp>
            <sp xml:id="SDZ5-Redna-12-2009-12-15.sp22">

               <speaker>BOŠTJAN ŠKRLEC:</speaker>

               <p>Hvala lepa za besedo. Moram se odzvati na to razpravo iz poglavitno dveh razlogov.</p>
               <p>Dve predpostavki sta v tej razpravi napačni. Ena predpostavka je, da višja sodišča
               zdaj ne bodo več odločala, druga predpostavka pa je, da je bil temeljni namen in
               temeljno vodilo in temeljni razlog za spremembo oziroma za predlog te novele v tem,
               da naj bi sodišča slabo delala. Obe predpostavki sta, kot sem povedal, napačni.
               Sistem, da višja sodišča praviloma odločajo o zadevi, ko dobijo v roke, v delo
               pritožbo, ta sistem ostaja. Možnost, da se zadeve vrnejo na sodišče prve stopnje v
               obliki razveljavitve, so skrajno omejene z novelo, ki jo danes predlagamo. V tej
               zvezi pa je treba izpostaviti naravo postopka o prekršku. Postopek o prekršku namreč
               ni postopek, v katerem bi državljani uveljavljali kakšne svoje pravice proti drugim
               državljanom ali zoper državo, ampak gre v svojem bistvu za kaznovalni postopek. To je
               postopek, ko država s svojim aparatom represije nastopa zoper posameznika. In v tem
               postopku veljajo drugačna pravila o učinkovitosti in pravnem varstvu, kot v kakšnem
               drugem postopku. Tukaj je element pravne varnosti tisti, ki mora biti odločilen. In
               ravno element pravne varnosti je bil tisti, ki nam je narekoval, da posežemo v
               obstoječo ureditev z manjšo korekcijo, z manjšo korekcijo, ki odpira vrata, da se
               zadeve razveljavijo in vrnejo sodišču prve stopnje v novo sojenje zgolj v omejenem
               številu zadev.</p>
               <p>Pa poglejmo, za katere zadeve gre. Gre za primere, ko je bila v postopku na prvi
               stopnji storjena ena izmed bistvenih, absolutno bistvenih kršitev postopka. Te
               kršitve so take, da je odločal sodnik, ki sploh ne bi smel odločati, ker bi moral
               biti izločen, ali če je tekel postopek na podlagi predloga neupravičenega
               predlagatelja, ali če so bile kršene pravice obdolženca do izjave, ali če obdolženec
               ni imel možnosti uporabljati jezika, do katerega je upravičen na podlagi ustave, ali
               če je izrek sodbe oziroma sklepa nerazumljiv ali v nasprotju z razlogi sodbe oziroma
               sklepa ali kadar so ti razlogi sami s seboj v precejšnjem nasprotju, lahko da so
               nerazumljivi. Za te primere gre. In v teh primerih ni sprejemljivo sprejeti koncepta,
               da človek, čigar pravice so bile na prvi stopnji kršene v tem smislu, da mu ni sodil
               sodnik, ki bi mu moral soditi, da ni mogel uporabljati svojega sodnika, da pravzaprav
               ne razume, česa se ga obremenjuje, ker je izrek nejasen ali v neskladju z razlogi
               sodbe, da se o takem človeku presoja prvič meritorno na drugi stopnji. In če je
               obsojen oziroma spoznan za odgovornega, nima pravice do pritožbe. To je glavni
               problem te ureditve. Ta problem, verjamem, da je posledica tega, da je bila ta
               ureditev leta 2008 sprejeta v nujnem postopku, ko ni bilo verjetno priložnosti
               opraviti vseh teh premislekov in analiz. Strinjam se z mojimi predgovorniki, ki so
               omenili, da je namen in cilj te ureditve, da višja sodišča v večini primerov oziroma
               praviloma sprejmejo dokončno odločitev, da je ta cilj pravilen. Ta cilj tudi
               ohranjamo. V ta cilj ne posegamo. Gre zgolj za to, da vgradimo varovalko, da
               zaščitimo pravice oseb, ki so v postopku. Da v tistih primerih, ki so najbolj
               eklatantni, ko je njihova možnost obrambe bistveno okrnjena, da imajo možnost, da se
               o njihovih obtožbah odloča ponovno na prvi stopnji, in ne zgolj na drugi stopnji. To
               je bistvo te spremembe, ki jo predlagamo.</p>
               <p>In zaradi tega menimo, da vprašanje morebitne učinkovitosti sodnega postopka v teh
               primerih ne more odtehtati vprašanja pravne varnosti. Vprašanje učinkovitosti je tudi
               sicer precej predimenzionirano v tej razpravi. Sodna statistika govori, da je tudi
               pred uvedbo tega sistema, ki je onemogočal kakršnokoli vračanje s sodišč druge
               stopnje na prvo stopnjo, bilo teh vrnitev pravzaprav zelo malo. V skrajšanem postopku
               je bilo takih vrnitev zgolj 5%, v rednih postopkih pa je bilo teh vrnitev zgolj 12%.
               V vseh tistih primerih, ko je sploh prišlo do pritožbe, je bilo zgolj oziroma največ
               12% zadev vrnjenih v presojanje na prvo stopnjo. Kot že povedano, smo prepričani, da
               je ta korekcija nujna. Da ta korekcija odpira vrata, da se v izjemnih primerih zadeva
               vrača nazaj na prvo stopnjo, in je sorazmerna s ciljem, ki se zasleduje.</p>
               <p>Kvaliteta dela, o kateri je bilo veliko govora, je bila v razpravi na odboru res
               omenjena. Omenjena je bila zaradi tega, ker nas je na to opozorilo višje sodišče. Iz
               tega dopisa jasno izhaja, da je sistem, kot danes velja, sistemsko nastavljen tako,
               da spodbuja količino in ne kvalitete. In to je težava, ki jo ta varovalka odpravlja.
               I tistih primerih, ko gre za najhujše kršitve zoper obdolženca, dajemo možnost, da
               sodišče prve stopnje ponovno presoja. Teh kršitev pa ni mogoče enačiti s slabim delom
               sodnikov, do teh kršitev lahko pride zaradi okoliščin, ki se kasneje izkažejo, lahko
               pride zaradi drugačnega razumevanja pravne problematike. Tudi nejasnost sodbe ne
               pomeni, da tisti, ki jo piše, ni sposoben sodbe napisati. Gre za to, da je njegov
               miselni tok pač tak, da on iz te sodbe razume argumentacijo, nekdo drug, ki ima
               drugačen miselni tok, pa tega ne razume. In v tem primeru je seveda treba varovati
               koristi obdolženca, ki mora vedno razumeti, kaj se mu očita, česa je obdolžen in
               zaradi česa je spoznan za odgovornega.</p>
               <p>Vse te rešitve, kot sem povedal, so torej minimalni posegi v koncept, ki je bil
               uveden na hitro, po nujnem postopku, dasiravno, lahko rečem, z dobrim namenom in
               ciljem, ki ga je gotovo vredno zasledovati. Te spremembe ne bodo imele negativnega
               učinka na te cilje. Pozorno bomo spremljali, kako se ta novela v praksi uporablja.
               Računam in prepričan sem, da tudi sodišča razumejo, kje so razlogi za to novelo, in
               da se ne bo dogajalo, da bodo zadeve v nerazumnem obsegu vračane na sodišča prve
               stopnje.</p>
               <p>Kar se tiče predloga, da naj se ta ureditev odloži za določen čas, z razlogom, da
               naj bi se sodnike izobrazilo, ni problem v tem, da sodniki ne bi bili izobraženi in
               da ne bi znali delati svojega dela. Sodniki so že sedaj v okviru Centra za
               izobraževanje v pravosodju posebej s področja prekrškovnega prava deležni rednih
               usposabljanj, tako šol za sodnike prekrškovnega prava kot uvajalnih šol za sodnike
               začetnike, pa tudi posebni dnevi prekrškovnega prava se organizirajo na letni ravni.
               Problem je v tem, kot sem povedal, da je sistem, kot je danes, izrazito nastavljen na
               to, da spodbuja količino in ne kvalitete. Kvaliteta pravzaprav sploh ni pomembna. To
               je implicitna posledica ureditve, ki je danes v veljavi, da sodnik ne dobi več svoje
               zadeve v nobenem primeru nazaj. In ta anomalija, do katere tudi prihaja, na katero
               nas je res praksa opozorila, čeprav to ni glavni razlog, kot sem povedal, je eden
               izmed razlogov, da se takšna novela sprejme, ki v najbolj omejenem obsegu omogoča, da
               se zadeve vračajo nazaj takrat, kadar je to res nujno potrebno in kadar to zahteva
               pravna varnost. Hvala lepa.</p>
            </sp>
            <sp xml:id="SDZ5-Redna-12-2009-12-15.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? <stage>(Ne želi.)</stage> Zato zaključujem razpravo. O
               amandmaju bomo v skladu s časovnim potekom seje zbora odločali danes v okviru
               glasovanj pol ure po prekinjeni 15. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>12. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ZUNANJIH ZADEVAH V OKVIRU REDNEGA POSTOPKA.</title> Predlog zakona je v obravnavo zboru predložila Vlada. Besedo dajem predstavniku
               Vlade za dopolnilno obrazložitev predloga zakona. Besedo ima Samuel Žbogar, minister
               za zunanje zadeve. Prosim.</p>
            </sp>
            <sp xml:id="SDZ5-Redna-12-2009-12-15.sp24">

               <speaker>SAMUEL ŽBOGAR:</speaker>

               <p>Gospod predsednik, spoštovane poslanke, spoštovani poslanci!</p>
               <p>Vlada Republike Slovenije je vložila v parlamentarno proceduro Predlog zakona o
               spremembah in dopolnitvah Zakona o zunanjih zadevah, ki ga je pripravilo Ministrstvo
               za zunanje zadeve. Predlog zakona je pripravljala projektna skupina, ki so jo
               sestavljali uslužbenci Ministrstva za zunanje zadeve in v njej je bil tudi predsednik
               Sindikata slovenskih diplomatov. Vlada je predlog zakona potrdila oktobra meseca in
               ga poslala v Državni zbor. Predlog je bil v drugi obravnavi na matičnem delovnem
               telesu dopolnjen z amandmaji, ki sledijo mnenju Zakonodajno-pravne službe Državnega
               zbora. Večina amandmajev je redakcijske narave in ne posegajo bistveno v vsebino
               zakona.</p>
               <p>Zakon prinaša več novosti in izboljšav na dveh področjih. Najprej na področju
               organizacije dela v Ministrstvu za zunanje zadeve in pri razvoju kariere diplomatov.
               Prvi cilje: boljša organizacija dela. Z zakonom se zagotavlja ustrezna pravna podlaga
               za prevzem pristojnosti Ministrstva za zunanje zadeve na področju gospodarske
               diplomacije in za ureditev nekaterih vodstvenih delovnih mest, kot so generalni
               sekretar, generalni direktor in politični direktor, kjer se upoštevajo posebnosti
               dela v Ministrstvu za zunanje zadeve. Natančneje je urejen nadzor v predstavništvih v
               tujini in pristojnosti glavnega diplomatskega nadzornika. V postopku imenovanja
               veleposlanikov so natančno urejene pristojnosti Ministrstva za zunanje zadeve, Vlade,
               odbora Državnega zbora in predsednika republike. Določeno je tudi zaporedje opravil,
               saj lahko ministrstvo zaprosi za agrema državo sprejemnico šele po pogovoru kandidata
               na Odboru za zunanjo politiko. Okrepljena je tudi vloga tega odbora pri imenovanju
               veleposlanikov. Zakon celovito ureja vprašanje pridobivanja prostorov za delovanje
               diplomatsko-konzularnih predstavništev, vključno z zgradbami, ki smo jih ali jih bomo
               prejeli na osnovi nasledstva nekdanje Jugoslavije.</p>
               <p>Drugi cilj: razvoj kariere diplomatov. Poseben poudarek je namenjen izoblikovanju
               kariere diplomatov, ki opravljajo delo v notranji in zunanji službi, torej na
               predstavništvih Slovenije v tujini. Zakon tudi nalaga sicer Vladi, da položaj
               diplomatov podrobneje uredi z uredbo. K postopni izgradnji kariere diplomata bo
               pripomoglo zvišanje zahtevanega števila delovnih izkušenj za diplomatske nazive v
               zunanji službi, ki se glede na zdajšnje stanje bistveno izvršujejo. Veliko pozornosti
               je namenjajo sistemu izobraževanja in usposabljanja mladih diplomatov. Poleg že
               obstoječega diplomatskega izpita, katerega vsebine bodo prenovljene in posodobljene,
               se uvaja višji diplomatski izpit. Predviden je poseben postopek zaposlovanja
               diplomatov, kjer bo edino merilo za zaposlitev najboljši rezultat na preizkusnem
               testu. Pripravništvo in dodatno usposabljanje bo trajalo dve leti, deloma bo potekalo
               na naših predstavništvih v tujini, zaključilo pa se bo z diplomatskih izpitom.
               Razporejanje diplomatov v zunanjo službo je urejeno bolj prožno, s čimer sledimo
               potrebam delovnega proces, hkrati pa ureditev zagotavlja varovanje pravic javnih
               uslužbencev in njihovih družinskih članov. Tudi sicer družinska politika dobiva večji
               poudarek. Zakon določa merila in okoliščine, ki se upoštevajo pri razporejanju
               diplomatov v zunanjo službo, natančno je določeno tudi trajanje razporeditve
               diplomatov v zunanjo službo in možnost podaljšanja razporeditve. Z namenom
               izboljšanja položaja diplomatov je v zakonu urejena tudi pravica do mirovanja za
               diplomate, ki se zaposlijo v mednarodni organizacije. Diplomate, ki so začasno
               premeščeni v drug državni organ zaradi opravljanja nalog s področja mednarodnega
               sodelovanja, pa zakon izenačuje z diplomati v Ministrstvu za zunanje zadeve, kar med
               drugim pomeni, da imajo možnost kandidirati za delo v zunanji službi.</p>
               <p>Z zakonom določamo strožje pogoje za imenovanje vodij diplomatskih predstavništev in
               konzulatov. Poleg formalnih pogojev se prvič oblikujejo tudi vsebinska merila za
               določanje o izbiri kandidata, s čimer želimo doseči, da se izbere strokovno
               najustreznejši kandidat. Zakon tudi odpira ministru možnost, da v primeru potrebe in
               ob izpolnjevanju strogih zakonskih pogojev za vodjo predstavništva predlaga tudi
               osebo, ki ni diplomat, pri čemer lahko znaša delež teh oseb največ 1/10. Mnenje
               usposobljenosti omenjenih oseb za vodje predstavništev bo pripravila avtonomna
               strokovna komisija, ki jo bo imenovala Vlada na predlog Ministrstva za zunanje
               zadeve.</p>
               <p>Spoštovane poslanke, spoštovani poslanci! Predlog zakona o spremembah in dopolnitvah
               zakona o zunanjih zadevah prinaša pomembne izboljšave na področju organizacije dela
               ministrstva in prispeva k postopni graditvi kariere diplomatov. Predlagane spremembe
               bodo sistem umestile ob primerljive sorodne, profesionalne in uspešne sisteme,
               .../Opozorilni znak za konec razprave./... zato predlagamo, da predlog zakona
               podprete.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-15.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za zunanjo politiko kot matično delovno telo.</p>
               <p>Besedo dajem podpredsedniku Francu Juriju za predstavitev poročila odbora.</p>
               <p>Prosim.</p>
            </sp>
            <sp xml:id="SDZ5-Redna-12-2009-12-15.sp26">

               <speaker>FRANCO JURI:</speaker>

               <p>Hvala, gospod predsednik. Minister, kolegi!</p>
               <p>Odbor za zunanjo politiko je na 22. seji dne 26. novembra kot matično delovno telo
               obravnaval Predlog zakona o spremembah in dopolnitvah Zakona o zunanjih zadevah.</p>
               <p>Na seji odbora so sodelovali predstavniki predlagatelja, Zakonodajno-pravne službe,
               Državnega sveta in Sindikata slovenskih diplomatov.</p>
               <p>Amandmaje k predlogu zakona so dne 20. 11. vložile poslanske skupine: SD, Zares, LDS
               in DeSUS ter poslanski skupini: SDS in SLS. Predlagatelj je v mnenju podprl amandmaje
               poslanskih skupin: SD, Zares, LDS in DeSUS, medtem ko amandmajev poslanskih skupin
               SDS in SLS ni podprl.</p>
               <p>Odbor se je seznanil s pisnim mnenje Zakonodajno-pravne službe, ki je predlog zakona
               proučila z vidika njegove skladnosti zustavo in pravnim sistemom ter z
               zakonodajno-tehničnega vidika in k predlogu zakona podala pripombe k 5., 6., 7., 9.,
               12., 13., 15., 18., 21., 22., 23., 24., 26., 29., 30. in 39. členu.</p>
               <p>Predstavnik predlagatelja, minister za zunanje zadeve gospod Samuel Žbogar, je v
               dopolnilni obrazložitvi predstavil razloge za sprejetje predloga zakona. Menil je, da
               zakon omogoča nadaljnjo graditev sistema diplomacije, ki je vedno bolj primerljiv z
               ureditvami v državah Evropske unije. Menil je tudi, da gre za zakon, ki gradi
               profesionalizacijo slovenske diplomacije, opredeljuje posebne pogoje dela in status
               diplomatov ter razvoj njihove kariere in omogoča boljšo organizacijo dela na
               Ministrstvu za zunanje zadeve. Posebej je izpostavil podrobnejšo opredelitev
               vodstvenih mest v ministrstvu, pogojev in meril imenovanja veleposlanikov in
               imenovanja v nazive, načine izobraževanja in usposabljanja zaposlenih ter ureditev
               dela generalnega nadzornega inšpektorja na veleposlaništvih. Pozornost je posvečena
               tudi gospodarski diplomaciji in pristojnostim ter odgovornostim ministrstva na tem
               področju.</p>
               <p>Predstavnik Zakonodajno-pravne službe Anton Rogelj je pojasnil, da so amandmaji
               koalicijskih poslanskih skupin pripravljeni večinoma na podlagi pisnega mnenja
               službe, ki ga skoraj v celoti upoštevajo.</p>
               <p>Predsednik Komisije Državnega sveta za mednarodne odnose in evropske zadeve Vincenc
               Otoničar je pojasnil razloge, zakaj komisija ni podprla predloga zakona. Pojasnil je
               namreč, da je komisija pri razlogih za svojo odločitev sledila stališčem Sindikata
               slovenskih diplomatov, ki zagovarja izključno profesionalno diplomatsko službo
               oziroma podpira veljavno zakonsko ureditev. Stališče Sindikata slovenskih diplomatov,
               ki predloga zakona ni podprl, je v nadaljevanju predstavil njegov predsednik Matjaž
               Kovačič, ki je povedal, da bi bilo v prilogi sprememb zakona o zunanjih zadevah treba
               še govoriti. Izrazil je nezadovoljstvo nad določbami glede uporabe različnih
               diplomatskih nazivov v službi, doma in v tujini. Po mnenju sindikata bi se morali
               uporabiti enotni nazivi in glede trajanja mandata veleposlanikov.</p>
               <p>V okviru razprave o posameznih členih predloga zakona so se poslanci osredotočili
               predvsem na postopek postavitve veleposlanika v 11. členu in izbor vodij diplomatskih
               predstavništev v 13. členu. Glede postopka postavitev veleposlanikov so se med
               opozicijskimi poslanci pojavili očitki, da ta ne daje dovolj velike vloge Državnemu
               zboru oziroma Odboru za zunanjo politiko.</p>
               <p>Odbor je sprejel amandmaje poslanskih skupin SD, Zares, LDS in DeSUS. Odbor pa ni
               sprejel amandmajev poslanskih skupin SDS in SLS. Odbor je na podlagi osmega odstavka
               131. člena Poslovnika Državnega zbora sprejel naslednji svoj amandma k 13. členu: V
               sedmem odstavku spremenjenega 27. člena se prvi stavek nadomesti z besedilom, ki se
               glasi: "Z osebo iz drugega odstavka tega člena se za določen čas, ki ne sme presegati
               štirih let, sklene pogodba o zaposlitvi za določen čas oziroma aneks k pogodbi o
               zaposlitvi, če je oseba zaposlena v organu državne uprave. Zaradi delovnih potreb, ki
               jih ugotovi minister za zunanje zadeve, se po izteku obdobja iz prejšnjega stavka,
               izjemoma največ za čas enega leta, sklene nova pogodba o zaposlitvi za določen čas
               oziroma nov aneks k pogodbi o zaposlitvi."</p>
               <p>Zaradi sprejetega amandmaja odbora je amandma poslanskih skupin SD, Zares, LDS in
               DeSUS k 13. členu postal brezpredmeten.</p>
               <p>Glede na sprejete amandmaje in na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v kateriega so
               vključeni sprejeti amandmaji. Dopolnjen predlog zakona je sestavni del tega poročila.
           </p>
            </sp>
            <sp xml:id="SDZ5-Redna-12-2009-12-15.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima Franco Juri v
               imenu Poslanske skupine Zares.</p>
            </sp>
            <sp xml:id="SDZ5-Redna-12-2009-12-15.sp28">

               <speaker>FRANCO JURI:</speaker>

               <p>Hvala, gospod predsednik. Gospod minister, kolegi in kolegice. Spet sem tu, tokrat v
               imenu Poslanske skupine Zares.</p>
               <p>Predlog zakona o spremembah in dopolnitvah Zakona o zunanjih zadevah je pomembna
               priložnost in predvsem pomembna pravna podlaga za nadaljnjo profesionalizacijo
               slovenske diplomacije. Več kot 18 let po osamosvojitvi in mednarodnem priznanju naše
               države je očitno nastopil čas za pravi, na strokovnosti, primernemu izobraževanju,
               znanju jezikov in poznavanju mednarodnih odnosov utemeljen odgovor pričakovanem in
               zahtevam in pobudam nosilcev zunanje politike. Zakon je nastal ob upoštevanju
               objektivne potrebe po oblikovanju učinkovitega zunanjepolitičnega sistema, kjer so
               bili merodajni tako pogledi in zahteve Sindikata slovenskih diplomatov kot tudi širši
               in večplastni državni interesi na mednarodnem prizorišču, še zlasti pa potreba po
               učinkoviti gospodarski diplomaciji. Zakon zagotavlja profesionalizacijo diplomacije,
               z uveljavljanjem bistveno zahtevnejših pogojev pri kadrovanju diplomatov in
               veleposlanikov, pri čemer le izjemno omogoča tudi sklepanje pogodb s strokovnjaki s
               področja mednarodnih odnosov, ki niso zaposleni v Ministrstvu za zunanje zadeve.
               Zakon jasno ureja potek in redosled postopkov pri imenovanju slovenskih
               veleposlanikov, na način, ki ne bo več omogočal kompetentčnih in političnih sporov
               med najvišjimi predstavniki države, na primer, med zunanjim ministrstvom in
               predsednikom republike. Jasneje ureja tudi pogoje za zaposlovanje in profesionalno
               napredovanje zaposlenih na diplomatski lestvici. Prav tako jasneje kot doslej ureja
               postopke za odpoklic diplomatov v primeru kršitve delovnih obveznosti in diplomatske
               geontološke etike.</p>
               <p>Poslanska skupina Zares je vselej odločno in z dejanji zagovarjala potrebo po
               profesionalnosti in profesionalizaciji slovenske diplomacije. Ob preteklih pretiranih
               sistematičnih strankarsko-klientelističnih vdorih v slovensko diplomacijo in tudi ob
               zlorabah zunanjega ministrstva za strankarske potrebe, ki smo jim bili priče v
               preteklosti, je prav ta poslanska skupina podprla zahteve diplomatskega sindikata in
               v prejšnjem mandatu predložila zakon, ki je zapiral vrata zunanjemu političnemu
               kadrovanju. Na teh načelih stojimo tudi danes. Zato smo odločno podprli zaostrovanje
               strokovnih pogojev pri kadrovanju ter pristali na izjeme, največ 10% veleposlanikov,
               pod enakimi pogoji in z namenom, da diplomacijo lahko opremimo s specifičnimi
               strokovnimi kadri, ki jih MZZ nima.</p>
               <p>V Poslanski skupini Zares bomo Predlog zakona o spremembah in dopolnitvah Zakona o
               zunanjih zadevah podprli.</p>
            </sp>
            <sp xml:id="SDZ5-Redna-12-2009-12-15.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Jakob Presečnik, v imenu Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-12-2009-12-15.sp30">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod minister s sodelavcema,
               kolegice in kolegi! Zunanja politika je za Slovenijo občutljivo in pomembno področje.
               Zaradi njene geostrateške lege, zaradi pridobivanja zaveznikov in gospodarskih
               povezav, predvsem zaradi odpiranja možnosti za nove trge je zelo pomembno, kdo
               zastopa Slovenijo in njene interese v tujini in kdo zaseda najvišje položaje v
               diplomaciji. Kljub temu pa menimo v Poslanski skupini SLS, da je tudi ta predlog za
               spremembe zakona v času, ko bi morali ukrepati za boljši položaj gospodarstva in
               blažitev socialnih stisk, nepotrebno izgubljanje časa. Še posebej, še preberemo
               pripombe tistih, ki jih te spremembe zadevajo, to je poklicnih diplomatov, lahko
               ugotovimo, da predlog zgreši bistvo. Če so potrebne spremembe veljavnega zakona, bi
               morale stanje izboljševati in ne zaostrovati in vzbujati nelagodje in nasprotovanje.
               Spremembe bi morale po našem mnenju prinesti neko ravnotežje in omogočiti, da bi na
               primer nekdo, ki se je izkazal kot dober gospodarstvenik, ali nekdo, ki je dolga leta
               zasedal pomemben položaj v državnih organih, lahko zastopal Slovenijo tudi na
               mednarodnem nivoju. Sindikat diplomatov pa meni, da se s spremembami krši načelo
               enakosti in zagovarja izključno poklicno diplomatsko službo oziroma podpira veljavno
               ureditev. Sindikat meni, da je učinkovito izvajanje zunanjepolitične dejavnosti naše
               države mogoče le, da se na najvišja diplomatska mesta kandidirajo le diplomati iz
               vrst zaposlenih na Ministrstvu za zunanje zadeve, ne pa tudi druge osebe. Enako meni
               tudi komisija Državnega sveta.</p>
               <p>V Poslanski skupini SLS menimo sicer, da je nekdo, ki je bil že dalj časa na
               funkcijah v državnih organih ali na primer strokovnjak iz gospodarstva, gotovo
               sposoben uresničevati interese Slovenije tudi ne mednarodnem parketu. Kljub temu pa
               menim, da je prav, da vsako, brez razlike opravlja tudi potreben diplomatski izpit.
               Zato smo sopodpisali amandmaje, ki žal niso bili na odboru sprejeti, in bomo podprli
               tudi amandmaje SDS, vložene za drugo obravnavo, sicer po podpiramo zakon v tem
               smislu, da se sprejme. Hvala lepa.</p>
            </sp>
            <sp xml:id="SDZ5-Redna-12-2009-12-15.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Urh, v imenu Poslanske skupine DeSUS. Prosim.</p>
            </sp>
            <sp xml:id="SDZ5-Redna-12-2009-12-15.sp32">

               <speaker>ANTON URH:</speaker>

               <p>Spoštovani gospod predsednik, spoštovani gospodje minister, spoštovane poslanke in
               poslanci! Zakon o zunanjih zadevah iz leta 2001 je bil dvakrat spremenjen in
               dopolnjen, leta 2003 in 2008. Z obema novelama zakona so bile sprejete nekatere
               spremembe in dopolnitve na področju konzularne zaščite, sklepanja mednarodnih pogodb
               in na kadrovsko organizacijskem področju. To slednje področje je glavni predmet
               spremembe in dopolnitve tudi v tej noveli. Deloma so predlagane spremembe in
               dopolnitve posledice spremenjenega sistema javnih uslužbencev, v večjem delu pa
               predlagatelj kot razlog za sprejetje zakona navaja potrebo po odpravi
               pomanjkljivosti, nejasnosti in nedorečenosti, ki so se pokazale skozi prakso v zvezi
               z delom, organizacijo in položajem zaposlenih v Ministrstvu za zunanje zadeve.
               Slovenska zunanja politika ima relativno kratek stalež v samostojnem nastopanju v
               mednarodnem merilu, zato je ključnega pomena pri uresničevanju slovenskih
               zunanjihpolitičnih interesov in ciljev tudi njen celoten personalni ustroj,
               kadrovsko-organizacijske strukture organa, to je v širšem smislu Ministrstva za
               zunanje zadeve. Menimo, da prizadevanja predlagatelja za nadgradnjo profesionalnosti
               v službah zunanjega ministrstva pomenijo tudi izgradnjo sistema, ki bo čim bolj
               primerljiv z ureditvami v drugih državah. V prvi vrsti tistih, s katerimi se
               Slovenija glede tradicije diplomacije lahko primerja.</p>
               <p>Glede na to misel v Poslanski skupini DeSUS na podlagi vsebine predloga ugotavljamo,
               da je velik poudarek dan na izgradnjo kariernega sistema in izboljšanju področja
               organizacije dela. Pomembno za izgradnjo kariere je, da se začne že dovolj zgodaj in
               tako je predlagatelj že v fazi iskanja primernih kadrov, ki bodo delali na
               diplomatskih delovnih mestih, poskrbel za selekcioniran izbor kandidatov s predhodnim
               testiranjem, ki bo omogočil zaposlitev najboljših kandidatov. Nadalje. Predlagatelj
               je v skladu z namenom poglabljanja znanja zagotovil dodatno izpolnjevanje in
               usposabljanje diplomatov, ki se pripravljajo na prevzem vodstvenih mest z uvedbo
               višjega diplomatskega izpita.</p>
               <p>Glede zasedbe delovnih mest vodij diplomatskih predstavništev in konzulatov po sedaj
               veljavi ureditvi ni postavljenih meril za izbor najustreznejšega kandidata. Poleg
               tega predlagatelj meni, da je treba določiti tudi ustreznejše formalne pogoje za
               zasedbo omenjenih mest. Pomembno se nam zdi tudi to, da se povečuje zahtevana delovna
               doba, ki je potrebna za imenovanje v posamezne nazive v tujini.</p>
               <p>Na področju razporejanja diplomatov je v veljavni zakonodaji opazna togost ureditve,
               zato je nujno treba, da le-ta zasleduje cilj boljše prilagoditve v procesu dela, pa
               tudi ustvarjanja prijaznejših razmer za bivanje diplomatov, strokovno-tehničnih
               uslužbencev in tudi njihovih družinskih članov.</p>
               <p>V Poslanski skupini DeSUS tudi nimamo nobenih težav glede podpore določb, ki se
               nanašajo na postopek postavitve veleposlanika in uvedbe neprofesionalnih
               veleposlanikov. Tako se ne moremo strinjati z očitki, da ima predsednik republike na
               eni strani prevelike pristojnosti, Odbor Državnega zbora za zunanjo politiko pa preko
               možnosti predstavitve kandidata in izdaje mnenja ne zavezujoče narave premajhno vlogo
               predvsem zaradi tega, ker predlagani postopek nekako sledi dosedanji praksi in
               običajem. Glede uvedbe možnosti imenovanja neprofesionalnih veleposlanikov pa
               verjamemo, da delež 10% še ne pomeni nevarnosti za onemogočenje razvoja profesionalne
               diplomacije in za vpeljevanje politizacije teh položajev.</p>
               <p>V Poslanski skupini DeSUS smo spremembe in dopolnitve zakona o zunanjih zadevah
               ocenili kot potrebne in smiselne, zato bomo predlog zakona podprli. Hvala lepa.</p>
            </sp>
            <sp xml:id="SDZ5-Redna-12-2009-12-15.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Zmago Jelinčič Plemeniti v imenu Poslanske skupine Slovenske
               nacionalne stranke.</p>
            </sp>
            <sp xml:id="SDZ5-Redna-12-2009-12-15.sp34">

               <speaker>ZMAGO JELINČIČ PLEMENITI:</speaker>

               <p>Lep pozdrav vsem skupaj. Ta zakon je bil potreben in dobro, da smo dobili na mizo to
               spremembo oziroma predlog spremembe zakona.</p>
               <p>Kar po vrsti, kar nekaj pripomb imamo v naši poslanski skupini na vse skupaj, pa
               vendar to ni kaj žgočega. Zagotovo je treba v 6. členu opozoriti na nevarnost, ko se
               govori o sporazumu, o vprašanju nasledstva za nekdanjo Jugoslavijo, kajti tukaj gre
               za malo širšo zadevo. Če bomo vztrajali na prelomnem datumu 25. 6. 1991, se lahko
               zgodi, da nam bodo "obesili okoli vratu" odcepitev in ne razpad Jugoslavije, kar
               pomeni, da od nasledstva ne bo nič, ampak bomo verjetno še ni plačevali v budžete
               vseh ostalih nekdanjih republik. Tu je treba biti zelo previden in pazljiv, da ne bi
               naredili napake, tako kot jih dela gospod Pahor v svojih izjavah, ki so popolnoma
               skregane z logiko, znanjem, pravnim znanjem, pri tem mu pa seveda asistirajo njegovi
               tako imenovani pravni strokovnjaki.</p>
               <p>V zakonu je ena pomanjkljivost, in sicer, da Odbor za zunanjo politiko zgolj posluša
               kandidate za veleposlanike, nima pa nobenega odločilnega mnenja pri tem, ali bodo ti
               veleposlaniki sprejeti oziroma ali je njihova predstavitev ustrezna ali ne. Takšen
               kandidat lahko pride v Državni zbor, samo sedi, gleda v zrak in se smehlja, kajti nič
               ne pomeni, kar si o njem misli Državni zbor. To ni dobro, mislim, da je to premalo.
               In Državni zbor bi moral imeti na tem področju večje kompetence. Zagotovo je pa
               dobro, da pridejo v diplomacijo tudi ljudje iz zunanjega sveta, če tako rečem,
               zunanji strokovnjaki, ki niso zgolj profesionalni diplomati. Lahko povemo, da je
               selekcija novih kandidatov krasna stvar, dobra stvar, vendar je prepozna. Že leta
               1992 bi morali izvajati selekcijo in na ta način ne bi imeli na Ministrstvu za
               zunanje zadeve takšnega "kažina" in takšnega, bi rekel, v nekaterih primerih celo
               hleva, kot ga imamo. Marsikaj bi se dalo spremeniti, popraviti že do zdaj. Ne vem,
               kako bo minister počistil ta Avgijev hlev, kajti treba bi bilo marsikaj prevetriti,
               zmetati na cesto in počistiti vse skupaj.</p>
               <p>Zagotovo je dobra rešitev, ki je v 9. členu, in sicer, da se doda nov 16.a člen,
               varnostno preverjanje oseb. Pravilno in skrajni čas je, da se to začne izvajati.
               Slovenska diplomacija je bila edina, ki ni preverjala varnostno svojih uslužbencev.
               Vse službe v svetu preverjajo kadre na ministrstvu za zunanje zadeve. Je pa eno
               vprašanje tukaj. Govori se, da bo varnostno preverjanje opravilo Ministrstvo za
               zunanje zadeve. Mislim, da bi bilo bolj smiselno, da bi se vsaj napisalo "v povezavi
               s Sovo" ali kaj podobnega, ne pa tako, kot se lahko bojimo, da bo Ministrstvo za
               zunanje zadeve formiralo svojo novo, lastno obveščevalno službo. Mislim, da to ni
               ustrezno, zato bi bilo smiselno, da minister mogoče, če ne drugače, če ne bo že tu
               notri, pa vsaj v nekem podzakonskem aktu popravi to zadevo.</p>
               <p>Dobro je tudi, da se trajanje razporeditve v zunanjo službo lahko podaljša. Sam ne
               bi bil za to, da piše, da se podaljša "zlasti zaradi dokončanja šolanja otrok na
               osnovni in srednji šoli," kajti lahko se podaljša tudi zaradi kakšnih interesnih
               zadev, ki jih ima država na tem področju. No, sicer pa piše "zlasti", tako da možnost
               uporabe tega člena še vedno dopušča tudi to. Še enkrat pravim, da je dobro, da se med
               to našo mednarodno službo vključijo tudi ljudje iz tujine oziroma od zunaj in da
               delajo na tem področju.</p>
               <p>Me pa nekaj zanima, v 36. členu piše obvladanja dveh tujih jezikov, od tega enega
               svetovnega. Kaj to pomeni, da bo poleg angleščine govoril še srbsko, hrvaško,
               bošnjaško, črnogorsko ali kaj podobnega? Mislim, da bi bilo smiselno, da bi bila
               tukaj uzanca, da se uporabljata dva svetovna jezika.</p>
               <p>Drugače pa zakon bomo v Poslanski skupini SNS podprli. Hvala.</p>
            </sp>
            <sp xml:id="SDZ5-Redna-12-2009-12-15.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anderlič, v imenu Poslanskega kluba Liberalne
               demokracije Slovenije. Prosim.</p>
            </sp>
            <sp xml:id="SDZ5-Redna-12-2009-12-15.sp36">

               <speaker>ANTON ANDERLIČ:</speaker>

               <p>Spoštovani.</p>
               <p>V Poslanskem klubu Liberalne demokracije menimo, da je bilo treba spremeniti Zakon o
               zunanjih zadevah in smo se ga lotili tudi v vladni koaliciji na način, da so v
               razpravo bili vključeni številni strokovnjaki, ki se tako znotraj sfere diplomacije
               kot tudi izven tega področja, pa so to ljudje, ki se ukvarjajo z mednarodno
               dejavnostjo, najsibo ko gre za gospodarske stike, ko gre za nekatere druge oblike in
               prinaša kar nekaj izboljšav. Na začetku predvsem tiste, ki urejajo organiziranost in
               preglednost delovanja znotraj samega postrojenja Ministrstva za zunanje zadeve
               oziroma vseh služb. Na drugi strani zaostruje in izčiščuje pogoje tako za vstop v
               diplomatsko službo kakor tudi končni dostop do najvišjega naziva in položaja v
               diplomaciji, ko gre za imenovanje veleposlanikov in veleposlanic naše države. Menimo,
               da je odprtost sistema nujna, da do določene mere lahko vstopajo vsi državljani in
               državljanke pod enakim pogojev v sistem, bilo bi po našem mnenju celo protiustavno,
               če bi nek ceh zaprli do te mere, da bi samo tisti, ki je zaposlen na Gregorčičevi ali
               kako se že tista ulica tam imenuje, imel možnost napredovati in priti do ambasadorja.
               Kajti pogoji, 14 let delovne dobe, znanje jezikov, delovanje na mednarodnem področju,
               potem ukvarjanje z nekaterimi specifičnimi zadevami, so po našem mnenju zadosten
               pogoj, da lahko ministrstvo, Vlada in vsi, ki sodelujemo v tem procesu, ocenimo, ali
               nekdo lahko prispeva po svojih najboljših močeh h kvaliteti dela v slovenski
               diplomaciji ali ne in skozi to sito pride ali pa ne.</p>
               <p>V tem kontekstu je tudi zelo pomembno, da smo se odmerili v določanju vloge
               Državnega zbora pri procesu oblikovanje končnih predlogov za imenovanje
               veleposlanikov, veleposlanic Republike Slovenije v tujini. Torej, vloga, ki je
               opredeljena, je po našem mnenju tista, ki daje na eni strani avtonomijo strokovnim in
               drugim organom, ki tudi na interni način, sedaj z izboljšanim zakonom, preverjajo
               usposobljenost, da to naredijo, na drugi strani, da Državni zbor da svojo jasno in
               zelo izkristalizirano stališče do predstavitve posameznih kandidatov, ki se v procesu
               najdejo, in tisti, ki so po zakonu pooblaščeni, lahko izpeljejo celoten postopek
               tako, kot v demokratičnih družbah to velja in ne na način, kot smo imeli zaplete, ne
               tako davno nazaj, ko so se preskakovale razne instance, razni nivoji, ko gre za to,
               kdaj, kdo zaprosi za agrema oziroma za dovoljenje, da nek ambasador v neki državi
               nastopi svoje delo.</p>
               <p>Gotovo je čas, v katerem se nahajamo tudi narekoval, da posvetimo tudi nekaterim, v
               javnosti velikokrat izraženim tezam in pričakovanjem, kako bo Slovenija okrepila
               gospodarsko diplomacijo in poskušala delovati tudi ta diplomacija v teh časih, ko so
               strateški interesi Slovenije z umestitvijo v mednarodni prostor, z včlanitvijo v
               mednarodne organizacije, še ko bomo v OECD-ju smo praktično v vseh mednarodnih
               organizacijah in institucijah, ki so za demokratično državo, kot Slovenija je,
               pričakovane in tudi mora dati svojo najboljšo ekipo v vse te mednarodne povezave.
               Verjamem, da bo to omogočal tudi ta zakon, prispeval k nekaterim stvarem, ki so v
               javnosti burile duhove in zato bomo v Liberalni demokraciji seveda zakon podprli!
           </p>
            </sp>
            <sp xml:id="SDZ5-Redna-12-2009-12-15.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Janja Klasinc, v imenu Poslanske skupine Socialnih
               demokratov.</p>
            </sp>
            <sp xml:id="SDZ5-Redna-12-2009-12-15.sp38">

               <speaker>JANJA KLASINC:</speaker>

               <p>Spoštovani gospod predsednik, spoštovani gospod minister s sodelavci, drage kolegice
               in kolegi!</p>
               <p>Zunanja politika vsake države se gradi dolgoročno. Stare in uveljavljene diplomacije
               so svoj sistem dodobra izgradile že dolgo pred tem, ko se je naša država šele rodila.
               To je bilo pred slabimi 20 leti. V tem času je naša diplomacija Slovenijo uveljavila
               v Evropi in svetu, skupaj z drugimi sferami naše oblasti jo je pripeljala ne le v
               Evropsko unijo, temveč tudi k njenemu vodenju. A vse to ne pomeni, da naša
               diplomacija v tem času ni preživela vseh otroških bolezni rasti in organiziranja, ter
               prav tako ne pomeni, da je svojo rast in izpopolnjevanje že končala. Socialni
               demokrati smo prepričani, da smo danes nekje na sredi gradnje naše diplomacije in
               tudi naše zunanje politike. To dokazuje tudi novela Zakona o zunanjih zadevah, ki jo
               obravnavamo danes. Zakonski tekst sledi potrebam sodobnega časa. Organiziranost na
               zunanjem ministrstvu jo skuša urediti primerljivo sorodnim državam v Evropski uniji.
               Novela podrobneje opredeljuje vodstvena mesta in boljšo organiziranost v zunanjem
               ministrstvu. Uvaja nadzor dela v veleposlaništvih. Opredeljuje izobraževanje in
               usposabljanje diplomacije. Ureja zaposlovanje naših diplomatov v mednarodnih
               organizacijah, kar bo še zlasti aktualno ob prehajanju naših diplomatov v skupno
               službo Evropske unije, kar prinaša nova Lizbonska pogodba. In končno, zaostrujejo se
               pogoji za imenovanje veleposlanikov in za druga diplomatska imenovanja v tujini.</p>
               <p>O vsem tem je zadnje mesece tekla razprava pred očmi javnosti, a vendar o pravkar
               naštetih spremembah nismo slišali veliko polemik. Povečanje kakovosti dela in strožje
               zahteve za opravljanje dela naše diplomacije so preglasile razprave o zakonskem
               členu, ki naj bi le izjemoma omogočil opravljanje dela veleposlanika v tujini tudi
               10% ali, povedano s številko, samo petim, največ petim nepoklicnim veleposlanikom od
               siceršnjih petdeset. Tako se že kujejo zgodbice o političnem kadrovanju. Verjetno to
               ni čudno, saj se je v preteklosti, še zlasti v prejšnjem mandatu, to izdano počelo,
               in to, žal, brez meril. Novela zakona pa merila za zunanje kandidate postavlja zelo
               natančno. Predvideva, da bi lahko postal veleposlanik tudi zunanji kandidat, ki pa
               mora imeti poleg visokošolske izobrazbe in znanja več tujih jezikov, tudi najmanj 14
               let primerljivih izkušenj s področja zunanje politike, mednarodnih odnosov,
               mednarodnih ekonomskih odnosov in mednarodnega prava in vsaj tri leta vodstvenih
               delovnih izkušenj. Koliko takšnih strokovnjakov pa sploh premore Slovenija? Bore
               malo. Tisti, ki imajo zahtevano znanje in izkušnje, pa lahko našo diplomacijo samo
               nadgradijo. Zato nas čudi, da nasprotniki te ureditve očitno mislijo, da je nekdo, ki
               je 14 let zaposlen na zunanjem ministrstvu, avtomatično boljši diplomat kot na primer
               univerzitetni profesor, pri kateremu so diplomirali. Ali pa, da so delavci MZZ
               absolutno primernejši za veleposlanika pri, na primer Unescu, kot pa, denimo, kakšen
               vodja uglede kulturne ali visokošolske ustanove. Pa pojdimo še k politiki. Ali
               nekdanji minister, predsednik Vlade ali evropski komisar res znajo manj od
               MZZ-jevskih diplomatov in v tujini ne bi mogli uspešno zastopati Slovenije? Del
               sindikata diplomatov in še nekateri posamezniki, celo takšni, ki so prišli v
               diplomacijo prav kot politični funkcionarji, zahtevajo hermetično zaprtje vrat
               zunanjim strokovnjakom. Ali gre res za obrambo profesionalnosti? Ali pa zgolj za
               strah pred konkurenco?</p>
               <p>Zunanja politika in diplomacija nista jedrska fizika. S slednjo se lahko ukvarjajo
               samo za to področje izšolani fiziki. Dober diplomat pa je lahko tudi politolog,
               pravnik, sociolog, gospodarstvenik ali drug razgledan intelektualec z mednarodnimi
               izkušnjami. Slovenija je premajhna, da bi si lahko dovolila, da je delovna knjižica
               zunanjega ministrstva ekskluzivna vstopnica za vstop v diplomatske vrste. Zaradi vseh
               naštetih razlogov bomo Socialni demokrati novelo zakona o zunanjih zadevah podprli.
               Hvala.</p>
            </sp>
            <sp xml:id="SDZ5-Redna-12-2009-12-15.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Branko Grims v imenu Poslanske skupine Slovenske
               demokratske stranke.</p>
            </sp>
            <sp xml:id="SDZ5-Redna-12-2009-12-15.sp40">

               <speaker>MAG. BRANKO GRIMS:</speaker>

               <p>Spoštovani. Vsem v imenu SDS prav lep pozdrav. Zagotovo je stvar, po kateri se
               najbolj zlahka prepozna rdeča nit politike politične usmeritve celotne sedanje
               koalicije dvoličnost, ko gre za razliko med besedami in dejanji.</p>
               <p>O besedah smo se lahko prepričali v minulem mandatu. Takrat je sedanja oblast, ko je
               bila še v opoziciji, vehementno in tudi z izjemno ostrimi, deloma celo žaljivimi
               izrazi zagovarjala absolutno profesionalizacijo celotnega zunanjepolitičnega
               področja. Vsi diplomati, vse vodje diplomatskih predstavništev naj bodo poklicni
               diplomati, je bilo rečeno. Kakršnokoli minimalno odpiranje vrat mimo tega bi se štelo
               kot najbolj grob poseg politike in bi bilo v škodo Sloveniji. Tako smo slišali, kot
               rečeno, še mnogo žaljivih in mnogo nesramnih izrazov je bilo zraven, lahko pogledamo
               po magnetogramu takratne seje, ki je izjemno poučen tudi za nekatere, ki danes sedijo
               v tej dvorani. Kaj se zgodi, potem ko preidemo z besed k dejanjem? Sedaj ima nekdanja
               opozicija večino in je torej čas za dejanja - in ne boste verjeli! Točno tisti, ki so
               najbolj zagovarjali, da je kakršnokoli odpiranje vrat nepoklicnim diplomatom na čelu
               diplomatskih predstavništev nedopusten poseg politike - sedaj to počno prav oni sami!
               Samo to je v resnici vsa vsebina tega zakona, vse ostalo so pač stvari, ki bi jih
               lahko uredili kadarkoli in so pravzaprav nepomembne. Očitno je pač treba povrniti
               nekatere dolgove iz predvolilne kampanje, pa ne gre drugače in je treba odpreti vrata
               političnemu kadrovanju na zunanjepolitičnem področju.</p>
               <p>Kakšno bo to kadrovanje, smo se itak lahko prepričali nedavno, ko smo izvedeli, da
               bo oseba, ki je najbolj neargumentirano blatila državo Slovenijo v tujini, nagrajena
               z izjemno dobro plačanim mestom nekje v Bruslju. Oseba, ki je zavajala celotno
               slovensko javnost, ko je mešala pojme, kot so, recimo, tisto zadolževanje, za
               katerega garantira država in posredno tudi davkoplačevalci - torej mi vsi - , s
               tistim, kar je privatno zadolževanje, za kar ni garantiral nihče razen tistega, ki
               kredit vzame, in, seveda, banka v tujini mu kredit da, ampak to je njihovo tveganje,
               to države nič ne bremeni in to ne obremeni nobenega od njenih državljank in
               državljanov kot davkoplačevalca. In ta oseba bo nagrajena z nekim strokovnim mestom v
               Bruslju, kjer bo lahko te svoje teorije poskušala prodati še na evropskem nivoju. Me
               zanima, kdo jih bo tam kupil. Ampak, to je politično kadrovanje. Eklatanten primer,
               po katerem se že v tem trenutku vidi, kako bo to politično kadrovanje, ki mu odpirate
               danes vrata s to novelo zakona, potekalo. Torej, tisti najslabši kadri, ki so pač v
               sramoto Vladi, ki se jih želi znebiti, preden se o neki razvpiti, razpočeni zgodbi
               tam nekje v tujini odpre zadnji list na sodišču in je treba tistega, ki simbolizira
               to, čimdalje poslati - tako politično kadrovanje boste sedaj še institucionalizirali
               v Zakonu o zunanjih zadevah. Nerodna reč, neprijetna za Slovenijo, žal pa zelo
               značilna za to, kako deluje sedanja vlada. Na to se je ustrezno odzval že sindikat
               diplomatov, ki je opozoril, da je bila v prejšnjem mandatu, ne boste verjeli, skoraj
               soglasno potrjena novela zakona, ki je bila plod tega, da je prejšnja vlada
               prisluhnila takratni poziciji in njenim pripombam, ki jih z dejanjem zdaj sama
               opozicija ruši, ker so se stvari spremenile, pa gre zanjo in za njeno politično
               kadrovanje. Ta novela je bila v prejšnjem mandatu praktično soglasno potrjena v tem
               parlamentu. Na to opozarja tudi sindikat diplomatov, ki trdi, da se ni nič spremenilo
               in da bi veljalo tisto, za kar je bil dosežen tako visok konsenz v Državnem zboru,
               ohraniti kot kvaliteto tudi za naprej.</p>
               <p>Za SDS se ni nič spremenilo: zagovarjamo isto, kot smo zagovarjali v prejšnjem
               mandatu, z novelo, ki smo jo sami predlagali in izglasoval skupaj z vami. Za nas se
               ni spremenilo nič. Pri nas so iste besede in dejanja. Pri vas je razlika med besedami
               in dejanji očitna, velika, nepremostljiva in za vas sramotna.</p>
            </sp>
            <sp xml:id="SDZ5-Redna-12-2009-12-15.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo opravili na podlagi pregleda
               vloženih amandmajev z dne 14. 12. 2009. V razpravo dajem 7. člen, ter amandma
               Poslanske skupine SDS. Želi kdo razpravljati? 7. člen. Ker ne želi... Gospod Petek.
               Prosim.</p>
            </sp>
            <sp xml:id="SDZ5-Redna-12-2009-12-15.sp42">

               <speaker>MIRO PETEK:</speaker>

               <p>Hvala za besedo, gospod predsednik. 7. člen določa postopek opravljanja diplomatskega
               izpita, kako ta postopek poteka, iz česa je sestavljen, ne pa tudi tega, kdo mora ta
               diplomatski izpit opraviti. Zato smo vložili amandma k temu 7. členu, ki govori o
               tem, da je opravljanje diplomatskih izpitov obvezno za vse zaposlene diplomate v
               Ministrstvu za zunanje zadeve in na diplomatsko konzularnih predstavništvih. Mislimo,
               da je ta amandma smiseln, ker za prave diplomate, za prave slovenske diplomate mora
               biti tak diplomatski izpit več kot "mala malica".</p>
               <p>Bi pa nekaj drugega v zvezi s tem izobraževanjem oziroma iz diplomatskih izpitov
               vprašal ministra Žbogarja. Zanima me, koliko zaposlenih na ministrstvu za zunanje
               zadeve ima status oziroma naziv pooblaščenega ministra. Povsod obstaja Gausova
               krivulja in imam občutek, da je na Ministrstvu za zunanje zadeve preveč ljudi s tem
               statusom. Po nekaterih informacijah okoli 200, kar je zunaj neke normalne Gausove
               krivulje. Namreč, težko verjamem, da bi danes lahko vsak zaposlen oziroma vsak
               zaposlen s statusom pooblaščenega ministra jutri prevzel veleposlaništvo v
               Washingtonu, v Londonu, Beogradu ali kjerkoli drugje. Zaradi tega, ker je v Mladiki
               toliko tovrstnega kadra pa imajo tudi svoj interes tamkaj zaposleni, ker pač čakajo
               na tisto svojo priložnost, pač, pričakujejo, da bodo jutri ali pojutrišnjem dobili to
               diplomatsko službo v tujini.</p>
               <p>Ob tem pa velja spomniti še na eno dejstvo, da smo junija lani obravnavali spremembo
               zakona o zunanjih zadevah in da ga po poldrugem letu spet spreminjamo. Takrat smo
               tudi v naši poslanski skupini podprli amandma Poslanske skupine Zares, ki je uvedel
               karierno diplomacijo in karierne diplomate. Če boste brali tiste magnetograme iz,
               mislim da, junija leta 2008, potem boste lahko videli, da je tudi takratni minister
               dr. Dimitrij Rupel podprl to zakonsko solucijo in na ta način si je tudi sam zaprl
               pot v diplomacijo. Res pa je, da je ta hermetično zaprt sistem nekorekten, ker na nek
               način bi bil zaprt tudi za diplomate takšnega kova, kot je, kot sem že omenil,
               Dimitrij Rupel, ki mu nihče ne more zanikati njegovih sposobnost, ali dr. Ernest
               Petrič, ali dr. Danilo Türk. Seveda pa gre za načelno vprašanje politične stranke
               Zares, ki v nekem obdobju želi ta sistem povsem zapreti, ko pa se razmere spremenijo,
               pa v letu in pol pride do tako drastične spremembe pogleda na to zakonodajo. Hvala
               lepa.</p>
            </sp>
            <sp xml:id="SDZ5-Redna-12-2009-12-15.sp43">

               <speaker>PREDSEDNIK DR. PAVEL GANTAR:</speaker>

               <p>K besedi se je javil minister Žbogar.</p>
            </sp>
            <sp xml:id="SDZ5-Redna-12-2009-12-15.sp44">

               <speaker>SAMUEL ŽBOGAR:</speaker>

               <p>Odgovoril bi na vprašanje, ki ga je postavil gospod poslanec Petek o problemu, ki se
               ga vsi zavedamo. V ministrstvu je 150 pooblaščenih ministrov v skladu z zakonom o
               javnih uslužbencih, ki je bil sprejet v prejšnjem mandatu, po katerem najvišji rang
               lahko dosežeš v sedmih letih. Sedem let je dovolj, da dosežeš najvišji rang v
               ministrstvih. To v Ministrstvu za zunanje zadeve, kjer imamo diplomatske nazive,
               pomeni pooblaščeni minister. 150 takšnih imamo; 150 kandidatov, ki lahko po sedanjem
               zakonu postanejo veleposlaniki. Zato me veseli, da boste verjetno podprli vsaj to
               določilo zakona, ki povišuje kriterije za imenovanje veleposlanikov oziroma
               diplomatov v tujini. Mi podvajamo potrebno število let, potrebnih za diplomate, da
               dobijo iste nazive v tujini. Ravno zaradi tega, ker s temi nazivi, kot jih imamo
               doma, enostavno niso naši ljudje primerljivi v tujini. Nekdo, ki ima sedem let in
               postane pooblaščeni minister, ne more biti pravi partner nekomu, ki je v tujini
               pooblaščen minister. V zakonu zaradi tega podvajamo število delovnih let in je 14 let
               potrebnih delovnih let za pooblaščenega ministra v tujini. Tako da, ne vsak
               pooblaščeni minister, ki je v Ministrstvu za zunanje zadeve sedaj, ne vsi od teh 150
               oziroma vsi od teh 150 ne morejo kandidirati za veleposlanika ali za pooblaščenega
               ministra po novem zakonu, če bo sprejet, po sedanjem lahko, po novem pa bo to število
               zelo, zelo reducirano.</p>
               <p>Glede samega amandmaja pa mu seveda mu nasprotujemo, ker je določilo o opravljanju
               diplomatskih izpitov že vključeno v 22. člen predloga zakona.</p>
            </sp>
            <sp xml:id="SDZ5-Redna-12-2009-12-15.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa. K besedi se je javil gospod Juri. Prosim.</p>
            </sp>
            <sp xml:id="SDZ5-Redna-12-2009-12-15.sp46">

               <speaker>FRANCO JURI:</speaker>

               <p>Hvala, gospod predsednik.</p>
               <p>Mi menimo, da ni potrebe po amandmaju, saj v 7. členu je pravzaprav zelo jasno
               odločeno kako, na kakšen način in kakšni so pogoji pri opravljanju teh izpitov.
               Menimo, da je prav ta 7. člen in ostali členi, ki se ukvarjajo s profesionalizacijo
               diplomacije, dobro zagotovilo za to, da ne stopimo nazaj od točke, ki smo jo
               zakoličili v prejšnjem mandatu prav s tistim predlogi sprememb Zakona o zunanjih
               zadevah.</p>
               <p>Takrat je šlo, kot veste, za zelo dramatično situacijo v naši diplomaciji, ker je
               bilo očitno, da prihaja do strankarsko-klientelističnih posegov, kjer je prihajalo
               sistematično do zlorabe zunanjega ministrstva, celo njegove spletne strani, za
               politični boj, za obračunavanje z drugačne mislečimi. Dejstvo je, da je ta
               politizacija v tistem obdobju dosegla tako stopnjo, da je bil edini način, da se to
               prepreči in da se to ustavi, novela zakona, ki je dejansko zaprla vrata za tovrstne
               udore strankarskih politikih v diplomacijo.</p>
               <p>Danes smo soočeni - govorim o amandmaju, ampak mislim, da je bilo..</p>
            </sp>
            <sp xml:id="SDZ5-Redna-12-2009-12-15.sp47">

               <speaker>PREDSEDNIK DR. PAVEL GANTAR:</speaker>

               <p>Mir v dvorani. Tudi drugi ste šli izven samega amandmaja.</p>
            </sp>
            <sp xml:id="SDZ5-Redna-12-2009-12-15.sp48">

               <speaker>FRANCO JURI:</speaker>

               <p>Sam amandma, ki govori seveda o kriterijih za profesionalizacijo diplomacije. Lepo
               prosim.</p>
            </sp>
            <sp xml:id="SDZ5-Redna-12-2009-12-15.sp49">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani. Vi, gospod Franco, prosim, da se omejite na amandma.</p>
            </sp>
            <sp xml:id="SDZ5-Redna-12-2009-12-15.sp50">

               <speaker>FRANCO JURI:</speaker>

               <p> Saj se bom omejil na amandma, samo, da pojasnim še to, da dejansko to, kar imamo
               danes na mizi, vključno s tem amandmajem, je sistematični model profesionalizacije
               diplomacije. In torej nekateri amandmaji, ki se tu pojavljajo, skušajo poseči na tak
               način v same člene, da bi dejansko ta osnovni namen celotnega zakona in amandmiranega
               zakona, z amandmaji, ki smo jih sprejeli na odboru, obdržali kot jamstvo, kot okvir
               resne profesionalizacije ter preprečevanja političnih zlorab zunanjega ministrstva.
               Izpiti, ki so predvideni, so zelo jasno opisani. Gre za dve vrsti izpitov, ki na
               selektiven način usposabljajo in ocenjujejo usposobljenost diplomatskih kadrov za
               opravljanje tako občutljivih del oziroma občutljivih odgovornosti, ki jih imajo naši
               diplomati v tujini. Torej, tu ni nobene potrebe, da bi ta člen spremenili. Ko bo
               govora o naslednjih členih, bo tudi mesto in priložnost, da odgovorim na nekatere
               ocene kolega Petka. Zavedam se, da v okviru tega člena in tega amandmaja nima smisla
               razširiti razprave še na to. Za to bo priložnost kasneje. Hvala.</p>
            </sp>
            <sp xml:id="SDZ5-Redna-12-2009-12-15.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za prijave za razpravo. Besedo ima Anton Anderlič.</p>
            </sp>
            <sp xml:id="SDZ5-Redna-12-2009-12-15.sp52">

               <speaker>ANTON ANDERLIČ:</speaker>

               <p>Mislim, da bi se ta člen lahko bolje napisal, pa tudi naši predlogi v razpravi so
               bili, da je treba to preverjanje odpreti, kot se temu reče, in vključiti tudi druge
               strokovnjake, najsibo s pravne fakultete in drugih institucij. S tem ko je ta sistem
               zaprt in diplomati sami opravljajo notranje preverjanje tega znanja, je lahko tudi
               vprašljiva solidarnost ali lažna solidarnost pri teh zadevah. Jasno je, da se
               diplomatski izpit in višji diplomatski izpit opravlja pred komisijo, ki je
               sestavljena iz diplomatov z izkušnjami iz diplomatske prakse in drugih strokovnjakov
               s področja zunanje politike, mednarodnih odnosov in mednarodnega prava. Seveda
               verjamem, da bo tudi kdo zunanji, ampak to dopušča, da pač temu ni tako. Toda, kot
               rečeno, sem se strinjal in podprl tudi na Odboru za zunanjo politiko tako oblikovan
               člen. To seveda ne pomeni, da se zavzemam za amandma. Nasprotno, kajti tu je nesporno
               jasno, da je bilo to na tak način urejeno samo zato, ker se je za to, kar je že
               doslej veljalo, praktično izkazalo, da bi morali dopolniti; in se je dopolnilo.
               Minister je tukaj povedal. Tako ali tako že sedaj postaja, po splošni zakonodaji,
               pogoj za imenovanje javnih uslužbencev v diplomatski naziv tako rekoč ta izpit. Sedaj
               to samo dodajamo. Zato ne vidim potrebe, niti kakšnega velikega prispevka, da bi
               opravljali te izpite vsi na tak način, kot se tukaj predstavlja. Jasno je, kdaj se ga
               mora narediti, kdaj so tisti nujni pogoji. Bilo bi pa spet vprašanje, ali je dovolj,
               da ga enkrat narediš za vedno in za zmeraj, ali bi bilo mogoče celo bolje, da bi se
               te stvari preverjale ob raznih spremembah in tako naprej. Konec koncev, stvari se
               spreminjajo in tisto, kar je veljalo pred 30 leti, ni sedaj veljavno, ko gre za
               ljudi, ki so vstopili takrat v to službo in so notri in so domnevno najbolj
               usposobljeni. Verjetno bi lahko ob tem pritegnili temu amandmaju samo zaradi tega -
               pa ne bom, seveda - , ker je do leta 2008, do sprejetja novega zakona, na katerega se
               danes tako prisega, vstopilo nešteto ljudi, ki niti osnovnih pogojev ne izpolnjujejo
               po zakonu, ki bi veljal brez teh sprememb. Ne vem, ali če ste mislili na tiste ljudi,
               ki so razporejeni vse povsod in jih je veliko, potem je verjetno treba pritegniti;
               ampak jaz tega ne bom odprl, ker verjamem, da niste mislili na to. Ne bom razlagal
               nekaterih očitkov, kaj vse se je storilo, zato, da so se nekateri ljudje, cele
               skupine zaposlili. In potem je, jasno, bilo lepo se strinjati s predlogom takratne
               opozicije in enotnega sprejetja, da je sedaj pa krasno, da sistem zapremo, ker smo
               izkadrovali za naslednjih pet ali ne vem koliko let.</p>
               <p>Če ste na to mislili, da se ti preverjajo, potem je treba narediti mimo zakona to
               preverjanje in videti, ali so ti ljudje uspešni, ali izpolnjujejo te naloge, ali
               imajo ustrezne pogoje ali ne. To bi pa bilo skorajda nujno. Če bi tako zapisali v
               amandma, verjemite mi, da bi ga takoj podprl.</p>
            </sp>
            <sp xml:id="SDZ5-Redna-12-2009-12-15.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Zmago Jelinčič Plemeniti.</p>
            </sp>
            <sp xml:id="SDZ5-Redna-12-2009-12-15.sp54">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Pri nas bomo podprli ta amandma, kajti smiselno je,
               da se opravijo diplomatski izpiti tudi pri obstoječih ljudeh in pri tistih kadrih, ki
               so že na DKP-jih po svetu. Pred menoj je kolega Anderlič govoril o tem. To je razlog,
               zaradi katerega jaz bom podprl in v naši poslanski skupini bomo podprli ta amandma.
               Mene ne boli, da ga je vložila SDS, kajti amandma je dober in zaradi tega ga je treba
               podpreti. Mislim, da kar več bi morali govoriti o teh izpitih. Konec koncev tudi to,
               da bodo na diplomatskih izpitih diplomati kontrolirali oziroma spraševali same sebe
               in da bodo izpraševalce izbrali izmed samih sebe, to zaokroži nek krog, za katerega
               ne vem, če bo dal prave rezultate. Zagotovo bi bilo smiselno, da so na teh
               diplomatskih izpitih zraven tudi strokovnjaki iz mednarodnega gospodarstva, kajti
               najbolj pomembna zadeva ni več vzpostavljanje kontaktov med državami, ampak
               vzpostavljanje gospodarskih kontaktov, kajti to je tisto, od česar država živi. Od
               "flancarij" živimo samo še v Sloveniji, drugje živijo od gospodarstva in od tega, kar
               naredijo. Zato je pomembno, da so diplomati izvežbani vsaj do neke mere tudi na tem
               področju, drugače bo vse skupaj hudičevo tanko.</p>
               <p>Še ena zadeva je, ki se ne navaja tukaj notri, izpiti iz jezika. Konec koncev,
               diplomati naj bi govorili več tujih jezikov, ne le angleško, in to za silo, potem pa
               še en jezik. Tukaj se sicer navezujem tudi na 36. člen, ampak mislim, da je tudi to
               narejeno iz razloga, da se v bistvu olajša bivanje nekaterim že obstoječim diplomatom
               po svetu. Mislim, da bi morali zaostriti pogoje, kajti če govorim s tujimi diplomati,
               v glavnem govorijo kar nekaj tujih jezikov. Naši diplomati še angleško dostikrat zelo
               slabo govorijo. In pa uslužbenci na naših diplomatsko-konzularnih predstavništvih. Če
               pokliče nekdo v slovenskem jeziku na slovensko veleposlaništvo, mora tam biti
               uslužbenec, ki mu odgovori v slovenščini, kajti tisti, ki pa potujejo po svetu,
               tistim pa ni nujno, da znajo jezik tistega okolja, kamor potujejo. Recimo, če gredo v
               Argentino, če gredo v Čile, če gredo kaj jaz vem kam. Tam bi bilo smiselno - ne da
               jim oni odgovorijo v španščini, da ne govorijo slovensko, ampak da enostavno
               odgovorijo - dober dan, itn. - in da se lahko človek, ki je morda v stiski, pogovori
               v svojem jeziku, ne pa, da na obeh straneh dobimo nerazumevanje in potem iz tega
               marsikaj slabega nastane.</p>
               <p>Skratka, amandma bomo pri nas podprli, kajti mislimo, da je smiseln in pravi. Upam,
               da bo pa minister v naslednjem zakonu o spremembah še kaj dodal, izboljšal in
               zaostril. Hvala lepa.</p>
            </sp>
            <sp xml:id="SDZ5-Redna-12-2009-12-15.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Vinko Gorenak. <stage>(Ne.)</stage></p>
               <p>Želi še kdo razpravljati o amandmaju k 7. členu? Če ne želi, zaključujem razpravo k
               temu členu.</p>
               <p>V razpravo dajem 11. člen ter amandma Poslanske skupine SDS.</p>
               <p>Ja, prosim, mag. Branko Grims.</p>
               <p>Prosim.</p>
            </sp>
            <sp xml:id="SDZ5-Redna-12-2009-12-15.sp56">

               <speaker>MAG. BRANKO GRIMS:</speaker>

               <p>To je eno od tistih, sicer dodatnih tem, ki se odpira pri tem zakonu, kajti osrednja
               je zgolj politizacija oziroma odpiranje vrat za politično kadrovanje, kot je
               politično kadrovanje Vlade pošiljanje generalnega sekretarja Vlade gospoda Cvikla v
               Bruselj - mimogrede. In je tudi lep zgled, kako bo to kadrovanje potekalo.</p>
               <p>Ta problem je nekoliko širši zaradi tega, ker se dotika same ustavne ureditve
               državne Slovenije. Namreč, ustava, kot dobro veste, pozna tri veje oblasti:
               zakonodajno, izvršilno in sodno. Slovenska ustava ne pozna reprezentativne oblasti,
               jo lahko takoj preberete, bo dovolj, če preberete prve tri člene. In že ves čas od
               nastanka nove ustave, njene razglasitve, smo priča počasnemu razkroju ustavnega reda,
               ker si poskuša nekdo na reprezentativni funkciji - ne vedno ista oseba, ampak zlasti
               dve pri tem prednjačita - prilastiti določeni del oblasti, ki ji ne gre. Kajti, kot
               rečeno, oblast uresničuje ljudstvo po načelu delitve oblasti na zakonodajo, izvršilno
               in sodno. In ni predsednik države tisti, ki ima zadnjo in edino besedo pri postavitvi
               diplomatov, on ne objavlja razpisov, on ne dela izbora, ampak je to po sedanji
               ureditvi - izhajali smo iz pravnega reda, ki je bil uveljavljen v času po uveljavitvi
               nove ustave - bila pravzaprav skupna uresničitev načel dveh vej oblasti. To se pravi,
               v prvi vrsti izvršilne veje oblasti, kar je tudi skladno z mednarodno ureditvijo in,
               kar je bila deloma slovenska posebnost, z vključevanjem tudi zakonodajne veje
               oblasti, konkretno odbora, ki je pristojen za zunanjepolitično področje. Ta
               vključitev pravzaprav niti ni nujna. Lahko bi se dogovorili, da zakonodajne veje
               oblasti pri tem ni in da polno odgovornost nosi izvršilna veja oblasti. Gospe in
               gospodje, izvršilna ne reprezentativna! In vendar, če je zakonodajna veja oblasti
               vključena, potem naj vendar bo vključena v obliki, da ima njeno stališče, njeno
               mnenje neko določeno težo. To se pravi, da ne more biti to zgolj neobvezujoče mnenje,
               kar zaslišanja veleposlanikov spreminja v neke vrste ritual, ki ne zavezuje nikogar,
               pa gre za zakonodajno vejo oblasti vendar, ampak da bi šlo vsaj za soglasje. To se
               pravi, za bistveno bolj zavezujočo odločitev, ki bi se sprejela v obliki sklepa. Če
               se temu ne prisluhne, potem je po naši oceni popolnoma vseeno, če se zakonodajno vejo
               oblasti iz tega postopka v celoti izključi. Ker gre, kot rečeno, kar dokazujejo
               sedanja dogajanja, zlati v zadnjem letu dni, za nepomembno epizodo, kjer se
               pravzaprav spopada ta izvršilna veja oblasti in nekdo, ki si uzurpira en del njenih
               pristojnosti, izvršilna veja oblasti pa pri tem seveda molči, ker je slučajno iz
               iztega političnega gnezda.</p>
               <p>Iz tega razloga je treba zelo jasno povedati, kaj pomeni določilo v ustavi, da
               predsednik države postavlja in odpokliče veleposlanike. Gre za to, da mu on podpiše
               poverilno pismo v imenu države, ker on kot reprezentant simbolizira to državo. To ima
               tudi težo navzven z državo, kjer pač to pismo diplomat predloži - po izvedbi vseh
               postopkov. Toda teh postopkov, izbor in vse ostalo, kar je z izborom povezano, pa ne
               izvršuje predsednik države, ampak izvršuje izvršilna veja oblasti. To pomeni, da je
               ta del - in to vsi, ki ste sodelovali pri nastajanju slovenske ustave zelo dobro
               veste - bil mišljen zgolj na nek način podobno, kot je, recimo, razglasitev zakona,
               kar tudi počne predsednik države, ali pa ustavna pristojnost izdaje listine o
               ratifikaciji. Tudi tukaj gre za pristojnost, pa on ne sme nič izbirati, pa je že imel
               to skušnjavo, pa ne samo eden. Spomnite se javnih polemik. Da ne bi kaj podpisal, pa
               je bil zelo hitro, zelo jasno podučen, da to pa ni in v nobenem primeru ne more biti
               njegova pristojnost. Ampak ko pa gre za kadrovanje, pa to nekaterim prija, da je tam
               še ena možnost za dodatno politično poseganje, kajti tudi predsednik države je
               politik "par exelanse". Lahko je včasih drugorazreden, ampak je politik "par
               exelanse".</p>
               <p>To seveda pomeni, da je treb z zakonom te stvari zapisati tako, da teh skušnjav
               preprosto ne bo več, da bo ustavni res spoštovan, tako kot je bil mišljen takrat, ko
               se je sprejemala novaustava. Zato predlagamo amandma, ki to zelo jasno določa in
               določa tudi rok, v katerem mora po zaključenem postopku, ki vključuje, tako kot je
               bil do sedaj običaj, izvršilno vejo oblasti, ki postopek izvede, in zakonodajno vejo,
               za katero predvidevamo obliko soglasja. Kot rečeno pa, če se tega ne podpre, potem je
               popolnoma vseeno, če zakonodajne veje oblasti v tem postopku ni več. Ampak, bistveno
               pa je, da je, potem ko je postopek končan, ko je sprejet sklep o postavitvi
               posameznega diplomata, predsednik države dolžan v razumnem roku - in ta razumen rok
               je kvantificiran, 15 dni - podpisati vse ustrezne listine o postavitvi; se pravi,
               poverilno pismo in vse ostalo, kar je, razglasiti njegovo imenovanje in zgodba se s
               tem konča.</p>
               <p>Zanimivo je, da ko smo obravnavali ta amandma na seji odbora, je bila tudi pripomba,
               da, kako pa lahko njemu postavljamo rok! Ja, dobro jutro! Kot da nima določenega roka
               pri drugih dejanjih, ki jih je dolžan izpeljati. Samo ste pozabili. Recimo tudi za
               zakon, razglasitev zakona je točno primerljiva s postavitvijo enega diplomata ali pa
               razglasitev oziroma izdaja listin o ratifikaciji in tam je rok določen v pravnih
               aktih države Slovenije. Še celo mimogrede, če boste opazili je zelo podoben številki,
               ki je tukaj predlagana. In za to gre, da je ne samo pravica, ampak tudi dolžnost
               parlamenta, kadar je očitno, da prihaja do konflikta znotraj ustavne ureditve med
               posameznimi funkcionarji, predvsem pa med izvršilno vejo oblasti v danem primeru in
               nekom, ki opravlja neko reprezentančno funkcijo do poskusov izmikanja posameznih
               pristojnosti, prenosa pristojnosti, za kar v ustavi ni nobene osnove, ampak ravno
               nasprotno, ustava zelo jasno določa, še enkrat poudarjam, že v samem izhodišču, da
               "ljudstvo uresničuje oblast po načelu delitve oblasti na zakonodajno, izvršilno in
               sodno! In nobeno drugo, gospe in gospodje. Potem je torej dolžnost Državnega zbora,
               da to nedvoumno z zakonom uredi tudi na način, ki v prihodnje kakršenkoli nesporazum,
               dvom ali konflikt vnaprej preprečuje. Zato je sprejetje tega amandmaja za spoštovanje
               ustavnega reda nujen.</p>
            </sp>
            <sp xml:id="SDZ5-Redna-12-2009-12-15.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa. K 10. členu dr. Gorenak. Izvolite.</p>
            </sp>
            <sp xml:id="SDZ5-Redna-12-2009-12-15.sp58">

               <speaker>DR. VINKO GORENAK:</speaker>

               <p>Hvala lepa. Najprej pojasnilo, zakaj sem se prej odjavil. Predsednik Državnega zbora
               vodi sejo tako, da ne veš pri čem si, čeprav ga ni tukaj, ne veš, ali razpravljamo o
               amandmaju ali razpravljamo o zakonu. Običajno je pa tako, da o posameznih členih, o
               posameznih amandmajih, običajno je pa očitno tako, da koalicijski smejo o vsem, mi pa
               smo opozorjeni. Zato pričakujem, gospod podpredsednik, da od zdaj naprej ne bo
               tako.</p>
            </sp>
            <sp xml:id="SDZ5-Redna-12-2009-12-15.sp59">

               <speaker>PODPREDSEDNIK MIRAN POTRČ:</speaker>

               <p>Gospod Gorenak, saj veste, vedno se razpravlja o členu in amandmaju k posameznemu
               členu.</p>
            </sp>
            <sp xml:id="SDZ5-Redna-12-2009-12-15.sp60">

               <speaker>DR. VINKO GORENAK:</speaker>

               <p>Hvala za pojasnilo. Čas mi teče. To je jaz vem, ampak predsednik Državnega zbora
               tega ne ve.</p>
               <p>Kar se tiče amandmaja k 11. členu, ki se nanaša na novi 17.a člen, zelo
               poenostavljeno, jaz imam navado povedati po kmečko, pa me je zadnjič gospa opozorila,
               da bi bil kakšen boljši izraz, torej bom danes po ljudsko. Ta amandma je jasen.
               Preprečuje vse situacije, ki so se v preteklem obdobju dogajale. Predsednik A ali B,
               je prišel v skušnjavo in je preprosto rekel, tega pa jaz ne bom podpisal. In
               Slovenija je bila X mesecev brez diplomata, v času, ki je bil za Slovenijo najbolj
               kritičen. Pa to velja za zadnja dva predsednika, seveda. Zraven dodajmo še to, da pač
               predsednik gleda s političnimi, do sedaj levimi, očmi, kar mu omogoča nadaljnje
               zlorabe. Ta člen pa je jasen. Podpira ga, vsaj v prvem delu, tudi sindikat
               diplomatov. V prvem delu sindikat diplomatov. Hkrati pa ta člen zelo jasno pove, kaj
               je vloga predsednika republike. Kolega Grims je obrazložil skozi ustavo, torej
               njegova vloga je zadevo podpisati. Jutri se bo predsednik države postavil nad
               parlament in bo rekel, jaz pa tega zakona ne bom podpisal. Ja kam bomo pa prišli? Kdo
               pa sprejema zakone v tej državi? Državni zbor. V tem primeru pa mi predsedniku države
               jasno povemo, da je Vlada v sodelovanju predstojnim telesom Državnega zbora tista, ki
               odloči, kdo bo diplomat. Tista je. Predsednik pa je tisti, ki to podpiše. Vi pa mu s
               tem zakonom dajete pravzaprav možnost, da zavrne in obvesti Vlado. Ja zaboga, potem
               mu dajte jutri še možnost, da zavrne in obvesti Vlado o tem, in parlament, da nekega
               zakona ni sprejel. Prišli bomo v situacijo, ko ne bomo rabili Vlade in parlamenta,
               bomo imeli predsednika države. Temu sistemu se bo pa reklo nekako drugače kot
               parlamentarna demokracija. Torej to ni mogoče. Ta člen je jasen in glasen oziroma ta
               amandma opredeljuje vlogo Vlade in nalaga odgovornost, da izbere diplomata,
               opredeljuje vlogo pristojnega delovnega telesa v Državnem zboru in nalaga
               predsedniku, da to podpiše, ne pa, da si izmišljuje in nič drugega ne pravi ta
               amandma. Zato je povsem logičen in povsem normalen. Več pa v nadaljevanju pri
               naslednjem amandmaju. Hvala.</p>
            </sp>
            <sp xml:id="SDZ5-Redna-12-2009-12-15.sp61">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Vidim več prijav, zato odpiram čas za začetek prijave. Gospa Janja Klasinc.</p>
            </sp>
            <sp xml:id="SDZ5-Redna-12-2009-12-15.sp62">

               <speaker>JANJA KLASINC:</speaker>

               <p>Spoštovani gospod podpredsednik, spoštovane kolegice in kolegi!</p>
               <p>Veseli me, da smo danes iz ust opozicije dobili pravo učno uro delitve oblasti v tej
               državi. Če bi se je večkrat zavedali tudi sami, bi bilo to zelo dobro, kajti prav vi
               mešate vse pristojnosti. Vem, da je iz političnih razlogov trenutno na vaši tapeti
               predsednik države. Vam pač ni všeč, tako kot vam ni bil všeč tudi prejšnji in tudi ne
               prvi. Kaj hočemo, v tej državi imamo pač demokracijo, so volitve in večina je
               izvolila kandidate, ki pač nekaterim niso povšeči. Večini pa so, in mi smo tu
               poslanci celotnega ljudstva. Zato mislim, da moramo predvsem spoštovati ustavo.
               Ustava jasno pravi v 107. členu, da predsednik države postavi in odpokliče
               veleposlanika in mu izda poverilna pisma. Seveda, po domače si lahko to
               predstavljamo, da on podpisuje, ampak če bi pripravljavci ustave želeli to reči, bi
               napisali, da podpisuje. Zato ima predsednik države vso pravico zavrniti, ne podpisati
               predlog izvršilne oblasti, absolutno, naša ustava mu to omogoča.</p>
               <p>Druga stvar pri tem amandmaju pa je vaš predlog, da bi Odbor za zunanjo politiko, se
               pravi, pristojno delovno telo, dovolilo, sprejemalo in odločalo o tem, ali je nek
               kandidat primeren ali ne. Praksa v Evropski uniji je drugačna. V Evropski uniji
               parlamenti v to niso vključeni. Slovenija je imela takšno prakso nekaj časa, pa jo je
               kasneje spremenila. In prav zaradi nekdanje prakse, zaradi tradicije, je parlament še
               vedno vključen v sam postopek imenovanja. Če bi se odločali na Odboru za zunanjo
               politiko o kandidatu ne pa o njegovi predstavitvi, bi to pomenilo, da bi se mi morali
               odločati seveda tudi o vseh njegovih osebnostnih lastnostih, o njegovem preverjanju,
               ki so ga naredile pristojne službe, o vseh teh zadevah, to pa ni v pristojnosti tega
               Parlamenta. Parlament ima na področju zunanje politike predvsem nadzorno funkcijo.
               Hvala.</p>
            </sp>
            <sp xml:id="SDZ5-Redna-12-2009-12-15.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franco Juri.</p>
            </sp>
            <sp xml:id="SDZ5-Redna-12-2009-12-15.sp64">

               <speaker>FRANCO JURI:</speaker>

               <p>Hvala, gospod predsedujoči.</p>
               <p>Amandma, ki ga predlaga SDS, je navidezno všečen amandma, predvsem všečen za
               poslance. V prvem delu omenja, navaja okrepljeno vlogo Državnega zbora oziroma
               pristojnega telesa do v bistvu soodločanja o imenovanju veleposlaniku. Je bilo tukaj
               že povedano, da smo tako prakso imeli na začetku, najbrž je bila tudi pomembna in
               potrebna v tistih časih, ampak sedaj bi pomenila odstopanje od ključnega namena
               zakona, to je od depolitizacije in profesionalizacije diplomacije. Jaz ne vem, ali je
               Sindikat slovenskih diplomatov podprl prvi del tega amandmaja, ampak jaz tega vtisa
               nisem imel, ko je bilo govora na samem Odboru za zunanje zadeve, sem imel vtis prav
               pri tem amandmaju, da se tudi sindikati ne strinjajo s tem, da bi soglasje dajal
               Odbor za zunanje zadeve. Kajti, to bi pomenilo spet uvajanje prakse političnega
               odločanja pri imenovanju profesionalnih diplomatov, kajti tukaj odločamo o politiki.</p>
               <p>Mnenje tega telesa pa je pomembno, kajti ne predstavljam si, da bi Vlada vztrajala
               pri določenem imenovanju, v kolikor bi bilo mnenje, ki je tudi nezavezujoče, ampak v
               kolikor bi bilo mnenje negativno in to z veliko večino, to bi bil vsekakor znak za
               izvršilno oblast, da nekaj ni v redu s tistim kandidatom in to bi bilo sporočilo tudi
               predsedniku. Mislim, da je v prvem delu 17. člena, o katerem govori 11. člen, mislim,
               da je redosled postopka zelo jasen, in da gre prav v posvetovanju med izvršilno
               oblastjo in predsednikom najti tisti ključ preprečevanja nesoglasij, kakršna smo
               poznali v preteklosti. Kajti težko, ne bo več imenovanja oziroma predlaganja
               kandidatov brez posvetovanja s predsednikom. Se strinjam pa, da ustavna naloga
               predsednika je jasna in ni mogoče z enim amandmajem odvzeti oziroma znižati ravni
               odločanja, ki jo predsednik ima na podlagi ustave. Predsednik je pomemben oblikovalec
               odnosa do diplomacije v tujini, ne samo v Sloveniji, ampak kjerkoli v Evropski uniji,
               ali so to predsedniki ali so to suvereni kralji, povsod imajo to kompetenco in
               mislim, da mi ne odstopamo od ene evropske utečene prakse. Torej oba dela amandmaja,
               ki ga predlaga SDS, sta nepotrebna. Na začetku tega mandata sem bil sam v dilemi, ali
               bi vrnili Odboru za zunanje zadeve tisto pristojnost, ki jo je že imela, ampak
               dejstvo je, da bi s tem ponovno spolitizirali postopek imenovanja veleposlanikov in
               dvomim, da se s tem strinja Sindikat slovenskih diplomatov. Kajti preverjanje
               strokovnosti in profesionalnosti je nekaj drugega kot ocena, ki je sprejeta na OZP in
               ki je vedno sprejeta na podlagi določenih političnih simpatij in tudi sorazmerje teh
               simpatij znotraj članstva OZP. Jaz pri tem pozivam SDS k razumevanju, da je to v
               nasprotju z njihovo poudarjeno željo po depolitizaciji profesionalne diplomacije.
               Naslednja stvar. Seveda se ne morem strinjati s takim diktatom in takim
               razvrednotenjem vloge predsednika republike. Upam, da ste dobro razumeli citat iz
               ustave, ki ga je prebrala kolegica Janja Klasinc. Mislim, da ni treba ničesar dodati
               - ustava določa pristojnosti predsednika republike. In zdaj poskusi, da bi rahljali
               te pristojnosti z nekim zakonom, z nekim amandmajem, samo zaradi tega, ker ne marate
               tega predsednika, ker ni po vaših političnih željah, mislim, da ni dober argument. O
               tem sicer lahko razpravljamo še naprej, ampak dejstvo je, da člen, kakršen je zdaj,
               omogoča transparenten potek in sodelovanje izvršilne oblasti s predsednikom republike
               in z vlogo, ki jo imamo tudi zdaj, to je tista znamenita razpravljalna vloga, ki
               velja verjetno tudi za druge stvari. Mislim pa, da je ta odločnejša in pomembnejša
               vloga Državnega zbora bolj potrebna pri drugih stvareh, ne pri tako izvršilnih, kot
               je imenovanje veleposlanika. Hvala.</p>
            </sp>
            <sp xml:id="SDZ5-Redna-12-2009-12-15.sp65">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Anton Anderlič.</p>
            </sp>
            <sp xml:id="SDZ5-Redna-12-2009-12-15.sp66">

               <speaker>ANTON ANDERLIČ:</speaker>

               <p>Ta člen in amandma poskušata urejati predvsem vrstni red opravil za imenovanje ali
               postavitev veleposlanika. In ker je to očitno precej kompleksen postopek, sodelujejo
               najprej minister za zunanje zadeve, Vlada, predsednik republike, Državni zbor in tako
               naprej, je prav, da se to uredi na najbolj učinkovit in tudi pregleden način. Tudi če
               se lahko strinjamo s tem, da želite z amandmajem krepiti vlogo Državnega zbora, je
               institut soglasja pretrd, preizključujoč. Kajti, če je celoten postopek opravljen
               tako, da se da ugotoviti, ali je minister ravnal ali ministrica ravnala prav, ko je,
               in tudi upošteval vse okoliščine, potrebe države za imenovanje v tisti državi, kamor
               naj bi veleposlanik šel. Če je s tem soglašala Vlada, potem je dovolj, da bi v
               Državnem zboru resno pretehtali ta predlog in te okoliščine, v katerih je ta predlog
               nastal, in k temu podali svoje mnenje. Predsednik države je na koncu, resnici na
               ljubo, res samo še tisti, ki podpiše, ampak tako, kot sam poznam te postopke, vem, da
               nikoli ni prišlo do težav takrat, ko bi predhodne faze bile korektno opravljene. In
               če gredo predhodne faze slabo, v narekovajih, skozi ali na silo, potem tudi soglasje
               ni dovolj, ker predsednik spet lahko naredi karkoli. Ker po nekaterih splošnih
               predpisih, je on pristojen za te stvari.</p>
               <p>Jaz nisem zadovoljen z načinom, kako potekajo te predstavitve pred Odborom za
               zunanjo politiko, pa naj si bo takrat, ko je v prejšnjem mandatu gospod Jerovšek po
               tri tedne držal v predalu, pa smo čez noč morali dati mnenje, ali kot je to sedaj,
               nič drugače ni. To ni prava vloga, ampak to je na nas samih. To, da mi dobimo v
               ponedeljek gradivo, v torek zjutraj pa ob 8. uri slučajno kar tako ob seji še eno
               vrinjeno sejo odbora, to ni nič. Ampak, kako bomo šele prišli do soglasja, če se že
               resno nočemo pogovarjati o mnenju. Jaz verjamem, da ko gre za postopek, in o tem smo
               govorili nekajkrat tudi na odboru, ko smo ta zakon obravnavali, da ko velja, velja
               nekaj kar je standard v državi, na področju delovanja diplomacije in tako naprej, se
               preprosto ne more zgoditi, da bi nekdo vstopil v sistem. Sedaj izboljšujemo tudi z
               izpiti, tudi z zaostrovanjem pogojev za vstop v službo in tako naprej, torej delamo
               na kvalitativni ravni več za to, kot pa na samem postopku. In ni modrega politika, ki
               bi rekel: seveda, minister, Vlada, Odbor in predsednik države, vsi so povezani, vsi
               so zarotniški in delajo slabo za to državo. To, po mojem, bi tudi zelo težko
               dokazali. Hvala bogu, je ta demokracija tako narejena, da imamo neposredno voljenega
               predsednika, da imamo parlament drugače in da je Vlada koalicijska in tako naprej. Če
               bi imeli kakšen drug sistem, za katerega so se mnogi tudi zavzemali, bi bilo mogoče
               drugače. Ampak, zdaj je k sreči tako. Mogoče bo v drugi republiki kaj drugače, ampak
               do nje, vsaj jaz sem prepričan, je ne bom dočakal, ker tudi tako, kot grozijo, bi bil
               to en hec.</p>
               <p>Zato tega amandmaja ne bom podprl, kajti stavim na izboljševanje celotnega sistema,
               kot ga zakon predvideva. Verjetno bomo v bodoče še kaj naredili. Dosegamo vse višje
               in višje demokratične standarde pri teh postopkih. Tisti, ki se bodo v bodoče
               zaposlovali na Ministrstvu za zunanje zadeve in bodo kandidati za
               veleposlanike/veleposlanice bodo morali izpolnjevati strožje kriterije in verjamem,
               da bomo tudi v Državnem zboru resneje pristopili k obravnavi teh predlogov in na
               koncu dali mnenje s težo. Mnenje s težo, ki je zaradi mene, lahko težje od soglasja.
               Kajti, če daš samo soglasje, je samo da ali ne, če pa v mnenju zapišeš, da je neka
               predstavitev nekega kandidata neustrezna iz tega, tega in drugega razloga, da so po
               mnenju poslancev in poslank tako veliki zadržki, da naj vsi razmislijo, ali velja ta
               postopek pripeljati do konca. Tudi, ker na koncu nastopa tudi država sprejemnica, saj
               v tej zgodbi nismo samo ti, o katerih sem govoril, ampak je na koncu tudi država
               prejemnica, mi imamo neki obratni problem ravno sedaj, vroč, v Sloveniji in širše. Ne
               bom vlekel za jezik tistih, da ne bodo o tistih stvareh tukaj govorili, ampak zato,
               če gremo v institut soglasja to "štrli", dejansko "štrli" ven iz nekega
               demokratičnega postopka. In spet, kot povedano, jaz verjamem, da smo neke standarde
               že dosegli in da jih bomo še izboljšali in to je dovolj, da lahko amandmaja ne
               podprem.</p>
            </sp>
            <sp xml:id="SDZ5-Redna-12-2009-12-15.sp67">

               <speaker>PODPREDSEDNIK MARKO POTRČ:</speaker>

               <p>Hvala lepa. Če je želja za razpravo. Odpiram čas za prijavo. Gospod mag. Branko
               Grims.</p>
            </sp>
            <sp xml:id="SDZ5-Redna-12-2009-12-15.sp68">

               <speaker>MAG. BRANKO GRIMS:</speaker>

               <p>Zelo zabavno je poslušati to razpravo, čestitam za humor, ko govorite, kaj SDS "paše"
               in kaj ne, kar je dobesedni citat. Veste, če niste opazili zagovarjamo to, da naj ima
               ključno besedo izvršilna veja oblasti, torej Vlada, Vlada, gospe in gospodje, je pa
               vaša vlada, to pomeni, da je to v popolnem nasprotju s tem, kar sicer trdite. V
               resnici ravno to, kar vi zagovarjate, očitno pomeni pripiranje vrat za neko dodatno
               politično kadrovanje oziroma neki prikrit politični izbor, ki je celo vprašljiv z
               vidika ustavnega reda. In, da gre v resnici samo za to, samo preprosto dejstvo, čisto
               vsi, pri katerih se je v zadnjem obdobju zapletlo na nivoju med izvršilno vejo
               oblasti in pa reprezentativnim predstavnikom države, so bili ljudje z dolgoletno
               prakso na Zunanjem ministrstvu, z dolgoletnim delom v poklicni diplomaciji. In tudi
               tista velika skupina diplomatov, pri katerih je prišlo do zavlačevanja, bi vas
               spomnil, so bili vsi, brez izjeme, poklicni diplomati. Toliko o tem, kako je že spet
               očitno, kako so velike razlike med besedami in dejanji.</p>
            </sp>
            <sp xml:id="SDZ5-Redna-12-2009-12-15.sp69">

               <speaker>PODPREDSEDNIK MARKO POTRČ:</speaker>

               <p>Gospod Rudolf Petan.</p>
            </sp>
            <sp xml:id="SDZ5-Redna-12-2009-12-15.sp70">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani minister. Spoštovani!</p>
               <p>Najprej naj povem, da podpiram ta amandma, bom tudi zanj glasoval, bi pa rekel, da
               bi ravno pri tem amandmaju lahko imeli učno uro na temo "od besed k dejanjem" ali
               "kako smo spremenili mnenje čez noč". Dovolite, da vas spomnim. Še lansko leto ste
               kolegi iz sedanje pozicije, takrat opozicije, "za prmejduš" zagovarjali karierni
               način kadrovanja v diplomaciji; drugega sploh ni bilo možno, ker to je edino, ki
               pripelje do profesionalizacije in depolitizacije tega kadrovanja. Edino ta način je
               dober, karierna diplomacija. Sedaj, ko pa se je situacija spremenila, ko ste vi
               večina, zdaj je pa ravno obratno. Tisto, kar je prej bilo preganjano, je sedaj tisto
               pravo. In tisto, kar ste prej zagovarjali, sedaj ravno iz istih razlogov
               upravičujete, da bo ta sistem sedaj omogočil depolitizacijo in profesionalizacijo
               tega poklica ali kadrovanja na tem področju. Zanimiva zadeva. Pa naj mi bo dovoljeno,
               da vam povem, da me sedaj ta salto mortale, ki pa ni edini, teh je kolikor hočete,
               ampak na kadrovskem področju je posebej zanimiv, da vas spomnim na dikcijo izpred
               let, še iz one prejšnje države, kako je bilo zanimivo, recimo, opisano eno in isto
               dejanje, ker me spominja na to. Namreč, rečeno je bilo, da je norma socialističen
               način nagrajevanja delavca po delu, akord pa kapitalističen način izkoriščanja
               delavca za njegovo delo. Ampak zanimivo je to, da so takrat milijoni delavcev iz
               nagrajevalnega sistema rinili v izkoriščevalski sistem. Tu je pa enako, gre samo za
               besedno igro, zato ker upravičujete dve različni stvari, dva različna pristopa z
               istimi argumenti, in to ne gre.</p>
               <p>Še ena zadeva, ki se tiče citiranja ustave, da predsednik države postavi in
               odpokliče diplomatske predstavnike. Ja, sam sem kar dobro seznanjen s tem, pa tudi
               dobro sem poslušal, vendar bi vas želel na nekaj spomniti v zvezi s postavljanjem in
               odpoklicem. To je povezano tudi z odgovornostjo. Ali je mogoče kdo pozabil, zakaj
               predsednik tričetrt leta ni postavil diplomatov v treh za Slovenijo najpomembnejših
               državah, Moskvi, Berlinu in Washingtonu. Tričetrt leta jih nismo imeli, zdaj se pa
               čudite, zakaj so na nekaterih področjih Hrvati bili tako uspešni, mi pa igramo
               petorazredno vlogo. In vsa hrvaška stališča so sprejeta, na nas pa celo nekateri
               pritiskajo. Ali si lahko mislite! Koga smo pa mi imeli, da bi zastopal naša stališča
               v Moskvi tričetrt leta, pa v Berlinu tričetrt leta in v Washingtonu tričetrt leta. Da
               pri tem sploh ne govorimo o politični odgovornosti, kaj so si, recimo, v teh državah
               mislili, kaj smo Slovenci, da njim ne pošljemo veleposlanika. Si predstavljate? Za
               njih smo bili neka banana republika, medtem so pa Hrvatje veselo lobirali, ker
               predsednik po ustavi ni postavil ali pa odpoklical. Zakaj pa ni postavil? To je bilo
               zelo profesionalno, ne vem, kaj še naj drugega rečem.</p>
               <p>Kar se pa tiče depolitizacije, bi pa to rekel; to, če bo predsednik države imel
               večjo vlogo, to še ne pomeni, da bo to tako. Ali bo to v smislu priznanja gospodu
               Ertlu? To je bilo verjetno zelo profesionalno in pa depolitično ali pa apolitično.
               Prav gotovo je bilo. To se pravi, to ni argument za to. Verjetno so neki drugi
               postopki, ki so bolj pomembni. Samo to sem vam želel povedati, ko sem omenil gospoda
               Ertla. To ni argument in to ni merilo, da bo to res tako. Zopet, tudi predsednik
               države je politična funkcija, pa če je to komu všeč ali pa ne. Tako pač to je. In jaz
               seveda zaradi tega podpiram ta naš amandma, ker ne verjamem, da vi mogoče jutri ne bi
               zopet zamenjali vašega pogleda na to, kaj je prava pot, kaj je pravi sistem, kaj pa
               ni, zato ker enkrat ste ga že zamenjali, od lani na letos. Samo pri tej zadevi, poleg
               tega, pa smo še tričetrt leta bili brez veleposlanikov, mislim da v šestih ali sedmih
               državah, od teh treh najpomembnejših za Slovenijo. Tudi tukaj so vzroki, zakaj imamo
               mi takšen status, ker, kar se tiče pogovorov, dogovorov, vključevanja Hrvaške v
               Evropsko unijo in pa reševanja meje s Hrvaško, tudi tukaj je vzrok zato, ker nismo
               imeli tričetrt leta veleposlanikov v teh državah, zato ker predsednik države ni
               postavil ali pa odpoklical tega, kar mu je zapisano v ustavi in to jez podpiram, ta
               amandma. Hvala lepa.</p>
            </sp>
            <sp xml:id="SDZ5-Redna-12-2009-12-15.sp71">

               <speaker>PODPREDSEDNIK MIRAN POTRČ:</speaker>

               <p>Hvala lepa. Za besedo je prosil gospod minister za zunanje zadeve mag. Samuel
               Žgobar.</p>
            </sp>
            <sp xml:id="SDZ5-Redna-12-2009-12-15.sp72">

               <speaker>SAMUEL ŽBOGAR:</speaker>

               <p>Hvala lepa, predsedujoči. Najprej, Vlada ne podpira amandmaja, zato ker posega v
               pristojnosti stalnih institucij in posameznih vej oblasti.</p>
               <p>Najprej bi rekel o vlogi Odbora za zunanjo politiko. Mislim, da je bilo veliko že
               rečenega. Jaz bi samo še to rekel, da smo mi proučili sisteme, ki so v podobnih
               državah, v enajstih državah Evropske unije, ki so primerljive, kjer ni niti podobne
               vloge OZP kot jo ima sedaj pri odločanju oziroma parlamenti sploh niso vključeni v
               odločanje o imenovanju veleposlanikov. Sami smo mislili, da je pravilno, da se okrepi
               vloga Odbora za zunanjo politiko v smeri, da da mnenje o predstavitvi. In kot je bilo
               že prej rečeno, jaz si ne znam predstavljati vlade, ki takšnega mnenja ne bi
               upoštevala oziroma o njem razmislila. Zato mislim, da je dikcija, kakršna je,
               pravilna.</p>
               <p>Glede predsednika republike se je tu že sklicevalo na 107. člen, ki jasno govori, da
               postavlja in odpokliče veleposlanike. Dodatno k temu bi spomnil na 20-letno prakso,
               ko je bil predsednik republike konzultiran pravočasno o predlogu za imenovanje novih
               veleposlanikov, zato tudi ni prihajalo do teh težav. To ni zadeva, ki se je zgodila
               lani, že od leta 1991 naprej imamo določeno prakso, kako so se postavljali
               veleposlaniki in predsednik republike je bil vedno konzultiran. Mi smo to zdaj samo
               kodificirali v osnutek zakona, da se to, kar je v njem po ustavi in kar je tudi
               praksa v Sloveniji že 20 let, tudi zapiše.</p>
               <p>Kar se lanskega paketa tiče, bi pa spomnil na to, da velika večina enostavno ni
               izpolnjevala zakonskih pogojev po sedanjem zakonu, ki še velja, da bi lahko bili
               ponovno imenovani za veleposlanike.</p>
               <p>Glede tega pa, kje so vzroki za takšen naš status v teh velikih državah, bi samo
               spomnil, da sem bil pri državni sekretarki v Združenih državah Amerike pol leta pred
               hrvaškim kolegom in da smo mi podpisali Južni tok z Rusko federacijo ravno tako,
               mislim, precej uspešno. Tako da ne moremo govoriti, in je treba razbiti to neko
               "famo", da zaradi tega, ker ni bilo veleposlanikov, so pa naši odnosi s temi državami
               slabši, kot bi sicer bili.</p>
            </sp>
            <sp xml:id="SDZ5-Redna-12-2009-12-15.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa. Odpiram čas za prijave za razpravo. Gospod Franco Juri.</p>
            </sp>
            <sp xml:id="SDZ5-Redna-12-2009-12-15.sp74">

               <speaker>FRANCO JURI:</speaker>

               <p>Hvala, gospod predsedujoči. Popolnoma se strinjam z obrazložitvijo, ki jo je podal
               gospod minister in ki povzema to, kar smo pravzaprav že prej povedali v zvezi s tem
               amandmajem. Vendar imam občutek, da je danes opozicija še pod močnim vtisom
               včerajšnjega Zbora za republiko in da prinaša ta duh v parlament. Pa bi jih rad
               pomiril. Mislim, da jim tudi minister lahko zagotovi, da v igri za veleposlanike ni
               gospoda Ertla. Nekaj takega, recimo, se ne bi moglo niti več zgoditi. To se je
               dogajalo v prejšnjem mandatu, ko smo celo imenovali veleposlanike brez ustrezne
               izobrazbe. Niso imeli ustrezne izobrazbe. Kaj je bilo takrat ukazano? Ukazano
               pristojnemu ministrstvu, da izobrazbo takoj prizna. In veste, to je bilo dokazano
               tudi v medijih, kljub temu se ni nič zgodilo, ampak te stvari se z novim zakonom ne
               bodo več dogajale. Ta interferenca politike tudi v tisto strokovno plat kakšna
               stopnja izobrazbe nedvomno je. In zato, brez skrbi, kolegi iz opozicije, nihče ni
               zainteresiran za to, da se praksa, ki ste jo vi uvajali v prejšnjem mandatu,
               nadaljuje. In v tem je smisel tega zakona in v tem je smisel 11. člena - v
               koordiniranem delovanju vseh akterjev, ki odločajo na primerljiv način z ostalimi
               evropskimi državami, ki odločajo o kadrovanju in imenovanju veleposlanikov. Mislim,
               da prav 17. člen ponuja metodologijo dela, ki je primerljiva z vsemi zrelimi
               demokratičnimi državami in ne vem, zakaj bi SDS želela s takšnim amandmajem, da
               Slovenija izstopi iz takšne utečene, dobre prakse v Evropski uniji in da uvede nekaj
               samoupravnega duha tudi preko politične ocene, ki bi se odvijala v Državnem zboru.
               Prav je, da OZP in Državni zbor obdržita svojo razpravljalno vlogo in tudi svojo
               vlogo pri oblikovanju mnenja. To mnenje bo vsekakor upoštevano. Menim, da obstaja
               veliko drugih poglavij, kjer si mora Državni zbor priboriti večjo vlogo, ne pri
               veleposlanikih, ker veleposlanik je del, je funkcionar izvršilnega aparata, ki mora
               na super partes način, na "by partisan" način zastopati to državo. V odborih
               Državnega zbora ima ena politična opcija, to je koalicija, vselej večino in s to
               večino lahko močno vpliva na potek tega imenovanja. Danes ima opozicija manjšino,
               lahko bo jutri imela večino, vendar se moramo izogniti tem skušnjavam, skušnjavam, da
               bi s političnimi ocenami vplivali na kadrovanje.</p>
            </sp>
            <sp xml:id="SDZ5-Redna-12-2009-12-15.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa. Mag. Branko Grims.</p>
            </sp>
            <sp xml:id="SDZ5-Redna-12-2009-12-15.sp76">

               <speaker>MAG. BRANKO GRIMS:</speaker>

               <p>Kratek odgovor na dve neresnici, z vsem siceršnjim spoštovanjem do zunanjega
               ministra, ki ju je gospod minister zdajle povedal. Prvič, v tisti skupini, ki je šla
               na čakanje, so ljudje pogoje po zakonodajo, po kateri so bili imenovani, izpolnjevali
               in so bili poklicni diplomati - to lahko preverite -, kar je zelo zanimivo. To je
               eno. Drugo, kar je treba pa še bolj odločno demantirati, je pa debela laž, gospod
               minister, da nam ni škodovalo to, da nismo imeli veleposlanikov v ključnih državah.
               Zdaj vam pa naštejem: veleposlanik Republike Češke pri Zvezi Nato, vodja nemške
               delegacije v Parlamentarni skupščini Nata, štirje ameriški senatorji, pri čemer senat
               v Ameriki pokriva zunanjo politiko, bivši zunanji minister Velike Britanije, ki je
               član britanske delegacije v Parlamentarni skupščini Nata, in, ne boste verjeli, celo
               vodja hrvaške delegacije ob neki priložnosti - so me vsi vprašali enako: "Pa ljudje
               božji, kaj pa ste vi mislili, da v takem trenutku, ko hočete uveljavljati neke
               interese, niste poslali svojih veleposlanikov na ključna veleposlaništva po svetu?"
               To se pravi, predvsem je bilo govora o Washingtonu, pa tudi o vseh ostalih pomembnih
               državah, ki so bile že naštete. Se pravi, da trditev, ki ste jo povedali - to pa
               lahko s pričami kadarkoli dokažem -, ne samo, da ne drži, ampak je grobo zavajajoča.
               To, da nismo imeli veleposlanikov v ključnem trenutku za uveljavljanje strateških
               interesov države Slovenije, kot je nemoten, neoviran teritorialen stik z odprtim
               morjem, dostop do odprtega morja torej, je bil izjemno, izjemno škodljiv za državo
               Slovenijo. In krivec za to je tisti, ki veleposlanikov tja ni imenoval in si je pri
               tem to pravico uzurpiral in je po ustavi in zakonodaji sploh nima. In to odgovornost
               za to, če to tiho tolerirate, nosite vi vsi. Zadnjo besedo bi morala imeti Vlada in
               potem bi morala biti ta seveda takoj uresničena. Tisti, ki ste bili zraven pri
               sestavljanju slovenske ustave, veste, da je bilo to določilo v ustavi točno tako tudi
               mišljeno in važno je, kakšen je namen ustavodajalca, ko neko posamezno določbo
               sprejme.</p>
            </sp>
            <sp xml:id="SDZ5-Redna-12-2009-12-15.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Samo Bevk.</p>
            </sp>
            <sp xml:id="SDZ5-Redna-12-2009-12-15.sp78">

               <speaker>SAMO BEVK:</speaker>

               <p>Hvala za besedo, gospod podpredsednik. Jaz seveda amandmaja Slovenske demokratske
               stranke ne bom podprl, kajti mislim, da zadostuje mnenje pristojnega matičnega odbora
               o kandidatu za veleposlanika, in da ni treba soglasja v tem primeru. Mislim, da 11.
               člen Zakona o zunanjih zadevah dovolj natančno določa postopek postavitve
               veleposlanika. Imenovanje veleposlanikov je seveda zelo občutljive zadeva, tako
               občutljiva zadeva za državo predlagateljico kot tudi za državo, v katero se kandidat
               napotuje. Ministrstvo za zunanje zadeve seveda zaprosi tudi za agremá države
               sprejemnice, zato je tudi večji del tega postopka zaupne narave. Ko dobimo vabilo za
               sejo Odbora za zunanjo politiko, na katerem podajamo mnenje glede vsakokratnih
               kandidatov, sploh ne piše osebe niti zadeve, vse je na zaprti seji in v skladu z
               Zakonom o tajnih podatkih. In tako sejo smo imeli tudi danes zjutraj. Končala se je
               ob deseti uri dopoldne in dobro uro po tej seji že lahko na spletnih straneh
               Slovenske tiskovne agencije preberemo natančno poročilo o seji Odbora za zunanjo
               politiko, o kandidatu, kam gre ta kandidat, potem to novico povzamejo vse druge
               agencije, 24 ur itd., da ne bom delal reklame kakšni spletni strani. Zato bi bilo
               treba apelirati na vse vpletene o tej zadevi, da se pač držijo Zakona o tajnih
               podatkih, ne pa, da novice iz zaprtih sej že po nepolni ali pa dobri uri pricurljajo
               v vse medije. Kdo je tukaj tisti, ki servisira medije, ne vem, ne morem na nikogar
               osebno pokazati, vendar bi na vse vpletene apeliral, da spoštujejo zakone in se temu
               primerno vedejo. Hvala lepa.</p>
            </sp>
            <sp xml:id="SDZ5-Redna-12-2009-12-15.sp79">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Petan, želite besedo? Lahko zaključim razpravo k 11. členu?
               Zaključujem razpravo k 11. členu amandmaja k temu členu.</p>
               <p>Prehajamo k 13. členu in amandmaju, ki ga je vložila Poslanska skupina Slovenske
               demokratske stranke. Gospod Gorenak, izvolite.</p>
            </sp>
            <sp xml:id="SDZ5-Redna-12-2009-12-15.sp80">

               <speaker>DR. VINKO GORENAK:</speaker>

               <p>Hvala lepa. Precej na kratko, da ostane še drugim. 13. člen je tudi jasen, preprečuje
               amandma, preprečuje vstop nepolitike v diplomacijo. To, kar ste želeli vi in je bilo
               uresničeno v prejšnjem mandatu za objektivnost in resnicoljubnost in vsaj malo
               razpršene megle, ki jo spuščajo nekateri v obliki strašne demagogije v tem
               parlamentu. 12 let ste kadrovali po svoje, poleg diplomatov, ker eni ste kadrovali po
               svoje, levo. Gremo naprej. Leta 2004 pride neka druga vlada in v njej ste prepoznali
               dve osebi, ki naj bi bili politično kadrovali. Vik in krik dve leti. Parlament z našo
               podporo, torej takrat Vlade, uzakoni določilo, ki je jasno, samo poklicni diplomati
               brez politikov ali kakorkoli se že imenujejo. Danes, poglej ga vraga, danes po parih
               mesecih oziroma letu in toliko pa to določilo spet ni v redu. To določilo pa v celoti
               podpira Sindikat, v celoti podpira Sindikat, da ne bo kaj narobe. Danes to določilo
               torej ni v redu, ker ste vi na vrsti, da boste politično kadrovali, to pa je v redu
               in temu se reče demagogija. Hvala lepa.</p>
            </sp>
            <sp xml:id="SDZ5-Redna-12-2009-12-15.sp81">

               <speaker>PODPREDSEDNIK MIRAN POTRČ:</speaker>

               <p>Gospod Gorenak, ste zaključil? Prosim. Hvala lepa. Gospa Melita Župevc.</p>
            </sp>
            <sp xml:id="SDZ5-Redna-12-2009-12-15.sp82">

               <speaker>MELITA ŽUPEVC:</speaker>

               <p>Hvala lepa za besedo, gospod podpredsednik.</p>
               <p>Nesrečna je številka trinajst. Jaz moram reči, da mene res zabavajo take razprave,
               ko se nam očita, ko se meni očita, da sem zamenjala mnenje s prejšnjega mandata, da
               sem 12 let kadrovala, itd., verjemite mi, toliko sposobnosti pa tudi nimam, ampak
               hvala lepa, ker mi jih pripisujete.</p>
               <p>Povedano je bilo, da se s tem amandmajem poskuša preprečiti vstop nepolitike v
               diplomacijo. Moje mnenje je ravno nasprotno. Jaz mislim, da je skrajni čas, da se v
               hramu diplomacije malo odprejo vrata. Dokler nisem prišla v Državni zbor, moram reči,
               sem imela drugačno mnenje o tem, kako se izbirajo diplomati. Potem pa sem kot članica
               Odbora za zunanjo politiko lahko videla, kako to poteka. Verjemite mi, prej je kolega
               Anderlič rekel, da ni zadovoljen s tem, kako to poteka, tudi jaz bi si želela včasih,
               da bi komu rekli ne. Mislim, da če je edino merilo za nekatere, koliko časa sedijo na
               Mladiki, so ti ljudje, ki to menijo, pod prvič, ali diplomati, ali pa, pod drugič,
               niso iskreni.</p>
               <p>Včeraj smo v tem parlamentu poslušali razpravo o javnih uslužbencih, kako treba je,
               kako dobro bi bilo, da odpremo ta prostor mladim, sposobnim, strokovno usposobljenim.
               Zakaj ne moremo isto reči za slovensko diplomacijo? Zakaj se vedno pogovarjamo samo o
               političnih in o nepolitičnih kadrih? Ta zakon dopušča možnost. Ta zakon ne uvaja tega
               kot pravilo, ampak dopušča tistih 10%, ki so lahko, ali pa jih tudi ne bo. Ta zakon
               uvaja zelo stroge kriterije. Ne more kar nekdo, ki ni sedel določeno število let in
               nima določenih izkušenj na Ministrstvu za zunanje zadeve, kar tako priti v slovensko
               diplomacijo. Ne more. Če ste prebrali zakon, potem dobro veste, da to ni tako. Je pa
               na demagoški ravni najlažje govoriti, da sedaj pa vrata na široko odpiramo politiki
               in levim političnim kadrom, ki bodo šli v tujino, imeli lepo diplomatsko službo. To
               preprosto ni res. Kot rečeno, pogoji za nekoga, ki bo prišel izven diplomacije so
               izjemno strogi in ne more vsak kar tako postati diplomat. Ne more. Mislim, da je
               prav. Tudi včeraj je opozicija govorila o sposobnih kadrih, ki prihajajo izven
               sistema. Za božjo voljo, glede na to, da smo majhni, po moje imamo še kakšnega
               drugega, ki je tudi sposoben, pa ni politično opredeljen. Jaz mislim, da ga imamo. Če
               ste pa vi prepričani, da nimamo takšnih kadrov, da imamo samo politično opredeljene
               in slabe kadre, potem menite drugače kot jaz. Lahko imamo pa politično opredeljene,
               pa dobre kadre. Ne more biti samo politična izkaznica, ali pa to, koliko časa nekdo
               sedi na Mladiki, zadosten razlog, da postane ugleden človek v takšni službi. Kaj pa
               druge sposobnosti? Že prej je bilo omenjeno znanje jezikov, neka široka razgledanost,
               odprtost, če želite zmožnost komuniciranja. Tudi tega takšnemu diplomatu včasih malo
               manjka. Jaz absolutno podpiram rešitev, ki je v tem zakonu. ne spreminjam stališča,
               ker gospodje - žal, vam mi ga še nikoli ni uspelo povedati v prejšnjem mandatu, pa ga
               boste zdaj spoznali, da mi ne boste očitali, da spreminjam mnenje iz prejšnjega
               mandata: jaz mislim, da je takšen sistem, ki odpira vrata, dober. Kot rečeno,
               govorimo o 10%, ki bodo ali pa ne bodo, obstaja možnost, in ni mogoče reči, da se tam
               čez cesto, malo dlje stran, izključno tam rojevajo in vzgajajo najboljši diplomati.
               To je preprosto nepošteno. Številne dobre diplomate ima Slovenija v tujini. Ti ljudje
               predstavljajo državo Republiko Slovenijo in niso kar neki odposlanci. In jaz mislim,
               da je prav, da ta prostor odpremo tudi drugim, sposobnim, kompetentnim ljudem, ki
               bodo znali Republiko Slovenijo, državo, ugledno, če želite, pošteno in s ponosom
               predstavljati v tujini.</p>
               <p>Jaz tega amandmaja, ki ga je vložila Slovenska demokratska stranka, nikakor ne morem
               podpreti.</p>
               <p>Hvala lepa.</p>
            </sp>
            <sp xml:id="SDZ5-Redna-12-2009-12-15.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Do zdaj imam prijavljene: gospoda Grimsa, Anderliča, Jerovška in Beblerjevo. Potem
               ko bomo te razprave opravili, bom dal čas za ponovno prijavo.</p>
               <p>Mag. Branko Grims.</p>
            </sp>
            <sp xml:id="SDZ5-Redna-12-2009-12-15.sp84">

               <speaker>MAG. BRANKO GRIMS:</speaker>

               <p>Še enkrat moram čestitati koaliciji za humor. Kajti če povzamem, recimo, besede
               poslanca Zaresa, so perfektne za to, kako se danes zagovarja te rešitve v zakonu: "Za
               profesionalno diplomacijo se bomo borili tako, da bo vsak 10. postavljen politično."
               Perfektna logika, prav dobro za nasmejati. Če pa naprej razdelamo, glede na
               situacijo: "Proti korupciji se bomo borili v koaliciji tako, da bomo vsakega 10.
               podkupili. Proti revščini se bomo borili tako, da bo vsak 10. postal revež", no,
               reveži pri takšni vladi bodo itak vsi, ampak... Vsekakor je neka doslednost v tem, je
               pa zadeva smešna, to pa upam, da tudi sami priznate.</p>
               <p>Tisto, kar je očitno že iz tako hecnega besedičenja, ki ga zdaj govori koalicija, je
               to, da je v veliki stiski, kar je seveda očitna velikanska razlika med besedami in
               dejanji. Ista stranka SD, pojdite pogledati, kaj je govorila v prejšnjem mandatu.
               Ista stranka SD danes nič več ne ve. Ja, saj, amnezija je splošen pojav tam, tukaj
               najbrž neka epidemija, o tem smo že dostikrat govorili.</p>
               <p>Zanimivo pa je, da se tako iz Zares kot iz SD-ja govori o političnem kadrovanju v
               prejšnjem mandatu. Ja, Borisa Soviča, je res, je treba biti pošten in povedati,
               Borisa Soviča je res prejšnja vlada poslala v tujino, ampak, gospe in gospodje,
               kolikor je meni znano, na osebno prošnjo gospoda Pahorja tako, da če hočete
               obračunavati s svojim šefom Vlade, saj to bi lahko znotraj koalicijskega sestanka
               zadnjič naredili, ali pa znotraj stranke, če gre za medstrankarsko obračunavanje.
               Boste pa priznali, da smo kasneje vendarle prisluhnili takrat vašim opozorilom in smo
               možnost političnega kadrovanja ukinili in šli na čisto poklicno kadrovanje. Zakaj se
               pa zdaj to ukinja, pa je več kot očitno iz primera političnega kadrovanja za evropsko
               institucijo, ki je šolski primer, kako bodo potekala zdaj kadrovanja za ta mesta.
               Gospod sekretar Vlade Milan M. Cvikl odhaja na izjemno dobro plačano mesto v tujino,
               to je šolski primer, kako se bo kadrovalo za tujino v bodoče in zakaj je treba to
               narediti. Seveda, ker je zdaj, ko bo kmalu nek sodni epilog in bo jasno, da bo tisti
               silni strašni veliki pok iz Finske postal velika razpočnica sedanje koalicije,
               potrebno ljudi, ki to simbolizirajo, ki so simbol laži, na nek način čim dlje
               odstraniti iz oči javnosti, ker so sramota v Vladi, če bodo pa v tujini delali škodo,
               pa to očitno ne skrbi. In zato se v resnici spreminja ta zakon, da se to početje
               institucionalizira in v SDS zanesljivo tega ne bomo podprli in zato predlagamo, da se
               člen, ki omogoča ponovno politično kadrovanje, zlasti glede na prakso Vlade, ki je že
               očitna, v celoti črta.</p>
            </sp>
            <sp xml:id="SDZ5-Redna-12-2009-12-15.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa. Nekaj nerazpoloženja je bilo, gospod Grims, ker niste govoril o
               diplomaciji, ampak o kadrovanju, ampak vedel sem, da govorite o tem, pa sem rekel,
               nima smisla prekinjati, ker vas prekiniti pomeni, da boste govoril še dlje.</p>
               <p>Besedo ima gospod Anton Anderlič.</p>
            </sp>
            <sp xml:id="SDZ5-Redna-12-2009-12-15.sp86">

               <speaker>ANTON ANDERLIČ:</speaker>

               <p>Ko govorimo o tem členu in amandmaju, je treba najprej ugotoviti, vsaj kar se mene
               tiče, da sem vesel, da se stvari spreminjajo in da ljudje tudi spreminjajo stališča.
               Konec koncev še zdaj ne bi imeli priznane Darwinove teorije, če pred 200 leti ne bi
               nekaj inštitucija do neke mere spremenila mnenje, pa mislim, da še zdaj ne verjamejo.
               Ampak, tukaj gre za nekaj podobnega. Gre za to, da vendarle tako ministrstvo kot vsi
               tisti, ki se ukvarjajo s temi vprašanji, menijo, da je treba na eni strani odpreti
               sistem do te mere, da bo tudi ustavno, v ustavnih opredelitvah dostopen ta poklic za
               vse tiste, ki izpolnjujejo pogoje, in ta člen zaostruje pogoje za vstop v službo in
               opravljanje vseh teh zadev. S črtanjem, ko govorite, da je treba črtati pomeni, da ne
               pristajate na to, da se standardi dvigujejo, da se pogoji zaostrujejo, da so vse
               višji pogoji za to, da nekdo nekam pride oziroma da poseduje čim več znanja, čim več
               sposobnosti in da je najbolj pripravljen izpolnjevati naloge v korist države, torej,
               če to črtamo potem tega nimamo. Vi govorite samo o tistih 10%, ki dopuščajo možnost,
               da se prevetri to ministrstvo tudi v tistem delu, o katerem bi, prej sem že pri enem
               amandmaju govoril, jaz sam rad videl, da gremo pogledati, katere je treba ponovno
               poslati na kakšen izpit in videti, ali lahko še naprej opravljajo naloge. Srečujemo
               se s takimi ljudmi, ki od sebe ne spravijo ene zabeležke o pomembnih dogodkih v
               nekaterih državah, ne obveščajo, ne opozarjajo, kaj je pomembno za to državo itn.,
               itn., in lepo v senci vozijo. To me spominja na tisti del, 1989. leta je bila neka
               racionalizacija v prejšnji državi in je bila na tapeti tudi diplomatska mreža, iz
               južnomeriške države, ambasador, Jugoslovanski, ni poslal deset let nobenega poročila,
               tisto leto ga pa je in potem so ugotovili, in vsako leto so mu nakazovali tja denar,
               in potem ugotovili, a tam imamo pa tudi ambasadorja. Takoj so ga odpoklicali nazaj.
               Če ne bi poslal še tistega poročila, niti ne bi vedeli in bi ostal mogoče še potem,
               ko bi Jugoslavija razpadla. Govorimo o resničnem dogodku. Tudi tukaj bi se lahko
               našlo, seveda sem pretiraval, tudi tukaj bi se lahko našlo kaj, kar je usedlina, in
               bi skozi te kriterije in ta zaostrovanja za napredovanje in za plasiranje po
               hierarhiji, znotraj, recimo najprej Mladike in potem seveda naše diplomatske službe v
               tujino, kar bi nesporno bilo treba narediti. Če hočemo, to je dolgoročna naloga,
               izboljšati strukturo, resnično narediti to službo tako, kot vsi od nje pričakujemo,
               kvalitetno, visoko usposobljeno, ugledno itn., potem moramo to nekje začeti in na nek
               način uveljavljati in jaz menim, da bo ta člen prispeval k temu, da bomo to naredili.
               In zato ne bom podprl amandmaja.</p>
            </sp>
            <sp xml:id="SDZ5-Redna-12-2009-12-15.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ5-Redna-12-2009-12-15.sp88">

               <speaker>JOŽEF JEROVŠEK:</speaker>

               <p>Hvala lepa. Sprašujem se, ali je bilo politično kadrovanje na vseh ravneh, so bile
               tiste politične igrice, zaradi katerih je minister Lahovnik bojkotiral koordinacijo
               koalicije. Namreč to je tisti minister, ki je predlog o poklicni diplomaciji
               predlagal, in je bil potrjen v prejšnjem mandatu, sedaj pa se koalicija
               neverodostojno odreka tudi mnenju in prizadevanju svojega ministra. Seveda ne morem
               pristati na takšna dvojna merila, dvoličnost, neverodostojnost in seveda, sprašujem
               se gospod minister, bral sem vaš intervju, mislim, da v Večeru, kot ste rekli, na
               koncu se je tako izkazalo v preteklosti, da so bili vsi kandidati iz paketa
               trinajstih, nerealiziranega, politični, strankarski. Povedali ste mnogo, kajti jaz
               vem samo za dva, ki bi bila nekje blizu nas, velika večina od tistih 13-ih je pa bila
               iz strank sedanje koalicije. Potem pač je sedanje ministrstvo izrazito enostransko
               obarvano in je slovenska diplomacija izrazito... Vaši koaliciji ni važno, niti ne ali
               .../Nerazumljivo./... strokovnjaki, kajti skozi tisto izjavo ministra imate tako ali
               tako zagotovljeno v diplomaciji absolutno svoje ljudi, strankarske ljudi. Žal je to
               kruta realnost, pa kljub temu menjujete zakon v korist političnega kadrovanja, da bi
               lahko izpostavljali .../Izklop mikrofona./...</p>
            </sp>
            <sp xml:id="SDZ5-Redna-12-2009-12-15.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Jerovšek. Za besedo je prosil gospod minister. Gospod Žbogar,
               izvolite.</p>
            </sp>
            <sp xml:id="SDZ5-Redna-12-2009-12-15.sp90">

               <speaker>SAMUEL ŽBOGAR:</speaker>

               <p>Hvala lepa, predsedujoči. Najprej v imenu Vlade. Moram reči, da nasprotujemo temu
               amandmaju. Čisto iz praktično razlogov, ker bi s črtanjem tega člena nastala pravna
               praznina. V bistvu bi glede kriterijev za imenovanje in postavljanje veleposlanikov
               ostal v zakonu edino bi imel pogoj, da sedem let delovnih izkušenj na Ministrstvu za
               zunanje zadeve in bil pooblaščeni minister. Mislim, da bi bila rešitev popolnoma
               nesprejemljiva.</p>
               <p>Jaz bi tukaj rekel nekaj, kar sem že rekel na Odboru za zunanjo politiko, namreč, da
               se profesionalna diplomacija ne dela samo z zaprtim sistemom. In mislim, da je bolj
               važno, kot teh 10% ravno tako profesionalnih, a ne kariernih diplomatov oziroma
               veleposlanikov, je bolj važno in to se pravi, bolj pomembno kot teh pet
               profesionalnih veleposlanikov, ki pa bodo prišli izven ministrstva in za katere bomo
               točno vedeli, kateri so in bodo tudi zapustili ministrstvo, je važno, kako bomo
               oblikovali ministrstvo od spodaj navzgor. Mislim, da je to je tisto, kjer se gradi
               zunanje ministrstvo in tukaj je škoda, da se v 20-ih letih ni uspelo zgraditi zunanje
               ministrstvo, da od spodaj navzgor v ministrstvo prihajajo resnično najboljši ljudje,
               pa niso. Vemo, da na žalost niso in ta zakon dela na tem, ta predlog zakona, ki ga
               imate, dela ravno na tem, da bodo ljudje, ki bodo prihajali na ministrstvo, mladi
               ljudje, da bodo najboljši prišli, izključno na osnovi rezultatov, izpitov, ki jih
               bodo opravili, in da bo potem nekdo z njimi gradil kariero skozi cel sistem. Od besed
               k dejanjem, obratno tudi gre od dejanj k besedam. Spomnimo se 2005 in 2006, koliko je
               bilo takrat imenovanih političnih veleposlanikov 2007 je prišlo do zaprtja sistema.
               Tako, da tudi tukaj ni neke konsistentnosti od dejanj, ki so bila 2005 in 2006, ko je
               skoraj tretjina veleposlanikov bila politično imenovana, pa do dejanj danes, da je
               treba vse zapreti. Jaz se strinjam s tistimi, ki pravijo, da profesionalni sistem
               diplomacije mora biti profesionalen in tako ga moramo graditi. Pa vendarle je možno,
               dopustiti možnost, kot jo dopušča veliko evropskih držav, kot opcijo kot možnost, da
               se pa v sistem pokliče tudi kakšnega ravno tako profesionalnega, kariernega
               veleposlanika. V tem zakonu so vse te varovalke vgrajene. Ni to kar neki politik, ki
               bo prišel z neba. Točno so pogoji napisani, točno so kriteriji napisani in neodvisna
               skupina bo postavljena, ki bo morala potrditi izbor tega veleposlanika. To je
               resnično opcija v primeru, ko minister bo presodil, da ima za kakšno mesto mogoče
               bolj primernega kandidata izven hiše kot v hiši, pa še teh je samo pet, od 600 ljudi,
               ki jih imamo v ministrstvu.</p>
            </sp>
            <sp xml:id="SDZ5-Redna-12-2009-12-15.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa. Proceduralno, gospod Grims.</p>
            </sp>
            <sp xml:id="SDZ5-Redna-12-2009-12-15.sp92">

               <speaker>MAG. BRANKO GRIMS:</speaker>

               <p>Samo prosil bi, spoštovanega podpredsednika Državnega zbora, če lahko zaprosi gospoda
               ministra za dodatno pojasnilo, ker je rekel, da znotraj ministrstva na vrh niso
               prišli najboljši kadri, ali to velja tudi za njega osebno ali za njega osebno v prvi
               vrsti, ker kolikor je mene znano je tudi on prišel na tem ministrstvu...</p>
            </sp>
            <sp xml:id="SDZ5-Redna-12-2009-12-15.sp93">

               <speaker>PODPREDSEDNIK MIRAN POTRČ:</speaker>

               <p>Gospod Grims, to ni proceduralni predlog. Besedo ima gospa Darja Lavtižar Bebler.
           </p>
            </sp>
            <sp xml:id="SDZ5-Redna-12-2009-12-15.sp94">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik.</p>
               <p>Sama pač tega amandmaja in tudi drugih amandmajev, vloženih s strani SDS-a, ne bom
               podprla, zato ker jih tudi ne morem podpreti. Zlasti tega, ker v 13. členu ne, zaradi
               tega, ker po mojem globokem prepričanju šele tako spremenjeni člen, kot ga sedaj
               prinaša predlog novele, pravzaprav izpolnjuje enega od temeljnih pogojev, to pa je,
               da bo ta zakon lahko tudi skladno z ustavo. Prepričana sem, da sedaj veljavni zakon v
               tem delu ni skladen z ustavo, ker ne odgovarja ustrezno na 49. člen ustave, ki govori
               o tem, da pod enakimi pogoji je vsakomur dostopno isto delovno mesto. In ravno tako
               ni v skladu z mednarodnim paktom o ekonomskih in socialnih pravicah, ki smo ga
               ratificirali že takrat, ko smo postavili svojo lastno državo Republiko Slovenijo.</p>
               <p>Naj povem, da tudi, če je kakšna od prejšnjih pripomb letela na sedanje poslance
               koalicije in prejšnje opozicije, ki češ, da so podprli to novelo, ki je bila
               predlagana junija 2008 oziroma konkretno ta predlog amandmaja, ki je bil na samem
               odboru podan s strani gospoda poslanca Lahovnika in je potem obveljala ta rešitev kot
               amandma Odbora za zunanjo politiko, da je postal sistem docela zaprt. Jaz takrat tega
               amandmaja nisem podprla, zavedajoč se težavnosti takšne rešitve z vidika skladnosti z
               ustavo. Prav tako, kolikor se spomnim, je takratni poslanec Jožef Školč, ki je bil iz
               takratne opozicije, ravno tako nasprotoval temu amandmaju. No, ampak pustimo zdaj to.</p>
               <p>Kot rečeno, predlog, ki ga zdaj prinaša ta novela, resnično zadostuje zahtevam o
               tem, naj bo zakon skladen z ustavo in tudi z drugimi mednarodnimi pogodbami, ki jih
               je medtem Republika Slovenija ratificirala. Sama sem bila v več mandatih Državnega
               zbora in vedno sem bila tudi članica Odbora za zunanjo politiko, tako da sem imela
               priložnost spremljati različne faze v ustroju te ureditve, pa tudi v praksi. Naj
               spomnim, da smo imeli včasih takšne veleposlanike, ki so bili geologi, bili so
               dramaturgi, lingvisti, prevajalci, zdravniki, kemiki - zanimivo, kajne? -, pa tudi
               telovadni učitelji, komparativisti in tako naprej. Ampak naj rečem, resnici na ljubo,
               da so pa nekateri med temi bili odlični veleposlaniki. Toda pustimo zdaj to stvar ob
               strani, ker ta hip ni pomembna. Povejmo to, da sedanja novela zahteva za potencialne
               zunanje veleposlanike določene pogoje, ki zahtevajo strokovno usposobljenost, in to
               je, da morajo biti strokovnjaki s področja zunanje politike, mednarodnih odnosov,
               mednarodnih ekonomskih odnosov ali mednarodnega prava. Glede na to, da smo se v
               zadnjem obdobju odločili, da bomo dajali prednost predvsem tako imenovani gospodarski
               diplomaciji, povejmo, resnici na ljubo, da v Ministrstvu za zunanje zadeve najbrž ni
               prav veliko takšnih ljudi, ki bi bili kos zahtevam te naše usmeritve, da bomo
               podpirali predvsem tako imenovano gospodarsko diplomacijo. In še nekaj. Slovenija res
               ni tako zelo velika država tudi v tej možnosti nabora res usposobljenih, kvalitetnih
               kadrov, da bi bilo prav, da bi zaprla sleherna vrata tudi tistim, ki delujejo drugje,
               na nekaterih primerljivih področjih, kjer so se izurili in prišli do stopnje, ko res
               veljajo za priznane strokovnjake. Zakaj bi se takšnim ljudem, če imajo željo delovati
               v diplomaciji, a priori odpovedali? Saj potem imamo v tem členu razdelano tudi, kako
               bodo ti potencialni zunanji opravljali izpite, kako se bodo morali poprej izkazati s
               svojo usposobljenostjo in tako naprej. Jaz sem prepričana, da ta amandma SDS ni
               sprejemljiv, nikakor ne, in da ga ne gre podpreti. Ko sem že začela s tem, kako je
               pravzaprav prišlo do sprejetja te novele, ki sedaj velja, naj spomnim na to, da je
               bila prav zanimiva, na nek način, ko gledam nazaj, groteskna situacija na seji
               tistega odbora za zunanjo politiko. Ljudje, ki so bili s strani Ministrstva za
               zunanje zadeve, na čelu seveda takratni minister za zunanje zadeve, so se takoj med
               seboj dogovarjali po tihem, ali pa je teh sedem let, ko naj bi službovali na
               Ministrstvu za zunanje zadeve, bil zadosten pogoj za tiste, ki so jih imeli nekje v
               predalu, ali pa, kot rečeno, na lagarju pripravljene za te kandidacijske postopke. In
               so se hitro prešteli in so rekli, sedem let delovnih izkušenj na Ministrstvu za
               zunanje zadeve je dovolj, pri čemer se je seveda vsaj minister uštel, ker je mislil,
               da to, da je bil zaposlen na Ministrstvu za zunanje zadeve, da je tam imel delavsko
               knjižico, da je dejansko bil tudi zaposlen kot javni uslužbenec, ni bil, on je bil
               funkcionar, minister in si pač tisto prebito dobo, ko je ministroval ni mogel šteti
               in si jih po naši ureditvi pač ne more šteti v svoje delovne izkušnje. Kot rečeno, ta
               amandma ni sprejemljiv in ga sama tudi ne bom podprla. Hvala lepa.</p>
            </sp>
            <sp xml:id="SDZ5-Redna-12-2009-12-15.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa. Vidim več prijav. Odpiram čas za prijavo k razpravi. Gospa Melita
               Župevc.</p>
            </sp>
            <sp xml:id="SDZ5-Redna-12-2009-12-15.sp96">

               <speaker>MELITA ŽUPEVC:</speaker>

               <p>Hvala lepa za besedo, gospod podpredsednik. Zdi se mi pomembno povedati še eno
               stvar. Toliko je bilo govora o nekih starih in novih časih in o dvojnih merilih. Ja,
               res. Bili so neki drugi časi, ko je na zunanjem ministrstvu sedel in ga vodil drug
               minister. In takrat v tistih časih je veljalo pravilo: zunanja politika - to sem jaz.
               Sedaj pa so novi časi. Jaz te nove čase pozdravljam. Kot vsi vemo, je najboljša
               zunanja politika usklajena in koordinirana zunanja politika. In v tej zunanji
               politiki ni prostora in ga ne more biti zgolj in samo za enega akterja, ampak za
               najmanj tri. In jaz sem prepričana, da aktualna vlada, aktualni minister in aktualni
               predsednik republike to še kako dobro vedo in se tega zavedajo. Hvala.</p>
            </sp>
            <sp xml:id="SDZ5-Redna-12-2009-12-15.sp97">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Gvido Kres.</p>
            </sp>
            <sp xml:id="SDZ5-Redna-12-2009-12-15.sp98">

               <speaker>GVIDO KRES:</speaker>

               <p>Hvala za besedo, gospod predsedujoči. Spoštovane kolegice in kolegi. Jaz sam osebno
               s tem 13. členom nimam problema, spoštovani kolegi s strani SDS-a, tega amandmaja ne
               bom podprl. Zakaj ne? Čisto preprosto. Mislim, da je treba ta krog razširiti in teh
               10%, ki jih imamo, nekje odpira vrata. Ampak kljub vsemu bom rekel takole, ni ga
               zakona, ki bi to zadevo lahko postavil in zakon določil, da bomo lahko najboljše, kar
               je možno, tudi kadrovali. Mislim, da je to veliko bolj odvisno tudi od individualne
               spretnosti tistega, ki to kadruje, tistega, ki vodi to ministrstvo, tistega, ki ima
               pogled, kako bo zunanjo politiko peljal. Mislim, da mora biti to predvsem sklop več
               dejanj, dobrih dejanj, res generalno dobre politike države.</p>
               <p>Imamo diplomata tudi iz naših vrst, Slovenske ljudske stranke, Francija Buta. Ko je
               prišel sindikat k nam na pogovor, v našo poslansko skupino, sem postavil tudi
               vprašanje, "ja, kaj pa to, saj imamo tudi sposobne," ker ocenjujem, da je gospod
               Franci But sposoben veleposlanik, in so mi tudi sindikalisti pritrdili. Normalno, ko
               se menja šef, ima le-ta svoj pogled in lahko, da ni zadovoljen, govorim o aktualnem
               šefu, vendar o tem ne bi spraševal niti dajal nobenih obtožb, ker ne vem, kako s tem
               je. Vendar mi to odpira pogled oziroma tisto mojo misel, da je treba iskati sposobne
               ljudi na vseh nivojih, pa ni važno, od kod prihajajo, lahko so tudi popolnoma
               apolitični. Pa še nekaj. Mogoče se celo premalo zavedamo, da je poklic diplomata
               težak, odgovoren poklic. Poklic, ki zahteva zelo dobro znanje, psihofizično
               kondicijo. Da to delo resnično lahko dobro opravljaš, moraš biti pripravljen tudi na
               marsikaj. Nam se je že dogajalo, da so ljudje, ki so si predstavljali diplomacijo
               malo drugače, kot neko glamurno dejanje, kot samo hojo po ne vem kakšnih lepih
               parketih, ko so prišli na delovno mesto, kaj kmalu ugotovili, da to ni delo za njih,
               in so enostavno odpovedali na tej točki. Tega si ne smemo privoščiti in moramo
               gledati, da to diplomacijo resnično peljemo in razvijamo v to smer, da bo dobro
               predstavljala interese države, iz katere prihajajo. Pa še nekaj - ti ljudje bi morali
               imeti državo Slovenijo radi. To je predpogoj. Domovinska vzgoja in domoljubje mora v
               teh ljudeh biti resnično na prvem mestu. Najbolj odločujoče bi moralo biti to, da
               lahko predstavljajo našo državo na način, kot pričakujemo.</p>
               <p>Danes je bilo izrečenih tudi nekaj kritik na predsednika države, na to, kako se kdo
               obnaša, pa čigav je in čigav ni. Glejte, jaz s tem nimam problemov. Tudi če nisem bil
               za tega predsednika, ta predsednik je zdaj moj predsednik in želim, da dela v dobro
               vseh državljank in državljanov. Pa tudi njegove geste, ki v zadnjem času po mojem
               mišljenju niso pravilne, niso dobre, ampak, prosim, o tem zdaj ne moremo več
               razpravljati, niso mi všeč, ampak predsednik je moj, naš, in bi enostavno želel, da
               se predsednik in vsi mi obnašamo ob takih zadevah, ki so velikega državnega pomena,
               tudi temu primerno. Hvala lepa.</p>
            </sp>
            <sp xml:id="SDZ5-Redna-12-2009-12-15.sp99">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima gospa Andreja Rihter.</p>
            </sp>
            <sp xml:id="SDZ5-Redna-12-2009-12-15.sp100">

               <speaker>MAG. ANDREJA RIHTER:</speaker>

               <p>Hvala lepa, predsedujoči.</p>
               <p>Naj takoj na začetku povem, da tega amandmaja absolutno ne morem sprejeti, kakor
               tudi ne amandmaja k ostalim trem členom. Zahvaljujem se gospe Beblerjevi, da je
               opozorila, da nekateri posebej tukaj sedeči Socialni demokrati nimamo nobene
               amnezije, daleč od tega. Pri svoji starosti se nekateri zelo dobro spominjajo, zakaj
               so glasovali, kako so glasovali in ne nazadnje povedali tudi argumente za to oziroma
               nekateri, ki nas takrat ni bilo v tej dvorani, pa smo imeli zelo dobro strokovno
               izoblikovano mnenje.</p>
               <p>13. člen je za mene bistveni člen, ki gradi pomembnost tudi zakona in rešuje ne
               nazadnje poti in izhode iz poti, do katerih smo v zadnjem letu prišli tako v Državnem
               zboru kakor ne nazadnje tudi Vlada sama, ko je predlagala imena in pa kadre na
               Ministrstvu za zunanje zadeve. Izhaja namreč iz sedanje sodobne diplomacije, ki so v
               državah razvite parlamentarne demokracije pač praksa, da poznamo tako karierne kakor
               tudi nekarierne diplomate. Mogoče se naj vrnem vseeno in spomnim, da se je Slovenija
               ob osamosvojitvi na področju diplomacije postavila na svoje noge in je oblikovala
               svojo diplomatsko mrežo, le-ta je seveda izhajala iz diplomacije skupne nekdanje
               države, tako osovražene besede Jugoslavije, in da so takrat bili nosilci tega začetka
               posamezniki, ki so v diplomacijo nenazadnje vstopili zaradi svoje druge strokovnosti,
               visoke usposobljenosti in brez diplomatskih izkušenj in da smo s takšno povezanostjo
               profesionalnih diplomatov in tudi drugih prišli do tega, kjer danes smo, do vstopa
               Slovenija v Evropsko unijo in tudi drugih zunanje političnih uspehov naše države. To
               je bilo pred 20-imi leti in zato je ta 13. člen še toliko bolj pomemben, da gradi ne
               nazadnje na izkušnjah, pozitivnih in negativnih, in dograjuje sam sistem presoje,
               kriterija znanja in usposobljenosti.</p>
               <p>V tej luči je zato treba biti realen in ugotoviti, da ves vloženi napor v dvig te
               strokovne usposobljenosti slovenskih diplomatov, ki je brez dvoma prinesel do sedaj
               vidne rezultate v celoti in popolnoma ne zadostuje za vse tiste potrebe, pred
               katerimi pač danes stoji slovenska diplomacija in država. Zaradi tega sta ob vsej
               vedno prisotni možnosti za notranje izobraževanje in usposabljanje na zunanjem
               ministrstvu še dodatno dva argumenta, ki izboljšujeta ne vsebino. Prvič, še vedno
               imamo premajhen izbor diplomatov in zato tisti, ki so zrasli v tej novi državi v
               okviru slovenskega zunanjega ministrstva potrebujemo nabor tudi širših posameznikov.
               Danes smo slišali ravnokar od mojega predhodnika za dobre primere posameznikov iz
               druge stroke, ki opravljajo čudovito diplomacijo. In še nekaj takih bi bilo treba
               navesti. Na drugi strani imamo nekaj diplomatov, ki pa so prišli izza pisalne mize iz
               Mladike, ki so se prestavili, na žalost, samo za pisalno mizo nekje na
               veleposlaništvu in tam, na žalost, ne zadostujejo kriterijem diplomacije, ki bi jo
               morali opravljati. Ni kriterij biti zaposlen na ministrstvu lahko samo edini, kajti
               takšen ne more prenesti tistega, kar si diplomacija v tujini in s tem tudi
               predstavnik Slovenije pomeni. In drugič, objektivna danost, ki je tudi na področju
               kadrov, narekuje velikost in številčnost državljanov Slovenije. Moramo vedeti, da smo
               državljani po številu, kolikor nas pač je, zaradi tega je treba poiskati možnosti za
               nabor tistih ljudi, ki so za to najboljši in so ob tem podvrženi konkretnim
               kriterijem, ki so zapisani tudi v tem 13. členu.</p>
               <p>Da ne razpletam dalje. 13. člen je eden izmed vrhov tega zakona, zaradi tega ga v
               celoti tudi podpiram in verjamem, da bomo prišli s tem naborom kriterijev in predvsem
               usposobljenosti do odlične diplomatske mreže in do vseh tistih očitkov, ki so tukaj
               dani. Če bi pogledali malce pred seboj, pa bi videli, kakšen nabor je v zadnjem
               obdobju 2007 in 2008 naša država dosegla z imenovanjem nekaterih predstavnikov
               -veleposlanikov v bližnji okolici naše Evrope, da ne razpredam in govorim o nekaterih
               primerih zastopanosti naše države po svetu. Hvala lepa.</p>
            </sp>
            <sp xml:id="SDZ5-Redna-12-2009-12-15.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Franco Juri.</p>
            </sp>
            <sp xml:id="SDZ5-Redna-12-2009-12-15.sp102">

               <speaker>FRANCO JURI:</speaker>

               <p>Hvala za besedo, gospod predsedujoči. Očitno je 13. člen eden ključnih členov.
               Pričakovati je bilo, da se bo razplamtela tudi razprava v smeri, ki jo je želela
               opozicija s svojim predlogom amandmaja, ki je po mojem mnenju zelo nespodoben in
               neodgovoren. Predlagati črtanje enega od ključnih členov tega zakona, pomeni vračanje
               na prejšnji sistem, na bistveno nižjo raven zahtevanih pogojev za profesionalizacijo
               diplomacije in neko lažno pristajanje, prikazovanje tega amandmaja kot amandmaja, ki
               bi razveselil sindikat poklicnih diplomatov. Pa ni tako. Točno vemo, da opozicija
               skuša zlorabljati neke legitimne želje in pričakovanja diplomatskega sindikata, ki
               skrbi za to, da bo vendarle zaščitena kategorija profesionalnih, poklicnih diplomatov
               na ustrezen način. In o tem govorimo. Mi smo se prav tako pogovarjali s predstavniki
               sindikata, razumemo njihovo skrb in željo, da bi to profesionalnost zavarovali z
               zaprtostjo sistema kadrovanja, ampak menimo, da ob upoštevanju njihovih pričakovanj,
               ki so legitimna, je rešitvi treba dodati element fleksibilnosti, ki pa sloni na
               zaostritvi pogojev pri imenovanju veleposlanikov. Mislim, da je 13. člen ključen in
               tudi zelo jasen, pa ga bom prebral samo v nekaterih delih, ki so za to, se mi zdi,
               posebej zgovorni.</p>
               <p>Za vodjo diplomatskega predstavništva ali konzulata je izjemoma lahko imenovana
               tudi, torej tistih 10%, oseba, ki je državljan Republike Slovenije, ima univerzitetno
               izobrazbo, ima najmanj 14 let, ponavljam, 14, ne 7 let, 14 let primerljivih delovnih
               izkušenj na področju zunanje politike, mednarodnih odnosov, mednarodnih ekonomskih
               odnosov ali mednarodnega prava. Kje vidijo nekateri cenjeni kolegi iz opozicije 10%
               političnega kadrovanja? Ne, 10% strokovnega kadrovanja. Teh 10% omogoča, da tam, kjer
               znotraj fonda diplomacije, s katerim razpolaga Ministrstvo za zunanje zadeve, ni
               nekaterih ustreznih profilov, kadrov, recimo za gospodarsko diplomacijo, je možno
               vključiti diplomate, ki delujejo zunaj sistema MZZ in imajo prav tako najmanj 14 let
               primerljivih mednarodnih izkušenj. To pomeni v bistvu dodana vrednost. Pomeni
               možnost, da se diplomacija, ki je profesionalna, ki je 90% zgrajena na poklicnih
               diplomatih iz zunanjega ministrstva, lahko doda segment, ki lahko pomaga tej
               diplomaciji pri oblikovanju nekaterih specifičnih zahtev naše zunanje politike. In to
               je ta dodana vrednost, ki je zelo kompatibilna. Mislim, da se bo sčasoma tudi
               sindikat s tem strinjal, kar je zelo kompatibilna z njihovimi pričakovanji.
               Pričakovanje vseh je profesionalizacija in strokovnost slovenske diplomacije. 13.
               člen to strokovnost in to profesionalizacijo zagotavlja. Zato trdim, da je amandma
               opozicije popolnoma neodgovoren. In še nekaj bi rad rekel. Ta člen omogoča tako
               profesionalizacijo, kjer ne bo več možnosti, da pride do ekscesov, kakršnim smo bili
               priče v prejšnjem mandatu. Ponavljam, takrat se je kadrovalo kar tako. In če nekdo ni
               imel ustrezne izobrazbe, nič zato. So narekovali ministru za visoko šolstvo, naj mu
               izda potrdilo o ustrezni izobrazbi. In to se je zgodilo. In potem nič več. 7 mesecev
               smo čakali na agrema neke latinskoameriške države in neprofesionalna diplomacija,
               takrat neprofesionalna diplomacija, ki jo je vodil očitno neprofesionalni diplomat,
               čeprav je celo življenje, vsaj celo politično življenje namenil zunanji politiki,
               ampak očitno je neprofesionalno ocenil, da je treba poslati delegacijo v tisto
               državo, zatežiti in pritiskati, naj v posebnih mestih izdajo agrema. Poglejte, takih
               blamaž si slovenska diplomacija si ne sme več privoščiti. In to se je dogajalo
               takrat. In prav to je botrovalo predlogu skupine Zares, naj se stvar zaključi, naj se
               zaključi z enim intervencijskim zakonom, ki je povsem v bistvu implementiral
               utemeljene in upravičene zahteve sindikata diplomatov. Ta sindikat, ki ga danes tako
               namerno in politično skušate zagovarjati, v bistvu pa zlorabljate eno plemenito idejo
               diplomatskih sindikalistov, v bistvu je bil najbolj podvržen prav samovolji
               neprofesionalne diplomacije, ki jo je zastopal takratni minister. In prav zaradi tega
               je prišlo takrat do skrajnega predloga, s katerim se jaz, če bi sedel takrat v tem
               mandatu, ne bi povsem strinjal. Ker dobro poznam sistem in funkcioniranje zunanjega
               ministrstva in tudi nekaj izkušenj v diplomaciji imam. Točno vem, kaj je vzdržno tudi
               pri zagotavljanju take fleksibilnosti. In bi takrat svetoval svojim kolegom, naj
               vendarle razmislijo tudi o zaostrovanju kriterijev in o tej dodani vrednosti, ki jo
               lahko pridobi diplomacija, tako kot je zapisano v 13. členu. Torej je jasno, da so
               takratne razmere narekovale nek ukrep, neko spremembo zakona, da se ne bi nadaljevala
               praksa, ki je bila očitno normalna in je pripeljala do hudih ekscesov in blamaž
               slovenske diplomacije na svetovnem prizorišču. Recimo, da je bil tisti primer eden
               takšnih eklatantnih primerov. Zdaj imamo končno priložnost urediti te razmere. Še
               vedno mislim, da je večina pripomb in pričakovanj sindikata upoštevanih, ampak
               sindikat je sindikat in skrbi za to, da se sindikalni interesi uveljavijo. V
               nekaterih državah poznamo tudi institut dinastij, diplomatskih kast, so družine, ki
               ostanejo v tirih diplomacije in je skoraj to nek plemiški podedovan privilegij, da
               delujejo v diplomaciji. To se dogaja tudi v nekaterih evropskih državah. Mi si kaj
               takšnega ne želimo. Mi želimo, da je osnova za diplomatsko kariero strokovnost,
               profesionalnost in prav zaradi tega je ob teh 90% diplomatov, ki delujejo znotraj
               zunanjega ministrstva, dodana možnost črpanja odličnih kadrov, ki so imenovani le pod
               takšnimi pogoji, ki imajo 14 let primerljivih izkušenj, da lahko prispevajo k
               izboljšanju diplomatskega delovanja Slovenije v svetu. In mislim, da ta zakon je
               priložnost za to.</p>
               <p>Mi seveda tega cenenega in demagoškega poskusa izbrisa 13. člena ne moremo podpreti,
               ne bomo podprli, kajti tudi namen tega amandmaja ni, da bi pomagali sindikatu, da bi
               pomagali profesionalizaciji, ampak da bi vendarle nekaj postorili, da se onemogoči
               izboljšanje celotnega sistema. Zgodovina ne govori v prid avtorjem tega amandma,
               predvsem ne dokazuje njihove doslednosti pri zagovarjanju profesionalne diplomacije.
               Tukaj bi lahko naštel še veliko primerov o tem, kako se je odvijala
               profesionalizacija diplomacije v prejšnjem mandatu, ampak tukaj nimamo ne časa, niti
               ni pravo mesto, da bi začeli in vodili takšne analize.</p>
               <p>Torej, še enkrat. Zares stoji za tem zakonom in stoji tudi za tem 13., ključnim
               členom o profesionalizaciji diplomatov.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-15.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Lahko, gospod Grims. Gospod Grims, vas prosim, naj bo res predlog proceduralen, ker
               sicer vem, da izkoriščate možnost, ker časa nimate več. Če boste to še enkrat
               naredili vam besede ne bom dal. Izvolite.</p>
            </sp>
            <sp xml:id="SDZ5-Redna-12-2009-12-15.sp104">

               <speaker>MAG. BRANKO GRIMS:</speaker>

               <p>Hvala. Čisto proceduralni predlog, gospod predsednik, je. Če vas lahko poprosim, da
               bi razmnožili in vsem dali na klop ta izpis glasovanja o zakonu o spremembah in
               dopolnitvah zakona o zunanjih zadevah, s katerim je bilo uvedeno popolnoma
               profesionalno sestava na veleposlaništvih, kajti ne boste verjeti, prav vsi na tem
               seznamu, ki so glasovali so glasovali, za to takrat, to je bilo seveda v prejšnjem
               mandatu, z izjemo gospoda Gantarja in v duhu te razprave bi bilo to za osvežitev
               izjemno dobrodošlo.</p>
            </sp>
            <sp xml:id="SDZ5-Redna-12-2009-12-15.sp105">

               <speaker>PODPREDSEDNIK MIRAN POTRČ:</speaker>

               <p>Gospod Grims, jaz vas prosim, da nehate. Vi veste, da to ni proceduralni predlog.
               Povedali ste, vsak si lahko izpisek iz računalnika priskrbi in prosim, ne
               zlorabljajte pravic, ki jih imate. Hvala lepa.</p>
            </sp>
            <sp xml:id="SDZ5-Redna-12-2009-12-15.sp106">

               <speaker>MAG. BRANKO GRIMS:</speaker>

               <p>Hvala, gospod predsednik.</p>
            </sp>
            <sp xml:id="SDZ5-Redna-12-2009-12-15.sp107">

               <speaker>PODPREDSEDNIK MIRAN POTRČ:</speaker>

               <p>Ali lahko ugotovim, da smo razpravo k 13. členu izčrpali? Hvala. Zaključujem
               razpravo.</p>
               <p>Prehajam k 26. členu in amandmaju k 26. členu. Kdo želi besedo? <stage>(Nihče.)</stage> Zaključujem
               razpravo k 26. členu. Gospod minister, želite besedo? Izvolite. Gospod minister
               Žbogar.</p>
            </sp>
            <sp xml:id="SDZ5-Redna-12-2009-12-15.sp108">

               <speaker>SAMUEL ŽBOGAR:</speaker>

               <p>Hvala lepa, predsednik. Bi zelo na kratko rad nekaj stvari povedal. Ker je bilo danes
               veliko govora o diplomaciji zunanjem ministrstvu in o ljudeh, bi vendarle rad
               povedal, da je veliko dobrih ljudi v zunanjem ministrstvu, veliko, predvsem mladih,
               je zelo dobrih ljudi. Rad bi rekel, da je diplomacija zelo lep poklic pa tudi zelo
               težek poklic. Seveda je to lep poklic, ker spoznavaš nova okolja, nove kulture, je pa
               tudi težak poklic iz različnih razlogov, ne samo zato ker delaš 24 ur 7 dni, ampak
               tudi zato, ker imaš eno veliko odgovornost predstavljati državo skozi podobo
               diplomata, skozi obnašanje diplomata, skozi nastope diplomata, ne samo veleposlanika,
               ljudje dobivajo podobo o državi, ki jo ti diplomati predstavljajo. Jaz sam imam
               izkušnjo, da sem podobo ene države sodil preko enega prijatelja, ki je bil zelo dober
               diplomat, in sem si preko tega tudi zelo dobro podobo o državi ustvaril, ko pa je
               prišla zamenjava in drug diplomat, je pa bilo to nekaj čisto drugega. Kdo so
               diplomati zunaj, kako se obnašajo, kako nastopajo in kako predstavljajo državo, je
               izjemnega pomena, kakšno podobo Slovenija ustvarja v mednarodni skupnosti. Zato je
               zelo važno, da tudi sistem, ki goji te diplomate, ki izobražuje diplomate oziroma
               gradi njihovo kariero, da je čim bolj dovršen. Mi smo poskušali prav skozi ta
               dopolnila zakona vnesti nek večji sistem, neko večjo normalnost v gradnji te kariere
               diplomata. Zato imamo na začetku te vstopne kriterije, zato imamo diplomatski izpit
               po dveh letih pripravništva, višji diplomatski izpit, ostrejše pogoje za
               napredovanje, večje število delovnih let, ki bodo primerljiva, da se ustvari neka
               predvidljivost kariere, da ljudje, ki so najboljši, ki vstopajo, tudi vedo, da bodo
               šli čez te stopnice in da ne bo skušnjave, da lahko preskočijo stopnice zaradi teh
               ali drugih razlogov takoj na sam vrh. In zato zelo apeliram na podporo temu zakona,
               ki je veliko več kot teh 10%, o katerih se v javnosti največ govori.</p>
               <p>Glede teh 10% bi samo še to, kar sem prej pozabil omeniti. Po sedanjem zakonu, kot
               je zapisan, mi enostavno ne bomo mogli imenovati veleposlanika pri OECD prihodnje
               leto, ker takšnega kandidata v zunanjem ministrstvu nimamo. Če nič drugega,
               potrebujemo zato podprtje tega zakona. Pri OECD-ju mora biti nekdo, ki je ekspert v
               financah, ki je ekspert v ekonomskih zadevah, ki ni diplomat. In tega ni v zunanjem
               ministrstvu. Če za nič drugega, zaradi tega in zaradi podobnih primerov, ki bodo še,
               mislim, da je pet profesionalnih ljudi, ki pa niso iz zunanjega ministrstva, da je
               zelo primerno in da bo to kvečjemu spodbudno za graditev te profesionalne
               diplomacije, ki jo sicer gradimo.</p>
               <p>O 26. členu pa samo to, da Vlada ne podpira amandmaja k 26. členu, ker je treba
               urediti možnosti, da si diplomata, ki je v primeru hujših kršitev pogodbenih
               obveznosti v zunanji službi, da se ga lahko začasno premesti na notranjo službo
               dokler potekajo ustrezni postopki. Hvala lepa, predsedujoči.</p>
            </sp>
            <sp xml:id="SDZ5-Redna-12-2009-12-15.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Zaključujem razpravo o amandmajih k zakonu. O
               amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 15. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>13. TOČKO - OBRAVNAVA PREDLOGA ZAKONA O SPREMEMBAH IN DOPOLNITVAH
                  ZAKONA O GRADITVI OBJEKTOV, SKRAJŠANI POSTOPEK.</title> Predlog zakona je v obravnavo
               zboru predložila Vlada. Besedo dajem predstavniku Vlade, mag. gospodu Zoranu Kusu.
               Gospod magister, izvolite.</p>
            </sp>
            <sp xml:id="SDZ5-Redna-12-2009-12-15.sp110">

               <speaker>MAG. ZORAN KUS:</speaker>

               <p>Najlepša hvala za besedo, gospod predsedujoči. Spoštovani Državni zbor!</p>
               <p>Pred vami je zakon o spremembah in dopolnitvah zakona o graditvi objektov.
               Pravzaprav so nameni in cilji sprememb in dopolnitev tega zakona v dokaj ozkih
               okvirih, saj gre samo za prilagoditev in prenos nekaterih določil iz dveh direktiv,
               in sicer, iz Direktive o storitvah na notranjem trgu in Direktive o priznavanju
               poklicnih kvalifikacij. Dva osnovna zakona, ki prenašata ti dve direktivi, sta
               temeljna zakona, medtem ko nekatera določila morajo prenesti tudi nekateri drugi
               predpisi. In takšen je tudi zakon o graditvi objektov.</p>
               <p>Vlada predlaga, da Državni zbor zakon o graditvi objektov v predlaganem besedilu
               sprejme. Hvala lepa.</p>
            </sp>
            <sp xml:id="SDZ5-Redna-12-2009-12-15.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog zakona je obravnaval Odbor za okolje in prostor kot matično
               delovno telo. Prosim podpredsednika Franca Juršo, da predstavi stališče odbora.</p>
            </sp>
            <sp xml:id="SDZ5-Redna-12-2009-12-15.sp112">

               <speaker>FRANC JURŠA:</speaker>

               <p>Hvala lepa za besedo. Odbor za okolje in prostor je na nadaljevanju 11. seje 12.
               decembra 2009 obravnaval Predlog zakona o spremembah in dopolnitvah Zakona o graditvi
               objektov, ki ga je v obravnavo Državnemu zboru posredovala Vlada. Kolegij predsednika
               Državnega zbora je na 43. seji odločil, da se predlog zakona obravnava po skrajšanem
               postopku.</p>
               <p>Na seji odbora so sodelovali predstavniki Ministrstva za okolje in prostor, Zbornice
               za arhitekturo in prostor Slovenije, Inženirske zbornice Slovenije, Komisije
               Državnega sveta za lokalno samoupravo in regionalni razvoj ter Zakonodajno-pravne
               službe Državnega zbora. Člani odbora so imeli poleg osnovnega gradiva na razpolago
               tudi mnenje Zakonodajno-pravne službe Državnega zbora, mnenje Komisije Državnega
               sveta za lokalno samoupravo in regionalni razvoj, predlog Zbornice za arhitekturo in
               prostor Slovenije za oblikovanje amandmaja, amandmaje poslanskih skupin ter mnenje
               Vlade o amandmajih.</p>
               <p>V uvodni predstavitvi in obrazložitvi členov predloga zakona nas je predstavnik
               predlagatelja seznanil, da se s predlaganimi rešitvami prenašajo v slovenski pravni
               red zahteve Direktive št. 2006/123-ES o storitvah na notranjem trgu. Predlog zakona
               sledi načelom, ki jih direktiva vzpostavlja za opravljanje storitev in dejavnosti
               ponudnikov s sedežem v Evropski uniji. Predlog zakona na novo ureja tudi vprašanje
               pristojnosti za povezovanje poklicnih kvalifikacij in izdajanje potrdil za državljane
               Evropske unije. Podrobneje pa ureja tudi pogoje za opravljanje storitev ponudnikov in
               državljanov tretjih držav. Zakonodajno-pravna služba, ki je predlog zakona proučila z
               vidika njihove skladnosti z Ustavo Republike Slovenije, pravnim sistemom in
               zakonodajnotehničnega vidika, je dala pripombe k naslednjim členom: 1., 2., 5., 13.,
               20. in 22. členu.</p>
               <p>Na seji odbora je predstavnica Zakonodajno-pravne službe povedala, da so z vloženimi
               amandmaji poslanske skupine SD, Zares, SDS in DeSUS upoštevale pripombe
               Zakonodajno-pravne službe k posameznim členom, razen pripombe k 20. členu predloga
               zakona glede .../Nerazumljivo/... neustreznega pristopa urejanja zakonskih določb.
               Vendar pa te pripombe ni možno upoštevati, ker bi bilo treba poseči v člene zakona,
               ki se s predloženim predlogom zakona ne spreminjajo. Komisija za lokalno samoupravo
               in regionalni razvoj Državnega sveta je s svojim mnenjem potrdila predlog zakona in
               predlagala, da se prouči možnost opravljanja načela vzajemnosti, zapis v imenik
               zbornice in plačilo članarine v primeru občasnega opravljanja regionalnih poklicev
               ter opozorila zbornico zaradi .../Nerazumljivo./... Slovenije, glede oproščanja
               začasne identifikacije članstva v zbornici v primeru tujcev in Slovencev s
               pridobljeno izobrazbo v tujini.</p>
               <p>Odbor je v okviru druge obravnave predloga zakona v skladu s 126., 128. in 130.,
               131. in 132. členom Poslovnika Državnega zbora opravil razpravo in glasovanje o
               posameznih členih predloga zakona in vključenih amandmajih. Pri tem pa je odbor
               sprejel tudi svoj amandma na predlog Zbornice za arhitekturo in prostor Slovenije.
               Prav tako so bili sprejeti amandmaji Poslanske skupine SD, Poslanske skupine Zares,
               DeSUS in Poslanskega kluba LDS. Amandmaja poslanske skupine SD pa odbor ni sprejel.</p>
               <p>Po opravljeni razpravi o posameznih členih predloga zakona ter po opravljeni
               razpravi in glasovanju o amandmajih v skladu s 128. členom Poslovnika Državnega zbora
               so člani odbora glasovali še o vseh členih predloga zakona in jih sprejeli. Glede na
               sprejete amandmaje na podlagi prvega odstavka 138. člena Poslovnika Državnega zbora
               je pripravljeno besedilo dopolnjenega predloga zakona o spremembah in dopolnitvah
               Zakona o graditvi objektov, v katerega so vključeni in sprejeti amandmaji. Hvala
               lepa.</p>
            </sp>
            <sp xml:id="SDZ5-Redna-12-2009-12-15.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa. Sledi predstavitev stališč poslanskih skupin. Stališče poslanske skupine
               Slovenske ljudske stranke bo predstavil mag. Radovan Žerjav. Izvolite.</p>
            </sp>
            <sp xml:id="SDZ5-Redna-12-2009-12-15.sp114">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovane kolegice in kolegi! Kar se tiče
               predloga zakona o spremembah in dopolnitvah Zakona o graditvi objektov, je zadnji
               čas, da ga sprejmemo. Da ne bo pomote, ne zato, da bi bil predlog tako dober, ampak
               izteka se čas za njegovo uskladitev z direktivami EU. Zadnji rok za uskladitev je 28.
               december tega leta. Med določbami se morajo spremeniti predvsem tiste, ki se nanašajo
               na pogojevanje opravljanja storitev in dejavnosti z obstojem vzajemnosti za ponudnike
               EU. Predlog zakona tudi na novo ureja vprašanje pristojnosti za priznavanje poklicnih
               kvalifikacij, ter urejanje področja zavarovanja odgovornosti za škodo. Vse te
               spremembe so posledica usklajevanja zakona z evropsko zakonodajo. In v Slovenski
               ljudski stranki smo prepričani, da bi bilo treba v zakon o graditvi objektov
               spremeniti še marsikaj. Vendar tokrat Vlada predlaga samo uskladitev z evropskimi
               direktivami.</p>
               <p>V Slovenski ljudski stranki bomo predlagane spremembe seveda podprli. Še vedno pa
               smo prepričani, da bi Vlada morala omenjeni zakon v celoti posodobiti, da bi postal
               prijaznejši državljanom, predvsem pa investitorjem. Še enkrat poudarjamo, da je
               bistveno premalo zakone usklajevati samo z evropskimi direktivami. Prav gotovo bi
               bilo treba izkušnje, ki smo jih deležni na tem področju, predvsem pri gradnji
               objektov, vgrajevati in pomankljivosti, ki smo jih deležni in jih ugotavljamo,
               vgrajevati v te zakone, predvsem v ta zakon, da bi investicije lažje in hitreje lahko
               zazrle luč sveta. Hvala lepa.</p>
            </sp>
            <sp xml:id="SDZ5-Redna-12-2009-12-15.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-12-2009-12-15.sp116">

               <speaker>FRANC JURŠA:</speaker>

               <p>V Poslanski skupini DeSUS podpiramo predlog zakona, ki je pred nami, saj gre
               predvsem za vnos evropske direktive v storitvah na notranjem trgu in direktive o
               poznavanju poklicnih kvalifikacij v slovenski pravni red, kar je treba storiti do
               konca letošnjega leta, med tem ko bodo prispele dodatne zahteve za spremembo zakona.</p>
               <p>Predlog zakona se nanaša izključno na priprave omenjenih direktiv s področja
               opravljanja storitev in dejavnosti tujih ponudnikov na področju graditve in
               prostorskega načrtovanja v državah EU in Švice in drugih držav podpogodbenic. Predlog
               zakona na novo ureja tudi vprašanje pristojnosti za povezovanje poklicnih
               kvalifikacij in izdajanje napotil za državljane EU. Podrobneje pa ureja tudi pogoje
               za opravljanje storitve ponudnikov in državljanov tujih držav. Predlog zakona je
               usklajen tudi s strokovno javnostjo, torej tudi z Zbornico za arhitekturo in prostor
               Slovenije, Inženirsko zbornico Slovenije. Njihove pripombe pa so se upoštevale tudi
               pri amandmajski obliki. Hvala lepa.</p>
            </sp>
            <sp xml:id="SDZ5-Redna-12-2009-12-15.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Bogdan Barovič.</p>
            </sp>
            <sp xml:id="SDZ5-Redna-12-2009-12-15.sp118">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Kolegice in kolegi, predstavniki Vlade!
               Uporabil bom tisto, kar velikokrat rad uporabim: ni vse zlato, kar se sveti. In ni
               vse dobro, kadar v obrazložitvi piše, prilagoditev direktivi ali pa prilagoditev
               evropski zakonodaji. Kolegi so mi povedali, da je šel ta zakon začuda zelo tekoče in
               gladko skozi matično delovno telo, v prepričanju, da urejamo nekaj, kar je nujno
               urediti in kar je dobro za vse. Sicer ne vem, res je zelo zamotan zakon in ga je
               mučno brati, veliko lepše bi bilo brati kakšno lepo slovensko staro knjigo. Če ste
               pogledali vse člene, ki se spreminjajo, ste ugotovili neko inercijo. In sicer
               inercijo, da so bili v skorajda vseh členih, najbolj pomemben je stari 28., 29. in
               34. člen, črtani odstavki, v katerih so bili natančno določeni pogoji za državljane
               Evropske unije, za državljane Švice, če želite, in za državljane tretjih držav, ki
               jih morajo izpolnjevati, če želijo delati na arhitekturno-projektnem področju v
               Republiki Sloveniji. In, dobro, logika pravi, zdaj moramo pa to odstraniti, ker naj
               bi imeli vsi enake pogoje. Pa če ste dobro prebrali, ali jih imajo? Nimajo jih. Že
               spet separirate tri vrste državljanov, slovenske, evropske <stage>(in švicarske)</stage> in tretja
               vrsta so državljani tretjih držav. Toda najbolj žalostno pri tem je, da gre dejansko
               za izenačitev slovenskih in tistih iz tretjih držav, a Evropa ima prednost. Rekli
               boste, da ni res, da smo mi diskriminacijo odpravili. Ni res! Prebral vam bom samo en
               stavek iz 34.b člena: "Določba direktive, ki jo sprejemamo, prepoveduje, da bi države
               članice za ponudnike storitev zahtevale obvezno zavarovanje ponudnika ali telesa, ki
               ima sedež na njihovem ozemlju." Ta direktive prepoveduje meni, državljanu Republike
               Slovenije, da zahtevam od tistega od zunaj, ki bo nekaj delal na projektih ali
               arhitekturi, da tako kot vsi slovenski arhitekti in projekti zavaruje tisto, kar
               dela. A tako smo enaki tujci in Slovenci? Trikrat sem ga prebral, štirikrat sem
               prebral in ne morete me prepričati, da ni res.</p>
               <p>Malo imamo v Slovenski nacionalni stranki dovolj tega, da so vsi drugi bolj enaki
               kot Slovenci. In celo prepričujete me, da gre za odpravo diskriminacije. Boli me, res
               me boli. Gre po domače povedano, da bodo vsi razumeli, za to, da po tej direktivi, po
               tem zakonu, ki ga boste verjetno sprejeli, bodo tujci lahko delali brez nadzora,
               projektirali, da bodo lahko brez zavedanja, da bodo izpolnjevali splošne pogoje in
               celo brez zavarovanja svoje dejavnosti ali po domače rečeno, za njih ne velja pravni
               red, kot velja za Slovence. Jasno piše, Slovenija, država članica, ne sme zavarovati,
               zahtevati zavarovanja ponudnika ali teles. In piše, da zato ne, ker zadostuje tisto
               zavarovanje, ki ga ima tuji izvajalec, tuji projektant tam, od koder je doma, na
               primer v Avstriji, da zadostuje to.</p>
               <p>Prvič. Ali je to res, ali zadostuje?</p>
               <p>Drugič. Kje je nadzor? Ni ga v tem zakonu.</p>
               <p>Tretjič. To je čisto navaden nateg.</p>
               <p>In to je spet diskriminacija Slovencev, ki smo kot hlapci te Evrope, ko pobiramo
               direktive po dolgem in počez, ne da bi jih prebrali, ponižno klonili in spet me čudi,
               da se zbornica arhitektov in projektantov, ki so svetovno priznani, ni "pobunila",
               ali ni dovolj prebrala tega zakona. .../Opozorilni znak za konec razprave./... V
               Slovenski nacionalni stranki ga vsekakor ne bomo podprli.</p>
            </sp>
            <sp xml:id="SDZ5-Redna-12-2009-12-15.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavila gospa
               Breda Pečan. Izvolite.</p>
            </sp>
            <sp xml:id="SDZ5-Redna-12-2009-12-15.sp120">

               <speaker>BREDA PEČAN:</speaker>

               <p>Hvala lepa, gospod podpredsednik. Poslanka skupina Socialnih demokratov bo na vsak
               način podprla ta zakon. Novela zakona o graditvi objektov sledi načelom, ki jih
               direktiva 2006/123 Evropske skupnosti vzpostavlja za opravljanje storitev in
               dejavnosti ponudnikov s sedežem v Evropski uniji, in sicer: načelu upravnih
               poenostavitev, načelu nediskriminacije, načelu utemeljitve zahtev s pomembnimi
               razlogi v javnem interesu, načelu sorazmernosti predpisane zahteve in cilje, ki se z
               zahtevo želi doseči, načelu prepovedi podvajanja enakovrednih zahtev in preverjanja.
               Prav tako novela na novo ureja tudi vprašanje pristojnosti za priznavanje poklicnih
               kvalifikacij in izdajanje potrdil za državljane Evropske unije. Ena najpomembnejših
               novosti je namreč prenos pristojnosti za priznavanje poklicnih kvalifikacij na
               pristojne poklicne zbornice, to je na Zbornico za arhitekturo in prostor Slovenije in
               Inženirsko zbornico Slovenije, kot javno pooblastilo. Podobno ureditev poznajo skoraj
               vse države, v katerih je predpisano obvezno članstvo v poklicnih zbornicah, saj te
               zbornice vodijo postopke ugotavljanja kvalifikacij že za svoje državljane. Predlagana
               ureditev je tudi v skladu z določbami Predloga zakona o spremembah in dopolnitvah
               Zakona o priznavanju poklicnih kvalifikacij, ki po novem omogočajo prenos
               pristojnosti na zbornice ali druge organizacije s posebnim zakonom. Predlagana
               rešitev je bolj ekonomična in racionalno od sedanje ureditve, ko te postopke vodi
               Ministrstvo za okolje in prostor, saj imata Zbornica za arhitekturo in prostor
               Slovenije in Inženirska zbornica Slovenije na razpolago ustrezne kadre in
               organiziranost in ker podobne naloge izvršujeta kot javno pooblastilo že za slovenske
               državljane, ki so kvalifikacije pridobili v Republiki Sloveniji. Tu naj mimogrede
               povem še to, da tudi že po sedanjem zakonu velja, da obe zbornici nadzirata tudi
               kasneje izvajanje določil, ki jim dajejo pooblastila za priznanje licence posameznih
               izvajalcev, se pravi tako arhitektov kot tudi prostorskih načrtovalcev in pri
               inženirskih zbornici gradbenih inženirjev. Gre namreč za to, če ti kršijo določila
               izdane licence, jim lahko zbornici licenco odvzameta in isto velja tudi, tukaj je
               enakost državljanov Evropske unije, ki pridejo izvajat podobna dela k nam, da se tudi
               njim lahko na ta način odvzame licenca za opravljanje dejavnosti v Sloveniji.</p>
               <p>S predlogom novele se podrobneje urejajo tudi pogoji ponudnikov in državljanov
               tretjih držav, pa tudi nekatere uskladitve zakonodaje, ki preprečujejo obratno
               diskriminacijo slovenskih državljanov v primerjavi z evropskimi. S predlogom novele
               se podrobneje urejajo tudi pogoji za opravljanje storitev. Poslanska skupina
               Socialnih demokratov je v postopku priprave tega zakona želela tudi doseči nekatere
               spremembe zakona, ki se ne nanašajo na prenos evropske direktive, vendar smo pristali
               na to, da bomo v najkrajšem možnem času dočakali tudi dopolnitve in spremembe zakona
               o graditvi objektov v tem smislu, da bodo dane možnosti za izvajanje nekaterih
               aktivnosti, dejavnosti, ki jih ta zakon trenutno ne omogoča, zlasti naloge, ki se v
               izrecnem javnem interesu. Z zanimanjem čakamo tudi na drugo novelo zakona, ki bo, če
               lahko tako rečem, bolj interno slovenskega značaja. Hvala lepa.</p>
            </sp>
            <sp xml:id="SDZ5-Redna-12-2009-12-15.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan v imenu poslanske skupine SDS.</p>
            </sp>
            <sp xml:id="SDZ5-Redna-12-2009-12-15.sp122">

               <speaker>RUDOLF PETAN:</speaker>

               <p>Hvala za besedo, gospod podpredsednik. Predstavniki ministrstva, spoštovani!</p>
               <p>Gre za izredno pomembno področje, ki ne obsega samo ozkega področja graditve
               objektov. Graditev nekega objekta je samo končna faza nekega širšega postopka od
               načrtovanja in umeščanja v prostor, ob upoštevanju zahtev in direktiv o varstvu
               okolja. Zahteva ali želja investitorja je, da se objekt lahko čim prej zgradi. Ne
               nazadnje to vpliva tudi na njegovo ceno. Pri nas v Sloveniji že dolgo velja
               hipernormiranost področja, ki ga še nikomur ni uspelo odpraviti. Celo več, bolj ko se
               je poskušalo zmanjšati število birokratskih lovk, ki so v oskrbi za različne interese
               investitorja, bolj so se postopki zbirokratizirali, podaljševali in dražili, kajti
               vsak je dodal svoj prispevek v obliki novega prispevka. Zaradi navedenega je v
               Slovenski demokratski stranki osnovni pristop kar zadeva omenjeno področje kot celoto
               ali pa samo graditev objektov odprava hipernormiranosti področja in cehovskega
               monopola za posamezne ozke segmente, ali če hočete, uzurpacija posameznih ozkih
               področij.</p>
               <p>Omenjena sprememba zakona se opravlja kot uskladitev ali prilagoditev z direktivami
               Evropske unije kot so direktive o storitvah na notranjem trgu, direktive o
               priznavanju poklicnih kvalifikacij in celo direktive na področju prostega gibanja
               oseb. Da bo omenjeni zakon sploh možno implementirati, bo treba spremeniti tudi zakon
               o priznavanju poklicnih kvalifikacij. To pomeni, da ne gre za običajno spremembo
               zakona, ampak za sistemsko spremembo. V tem primeru gre za prenos pristojnosti
               priznavanja poklicnih kvalifikacij na zbornico za arhitekturo in na inženirsko
               zbornico. Do sedaj je to bila pristojnost ministrstva za okolje in prostor. Ali je to
               dobro ali slabo, bo pokazal čas. Nekaj pa je gotovo. Gre za ustvarjanje in
               uzakonjanje cehovskega monopola, kar že v osnovi ni dobro. Običajna posledica je
               zaprtost in monopolno določanje cen storitev kot tisti najbolj opazni in pa
               prepoznavni posledici. Torej usklajevanje z direktivami Evropske unije ni tisti
               osnovni vzrok, ampak je mogoče celo samo posledica. Tudi zaradi tega, ker omenjena
               sprememba v vlogi zmanjšanja hipernormiranosti in poenostavitve storitve in postopka
               graditve objektov ali, če hočete, tudi pocenitve, ni v tej fazi ta sprememba, v
               Slovenski demokratski stranki ne bomo podprli predlagane spremembe. Hvala lepa.</p>
            </sp>
            <sp xml:id="SDZ5-Redna-12-2009-12-15.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem drugo obravnavo
               predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 15. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARSTVU OKOLJA, skrajšani postopek.</title>
               Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona. Gospod mag. Zoran Kus, državni sekretar,
               izvolite.</p>
            </sp>
            <sp xml:id="SDZ5-Redna-12-2009-12-15.sp124">

               <speaker>MAG. ZORAN KUS:</speaker>

               <p>Najlepša hvala za besedo, gospod predsedujoči. Spoštovani Državni zbor! Pred vami je
               zakon o spremembah in dopolnitvah zakona o varstvu okolja. Tudi ta zakon v svojem
               temelju predstavlja prenos treh direktiv Evropske skupnosti v nacionalni pravni red,
               in sicer naslednjih treh direktiv: prvič, direktive o vključitvi letalskih dejavnosti
               v sistem trgovanja s pravicami do emisije toplogrednih plinov v skupnosti, drugič,
               direktive o kakovosti zunanjega zraka in čistejšem zraku za Evropo in tretjič,
               direktive o sistemu skupnosti za trgovanje s pravicami do emisije toplogrednih
               plinov, kratko jo imenujemo tudi direktiva ETS. Te tri direktive so temeljni namen
               prenosa, ampak ne v celoti. V celoti samo direktiva o vključitvi letalskih
               dejavnosti. Direktiva glede kakovosti zunanjega zraka je pravzaprav že prenešena v
               zakon o varstvu okolja. Manjkali sta smo še dve določili, ki nista bili prenešeni v
               zakon o varstvu okolja. Glede direktive ETS, o trgovanju s pravicami do emisij
               toplogrednih plinov, pa prenašamo samo dva člena. Samo dva temeljna člena, ki sta
               bila glede roka potrebna za prenos že do konca tega leta, do 31. decembra 2009. Poleg
               teh treh direktiv in določil, ki sem jih navedel, pa smo na Vladi presodili, da lahko
               v zakon o varstvu okolja dodamo tudi nekatere manjše spremembe in dopolnitve, da
               popravimo nekatere nelogične vsebine ali določila, ki jih je čas na nek način že
               povozil. Teh določil je manj, jih ne bi posebej navajal. To je pravzaprav tudi vse.
               To ni sistemska sprememba zakona o varstvu okolja. Sistemsko je seveda zakon potrebno
               spremeniti, ko se bomo lotili širših, bolj zahtevnih vsebin, ko bomo v celoti
               prenašali sistem trgovanja z emisijami toplogrednih plinov, torej direktivo iz leta
               2009, direktivo ETS, ko bomo sedaj v Kopenhagnu sprejeli pravzaprav podnebni
               sporazum, ki bo prinesel pravzaprav tudi pogajanja za nov podnebno energetski paket.
               Skratka, takrat bo čas, da tudi v celoti prenesemo vsa ta določila. Verjetno bo
               direktivo ETS treba prenesti že prej, saj se lahko zgodi, da bo nov podnebni paket
               glede na sprejem podnebnega sporazuma lahko zahteval nekoliko daljši čas in bo tudi
               potem sam prenos v nacionalni pravni red verjetno kasnejši. Toliko bi jaz dodal kot
               dodatna pojasnila. Hvala lepa.</p>
            </sp>
            <sp xml:id="SDZ5-Redna-12-2009-12-15.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog zakona je obravnaval Odbor za okolje in prostor kot matično
               delovno telo. Zato prosim predsednico Bredo Pečan za predstavitev poročila odbora.
           </p>
            </sp>
            <sp xml:id="SDZ5-Redna-12-2009-12-15.sp126">

               <speaker>BREDA PEČAN:</speaker>

               <p>Hvala lepa, gospod predsednik. Obor za okolje in prostor je na 11. redni seji 26.
               novembra letos obravnaval Predlog zakona o spremembah in dopolnitvah Zakona o varstvu
               okolja, ki ga je v obravnavo Državnemu zboru poslala Vlada Republike Slovenije, s
               predlogom, da ga obravnava po skrajšanem postopku, ker je Kolegij predsednika
               Državnega zbora na svoji 43. seji 9. novembra tudi odobril.</p>
               <p>Na seji odbora so sodelovali predstavniki Ministrstva za okolje in prostor, Zbornice
               komunalnega gospodarstva, Gospodarska zbornica Slovenije, Komisija Državnega sveta za
               lokalno samoupravo in regionalni razvoj, Svet za varstvo okolja Republike Slovenije
               in Zakonodajno-pravna služba Državnega zbora.</p>
               <p>Odbor je poleg osnovnega gradiva prejel tudi mnenje Zakonodajno-pravne službe
               Državnega zbora, mnenje Komisije Državnega sveta za lokalno samoupravo in regionalni
               razvoj, pobudo Obrtno podjetniške zbornice Slovenije za ohranitev sankcije pri
               izvajanju dimnikarske dejavnosti, amandmaje in mnenja Vlade o amandmajih.</p>
               <p>Zakonodajno-pravna služba je v svojem mnenju uvodoma pripomnila, da predlagana
               novela pomeni tako obsežen poseg v določbe veljavnega zakona, ki bi v skladu z
               nomotehničnimi smernicami terjal pripravo novega zakona. Posebej se je izpostavila
               predlagana rešitev glede izvršb s priselitvijo v novem 157.b členu, ki močno odstopa
               od določb sistemskega zakona, ki ureja postopek upravne izvršbe. Pri tem pa
               predlagatelj predloženega zakona predlaganega odstopanja sploh ne utemeljuje.
               Konkretne pripombe je dala k naslednjim členom predloga zakona: 5., 6., 9., 11., 13.,
               15., 16., 21., 23., 24., 29., 40., 43., 52., 54., 64., 69., 71., 73., 74., 75., 76.
               in 78. členu.</p>
               <p>Predlog zakona je obravnavala tudi Komisija za lokalno samoupravo in regionalni
               razvoj Državnega sveta in ga podprla. Odbor je v okviru druge obravnave predloga
               zakona opravil razpravo in glasovanje o posameznih členih predloga zakona in o
               vloženih amandmajih, pri tem pa je odbor sprejel tudi svoje amandmaje. V poslovniško
               določenem roku so vložili amandmaje Poslanska skupina Socialnih demokratov, Poslanska
               skupina Zares in Poslanski klub Liberalne demokracije Slovenije k 2., 5., 6., 7., 9.,
               11., 13., 16., 21., 23., 24., 29., 40., 43., 52. in 54. členu - k temu kar štiri
               amandmaje, k 69., 74., 75., 76., 78., 79., 80., 81. in 82. člen, za novi 82. člen ter
               k 83. členu. Poslanska skupina Socialnih demokratov, Poslanska skupina Zares in
               Poslanska skupina DeSUS - Demokratska stranka upokojencev Slovenije k 64., 69. in
               73., Poslanska skupina Slovenske demokratske stranke k 64. členu in za novi 80.a člen
               ter poslanka Breda Pečan k 64. in 65. členu ter za novi 80.a člen.</p>
               <p>Vlada v svojem mnenju podpira vse amandmaje Poslanske skupine Socialnih demokratov,
               Poslanske skupine Zares in Poslanskega kluba LDS, zavrača vse amandmaje Poslanske
               skupine Socialnih demokratov, Poslanske skupine Zares in Poslanske skupine
               Demokratske stranke upokojencev Slovenije, Poslanske skupine Slovenske demokratske
               stranke ter poslanke Brede Pečan.</p>
               <p>Odbor je sprejel vse amandmaje prvih treh poslanskih skupin, ki sem o njih že
               govorila, ter vse amandmaje Poslanske skupine Socialnih demokratov, Zares in
               Poslanske skupine DeSUS.</p>
               <p>Odbor ni sprejel amandmajev Poslanske skupine Slovenske demokratske stranke k 64.
               členu in poslanke Brede Pečan k 64. členu predloga zakona. Brezpredmetni so postali
               amandmaji Poslanske skupine Slovenske demokratske stranke za novi 80.a člen in
               poslanke Brede Pečan k obema členoma, ker so ti amandmaji vsebinsko povezani z
               amandmajem k 64. členu, ki pa ga odbor ni sprejel.</p>
               <p>Odbor je sprejel svoje amandmaje k 2. členu, 54. členu, za spremembo besedila novega
               139.a člena in redakcijski popravek prvega odstavka 139.b člena, k 72. in 79. členu
               predloga zakona ter amandma na amandma poslanskih skupin koalicije za novi 82.a člen.</p>
               <p>Po opravljeni razpravi je potem glasoval še o vseh členih predloga zakona skupaj in
               jih sprejel. Tako je za Državni zbor pripravljeno...</p>
            </sp>
            <sp xml:id="SDZ5-Redna-12-2009-12-15.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ5-Redna-12-2009-12-15.sp128">

               <speaker>BREDA PEČAN:</speaker>

               <p>...besedilo Dopolnjenega predloga zakona o spremembah in dopolnitvah Zakona o varstvu
               okolja,...</p>
            </sp>
            <sp xml:id="SDZ5-Redna-12-2009-12-15.sp129">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ5-Redna-12-2009-12-15.sp130">

               <speaker>BREDA PEČAN:</speaker>

               <p>... ki je sestavni del tega poročila.</p>
               <p>Hvala lepa, gospod podpredsednik.</p>
            </sp>
            <sp xml:id="SDZ5-Redna-12-2009-12-15.sp131">

               <speaker>PODPREDSEDNIK MAG. VASJA KLAVORA:</speaker>

               <p>Sledi predstavitev stališč poslanskih skupin.</p>
               <p>Besedo ima gospod Franc Jurša v imenu Poslanske skupine DeSUS.</p>
               <p>Prosim.</p>
            </sp>
            <sp xml:id="SDZ5-Redna-12-2009-12-15.sp132">

               <speaker>FRANC JURŠA:</speaker>

               <p>Hvala lepa za besedo. Pozdrav tudi predstavnikom ministrstva.</p>
               <p>Pred nami je še en predlog novele zakona, ki v slovenski pravni red prenaša evropske
               direktive. Tokrat gre za Zakon o varstvu okolja, ki dopolnjuje oziroma spreminja
               veljavnost ureditve na področju trgovanja z emisijami toplogrednih plinov. Naj takoj
               na začetku spomnim, da bo Slovenija morala zaradi nedoseganja zavez kjotskega
               sporazuma zaradi večjih emisij, za kar sta največja krivca tranzitni promet in
               prepočasne tehnološke prenove, na trgu kupiti bone za prekoračitev emisij, ki bodo
               državo za štiri leta stale 80 milijonov evrov. Slovenija bo v novelo prenesla
               določila evropske direktive, ki je v sistem za trgovanje s pravicami do emisije
               toplogrednih plinov vključila tudi letalsko dejavnost. Odločitve o tem so, kot je
               znano, sprejeli na ravni Evropske unije sredi lanskega leta. Dejstvo je, da so tudi
               letalski prevozi pomemben onesnaževalec in sedaj se ta dejavnost vključuje v
               trgovanje s pravicami do emisij. Trenutno v okviru Evropske unije potekajo pogajanja
               o tem, da bi moral sektor zmanjšati izpuste za 10 do 20% do leta 2020. Z vključitveno
               shemo bodo morali tudi letalski prevozniki opravljati monitoring izpustov in o tem
               poročati ministrstvu, ki bo na podlagi tega dodeljevalo emisijske kupone. Leta 2012
               bo 80% kuponov podeljenih brezplačno, nato pa bodo z namenom izboljšanja tehnologij
               in posledično manjših izpustov vedno manjši deleži kuponov brezplačnih, in sicer do
               leta 2027, ko brezplačnih kuponov ne bo več. Predstavniki letalstva so ob tej
               razpravi opozorili, da to trgovanje s kuponi lahko našim letalskim prevoznikom
               povzroči še večje finančne težave kot jih že imajo. Od sedanjih slovenskih letalskih
               prevoznikov je samo eden, ki trenutno nima finančnih težav. Novela prinaša tudi
               nekatere spremembe, ki naj bi izboljšale izvajanje zakona na področju izdajanja
               okoljevarstvenih soglasij in dovoljenj ter obstoječega sistema trgovanja s pravicami
               do emisije. Sprememba zakona se nanaša tudi na delovanje ECO sklada, kateremu želijo
               pospešiti pridobivanje potrebnih sredstev, saj so ugotovili, da je sedanji način
               zagotavljanja ugodnih dolgoročnih kreditov s poroštvom države preveč zamuden. Predlog
               določa tudi omejitev višine združevanja sklada, ki so zavarovana s poroštvom države,
               in sicer na 20% višine sklada namenskega premoženja. Zakonsko jamstvo bo tako
               omogočil hitrejši dostop do ugodnih kreditov sredstev mednarodnih finančnih
               institucij zaradi skrajšanega postopka izdaje poroštva, za katerega do omenjenega
               zneska ne bo treba sprejemati posebnega zakona. Predlog novele predvideva tudi
               nekatere spremembe za učinkovitejše delovanje sistema varstva okolja. Tako naj bi
               prenesli financiranje Sveta Republike Slovenije za varstvo okolja z Ministrstvu za
               okolje in prostor na Državni zbor. Revizija ne bo več pogoj za pridobitev statusa
               nevladne organizacije, ki deluje v javnem interesu na področju varstva okolja. Poleg
               tega pa zakon ne bo več koncesijski akt, po katerem se lahko podeli koncesija za rabo
               naravnih virov tuji pravni ali fizični osebi.</p>
            </sp>
            <sp xml:id="SDZ5-Redna-12-2009-12-15.sp133">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Silven Majhenič, v imenu Poslanske skupine SNS.</p>
            </sp>
            <sp xml:id="SDZ5-Redna-12-2009-12-15.sp134">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovani zbor! Novela zakona je obsežna. Zakon je
               do sedaj doživel že veliko popravkov, predlaganih je bilo več amandmajev, kot je
               členov samega zakona, kar dokazuje, da je zakon slab in ga je treba temeljito
               popraviti, vsekakor pa ga je treba obravnavati po rednem postopku. S tem zakonom je
               bilo do sedaj kar nekaj slabih izkušenj, tako da ne kaže prehitevati in si s tem
               zapirati prostor na vseh področjih, ki se jih ta tematika tiče. Ne smemo dovolite, da
               bi se skozi proceduro skrajšanega postopka vnesle v naše gospodarstvo, okolje in
               pravni red napake, kajti teh je bilo do sedaj že preveč in je zadnji čas, da se od
               tega tudi nekaj naučimo. Premalo je izražen interes države, interes zaščite lastnega
               gospodarstva, prisotnost nacionalnih izjem, ki jih direktiva omogoča, tako da bi bilo
               prav, da so partnerji v pogajanjih tudi predstavniki slovenske industrije. Članice
               Evrope so do sprejemanja sprememb zelo previdne in so dale zadevo le v proceduro ter
               čakajo na izide kopenhagenskega srečanja, kar dokazuje, da ni treba biti vselej prvi
               za vsako ceno, samo da si všečen.</p>
               <p>Vlada upravičuje sprejem zakona s tremi direktivami, ki govorijo o letalskih
               emisijah, trgovanju s toplogrednimi plini ter z direktivo o kakovosti zunanjega
               zraka, po skrajšanem postopku, in zadevo upravičuje tudi s tem, da za državo to ne bo
               imelo nikakršnih finančnih obremenitev. V bistvu gre za to, da se omogoči štirim
               operaterjem začetek postopka pri izpeljavi vključitve njihovih emisij v shemo
               trgovanja. Ta predlog je na nek način sprejemljiv, vendar nas ne prepriča, da je temu
               res tako, kajti, kot je zastavljen, ima to v globalu širše posledice na sam zakon.
               Stopnja znižanih emisij, kakšno smo sprejeli v novembru in govori 30% do 45%
               zanesljivo, nikoli ne bo zavezovala razvitih, saj dogovor, ki naj bi bil tajen, o
               njem govori o določenih virih, bo bogatim dovoljeno skoraj dvakrat toliko izpustov
               kot drugim. Mnenja znanstvenikov, ko govori o podnebnih spremembah, so različna in
               nasprotujoča, opozarja se na ohlajevanje morja, kar je povsem druga teorija in da je
               gladina morja še vedno nižja kot je bila leta 1940. V medijih velikokrat zasledimo,
               ko opozarjajo na dvig morske gladine, zaradi globalnega segrevanja, vendar si
               znanstveniki v tem niso enotni, saj velika večina govori o pogrezanju obale, ker pa
               je povsem druga zgodba in se o tem molči.</p>
               <p>Opozarja se tudi na dobro pripravljen poslovni načrt okoljevarstvenikov, ki jih
               definirajo ameriške politične stranke, saj je okolje retorika političnih igric.
               Podnebne spremembe so zagotovo pričakovane tudi v smeri ohlajevanja, zato je tema
               politike, kako prodati nove davke ljudem, zaradi škodljivih izpustov. Senat
               ameriškega kongresa se je izjasnil glede stališč, ki bi jih naj Amerika zastopala.
               Stališče je bilo pričakovano. Da pred letom 2010 o tem ne bo niti razpravljal. Torej,
               predsednik Barak Obama v Kobenhagnu ne bo imel nobenih zavezujočih pooblastil.
               Gotovoo je pa Kobenhagen tisti, ki bo zaznamovan nov sporazum o posledicah izpustov
               toplogrednih plinov, postavil se bo nov mednarodni sporazum, ki bo nadomestil
               kjotskega, ki pa se izteka. Na segrevanje ali ohlajevanje, zaradi sevanja sonca, po
               oceni znanstvenikov nima vpliva, zato ne kaže na ta račun razmetavati denarja, ko se
               nam ponujajo dvomljive tehnologije, ki finančno obremenjujejo ljudi in ne vidimo,
               kako in kdaj se bo zadeva končala. Za leto 2011 se po vsej Evropi začnejo dražbe
               dovoljenj za izpuste ogljikovih dioksidov. Pri pričakovani ceni 30 evrov na tono se
               nam bo samo elektrika podražila za najmanj 30%, posledično pa še vse ostalo. Seveda
               se kaže po vsem tem, kar slišimo in preberemo, zamisliti ali naj verjamemo tistemu,
               ki sledi denarju in mu prinaša finančne koristi, da govori tudi resnico.</p>
               <p>Novele zakona, predlagane vsebine v Slovenski nacionalni stranki ne bomo podprli.
               Hvala lepa.</p>
            </sp>
            <sp xml:id="SDZ5-Redna-12-2009-12-15.sp135">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Jerič v imenu Poslanske skupine LDS.</p>
            </sp>
            <sp xml:id="SDZ5-Redna-12-2009-12-15.sp136">

               <speaker>MIRAN JERIČ:</speaker>

               <p>Hvala za besedo. Spoštovani podpredsednik. Spoštovana predstavnika Vlade. Cenjena
               poslanka. Kolegi poslanci.</p>
               <p>Koncept Zakona o varstvu okolja, drugega v samostojni Sloveniji, temelji na
               razumevanju narave kot celote in posledično celovite materialne in pravne obravnave
               varstva okolja. Zakon zaradi koncepta celovitosti vsebuje skupna in temeljna načela
               varstva okolja, lahko bi rekli, da je prava mala okoljska ustava. Zunaj zakonske
               ureditve področja kot celote ostaja le ohranjanja narave in ravnanje z gensko
               spremenjenimi organizmi pa seveda raba naravnih dobrin, kot so voda, gozd, kmetijska
               zemljišča, divjad in ribe. Zaradi naših specifičnosti, predvsem pri rabi gozdov,
               divjadi in rib v Liberalni demokraciji Slovenije menimo, da je takšna rešitev logična
               in tudi dobra. Koncept celovitosti Zakona o varstvu okolja je pozitiven, saj bi
               drugačna ureditev, ureditev z večjim številom zakonov, zahtevala za prenos vsake od
               številnih direktiv poseben zakon in podzakonske predpise. Prav tako bi nenehno
               spreminjanje evropske zakonodaje zahtevalo nenehno spreminjanje vrste zakonov in ne
               le enega. Tudi v tem se kaže konceptualna prednost Zakona o varstvu okolja, saj tako
               ni treba zaradi sprememb v enem zakonu prilagajati in spreminjati drugih. Zaradi že
               sprejetih direktiv in želje po nadaljnji poenostavitvi postopkov bo treba do leta
               2012 ponovno prilagoditi zakon. Zaradi tega se tudi v LDS strinjamo s tistimi, ki
               ocenjujejo, da bi bilo najbolje pripraviti nov zakon, seveda, znotraj obstoječega
               koncepta. Obravnavana novela pa je predvsem prilagoditev zakona o varstvu okolja
               Zaradi sprejetih direktiv, s prenosom njihovih zahtev v veljavno zakonsko besedilo.</p>
               <p>Prva direktiva ureja vključitev letalskih dejavnosti v sistem za trgovanje s
               pravicami do emisije toplogrednih plinov. Rok za prenos je 2. februar leta 2010. Čim
               prejšnji prenos je pomemben tudi za naših osem letalskih prevoznikov z operativnimi
               licencami, da bodo lahko pravočasno izpeljali postopke za vključitev njihovih emisij
               toplogrednih plinov v shemo trgovanja.</p>
               <p>Drugi obsežni direktivi, ki ji lahko poenostavljeno rečemo direktiva o trgovanju s
               toplogrednimi plini, je v noveli posvečeno manj prostora, kot bi mi pričakovali. S to
               direktivo se bistveno spreminja način razdeljevanja emisijskih kuponov, in sicer s
               postopno uvedbo javne dražbe emisijskih kuponov. Dejstvo je, da je potrebno večino
               zahtev direktive prenesti v pravne rede držav članic šele do 31. decembra leta 2012.
               Do konca letošnjega leta pa le tiste, ki so potrebne zaradi delovanja sistema
               trgovanja z emisijskimi kuponi po letu 2012. Ker gre za strokovno zahtevne in obsežne
               spremembe se v LDS-u, kot sem že omenil, zavzemamo, da se vključi v popolnoma nov
               zakon o varstvu okolja.</p>
               <p>Iz tretje direktive o kakovosti zunanjega zraka in čistejšem zraku za Evropo pa se
               prenašajo samo tiste zadeve, ki manjkajo v veljavnem zakonu o varstvu okolja. Od
               ostalih sprememb in dopolnitev v LDS izpostavljamo predvsem naslednje. Novela na novo
               ureja program opravljanja kjotskih enot. Po veljavni ureditvi opravljanje tega
               programa v pristojnosti ministrstva, po predlagani spremembi pa naloga preide na SID
               banko. Predlagana je sprememba na področju okoljskih dajatev, po kateri občine ne
               bodo več samostojno določile višie okoljskih dajatev zaradi obremenjevanja okolja
               lokalnega pomena. Ob tem je treba poudariti, da je že Zakon o financiranju občin
               prihodke nekaterih okoljskih dajatev opredelil kot prihodek občine.</p>
               <p>V Liberalni demokraciji Slovenije pozdravljamo prenos financiranja Sveta za varstvo
               okolja Republike Slovenije z Ministrstva za okolje na Državni zbor. Prenos bo
               vsekakor omogočil večjo neodvisnost Sveta za varstvo okolja ter njegovo večjo
               konstruktivnost in kritičnost do nosilcev varstva okolja. Ali bo Svet za varstvo
               okolja to dejstvo znal izkoristiti, pa bo pokazal čas.</p>
               <p>Na koncu želim poudariti, da je po mnenju Liberalne demokracije Slovenije predlog
               zakona potreben, zakonske rešitve utemeljene in nujne ter tehtne, zato bomo predlog
               zakona podprli, z željo, da bomo do konca leta 2012 dobili nov zakon o varstvu
               okolja.</p>
            </sp>
            <sp xml:id="SDZ5-Redna-12-2009-12-15.sp137">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Tomaž Tom Mencinger, v imenu Poslanske skupine SD.</p>
            </sp>
            <sp xml:id="SDZ5-Redna-12-2009-12-15.sp138">

               <speaker>TOMAŽ TOM MENCINGER:</speaker>

               <p>Hvala za besedo. Spoštovane kolegice in spoštovani kolegi! Poslanska skupina
               Socialnih demokratov predlog zakona podpira, saj je ne glede na spoštovanje vse
               evropske zakonodaje prioriteta. Moram povedati, da se v Poslanski skupini Socialnih
               demokratov ne strinjamo s tem, da se s prilagajanjem evropskim direktivam preveč
               hiti. Postavljene roke je pač treba spoštovati in upoštevati v celoti pri katerikoli
               zadevi, sicer sledijo kazni, ki si jim Slovenija v nekaterih primerih ne bi izognila.</p>
               <p>Tri direktive, ki jih uvaja novela zakona, so vsaka zase in skupaj zelo pomembne in
               Direktiva št. 2008/101-ES ni izjema. Shemo za trgovanje s pravicami za izpuščanje
               toplogrednih plinov je treba spremeniti, da bo ustrezala nadgrajenemu ravnanju v boju
               zoper podnebnim spremembam in njihovim posledicam, predvsem v smislu vključitve čim
               večjega števila onesnaževalcev, kar letalski prevozniki brez dvoma so. Menimo tudi,
               da je rok, da se letalski prevozniki prilagodijo omenjenim določilom, v direktivi
               primerno postavljen.</p>
               <p>V Poslanski skupini Socialnih demokratov pozdravljamo dopolnitev predloga zakona na
               podlagi Direktive št. 2008/50-ES o kakovosti zunanjega zraka in čistejšemu zraku v
               Evropski uniji, ki smo jo v glavnem že prenesli v naš pravni red. Veseli nas zlasti
               zahteva za določitev akcijskih načrtov ter določitev pravnih okvirov za čezmejno
               sodelovanje v primeru onesnaževanja zraka, kadar to obsega območje več držav članic.
               Pomembno je, da čim prej postavijo čim trdnejši temelj za izvajanje izpopolnjenih
               ukrepov nadzora kakovosti zraka.</p>
               <p>Direktiva št. 2009/29-ES se pravzaprav dopolnjuje z Direktivo št. 2008/101-ES.
               Direktiva št. 2009/29-ES kot del podnebno-energetskega svežnja spremlja Direktivo št.
               2003/87-ES z namenom izboljšanja in razširitve sistema za trgovanje s pravicami za
               izpuste toplogrednih plinov. Poleg razširitve obsega trgovanja z vključitvijo novih
               sektorjev se nam v Poslanski skupini Socialnih demokratov zdi smiselna določitev
               skupne količine pravic do izpustov toplogrednih plinov na ravni Evropske unije kot
               celote, pod pogojem, da je razdelitev pravična za vse. Postopen prehod z brezplačnega
               načina razdelitve pravic na prodajo pravic na dražbah kot pravilo razdelitve izpustov
               toplogrednih plinov po letu 2013 bo končno poskus uresničitve načela, onesnaževalec
               plača. Rešitev, ki upravljavcem naprav iz sektorjev, ki so izpostavljeni visokemu
               tveganju premestitve emisij CO2 , da se jim razdeli vse kupone brezplačno, je po
               našem prepričanju prav tako na mestu. Določitev pravil o monitoringu, poročanju,
               preverjanju poročil o misijah toplogrednih plinov in pravil za akreditacijo
               neodvisnih .../Nerazumljivo./... poročil na ravni Evropske unije zaradi velikih
               razlik med državami članicami je nujna. To je zagotovo podpodročje, ki bo moralo
               delovati brez razlik, zlasti brez razlik navzdol. Prav tako ne vidimo nikakršne
               ovire, da ne bi Evropska unija sistem trgovanja s pravicami do izpustov toplogrednih
               plinov trgoval z drugimi tovrstnimi sistemi in vzajemno priznaval pravice za
               izpuščanje toplogrednih plinov, ne glede na to, da so drugi sistemi še manj razviti
               kot evropski ali pa sploh še ne obstajajo.</p>
               <p>Kakor že rečeno, v Poslanski skupini Socialnih demokratov predlog zakona o varstvu
               okolja podpiramo. Menimo, da je to sicer manjši korak, vendar v pravi smeri. Hvala
               lepa.</p>
            </sp>
            <sp xml:id="SDZ5-Redna-12-2009-12-15.sp139">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Robert Hrovat v imenu Poslanske skupine SDS.</p>
            </sp>
            <sp xml:id="SDZ5-Redna-12-2009-12-15.sp140">

               <speaker>ROBERT HROVAT:</speaker>

               <p>Hvala za besedo, gospod podpredsednik. Spoštovani! Obravnava novele Zakona o varstvu
               okolja je v tem trenutku bistveno preuranjena. Ob natančnem branju vseh treh direktiv
               Evropske unije, na katere se sklicuje Vlada, ter branju predloga zakona, ki ga
               predlaga Vlada, je razvidno, da se roki za implementacijo nanašajo samo na dve
               poglavji v eni izmed direktiv in ne na potrebno po implementaciji celotne direktive,
               ker nekatere stvari v direktivi še niso dokončno dogovorjene oziroma je
               interpretacija zakonodajnega besedila še v postopku in usklajevanju. Večina zakonskih
               obveznosti se v skladu z direktivami prenese v nacionalne zakonodaje do konca leta
               2012, da lahko začne nov sistem z delovanjem 1. 1. 2013, razen omenjenih dveh členov.</p>
               <p>Drugi zelo pomemben argument, ki smo ga v Slovenski demokratski strani navedli ob
               predlogu za umik te točke, je podnebna konferenca v Kopenhagnu. Kdor pozna posledice,
               ki bi lahko bile rezultat omenjene konference, ne dela zaključkov tako na hitro in na
               lahko. Glavna stvar, ki jo predvideva morebitni globalni dogovor je, ali pogodba
               predvideva ponovno proučitev kriterijev za sektorje, izpostavljanje uhajanja ogljika,
               za doseganje zastavljenih ciljev iz dogovorov. Evropska komisija je že v
               spremljajočem besedilu v direktivi jasno zapisala, da bo po mednarodni podnebni
               konferenci ponovno proučila zastavljene kriterije in jih ustrezno zaostrila, da bi
               dosegla zastavljene cilje. Na Ministrstvu za okolje in prostor so mogoče z dobrimi
               nameni šli v implementacijo celotnega besedila direktive, saj na dolgo in široko v
               zakon vnašajo besedilo direktive. To bo sicer slej ali prej potrebno, vendar to niso
               zahteve, ki jih postavlja komisija. V trenutnih posvetovanjih med komisijo,
               industrijo in ostalimi zainteresiranimi udeleženci vse kaže na to, da bo trgovanje
               kuponov potekalo na evropski ravni in ne nacionalni, kot to predvideva predlagani
               zakon v omenjenih členih. Na področju letalskih emisij bi bilo treba proučiti, ali je
               prenos v slovensko zakonodajo ustrezen in izpolnjuje zahteve. Predlog zakona, kot je
               pripravljen, ni ustrezen odgovor na zahteve direktiv. Če pa bi že bil, pa tudi v
               svoji vsebini ni dovolj dosleden. Pojavlja pa se tudi površnost in nedoslednost.
               Omenjenega predloga zakona ni treba obravnavati in sprejemati prednostno, ob tem pa
               pozabiti na pomembne vidike, kjer pa ima država lahko pomembno vlogo pri zaščiti
               svojih lastnih interesov in interesov svoje industrije. Država bi morala opraviti
               posvet s slovensko industrijo in unovčiti nacionalne izjeme, ki jih predlogi direktiv
               omogočajo. Ker se bo veliko stvari še spremenilo, bo kasneje potrebno opraviti še
               nekaj revizij tega zakona. Slovenija se bo osmešila pred komisijo, ko bodo v Bruselj
               poslali v pregled zakon, tudi to predvideva končne določbe direktive, za katerega bo
               komisija ugotovila, da je preuranjen, sploh pa ne zadovoljuje zahteve iz direktive.
               Prenos direktiv ne sme sloneti le na "copy - paste" prenosov členov, prilagoditvi
               členov ter sprejemu hitrega postopka pod pretvezo časovnega roka. Treba je počakati
               na izid podnebne konference v Kopenhagnu, kjer pa se zadeve zaostrujejo in
               komplicirajo.</p>
               <p>Kljub temu, da še vedno menimo, da je zakon napisan preuranjeno in bi morali njegovo
               izboljšano verzijo obravnavati na eni od naslednjih sej, smo v Slovenski demokratski
               stranki vložili tudi amandmaja, s katerimi skušamo ustrezno reševati vprašanja
               komunalnih odpadkov. Posebej problematično vprašanje za lokalne skupnosti je poleg
               prostorskega načrtovanja tudi reševanje problematike glede vprašanja komunalnih
               odpadkov, ki je še posebej pereče, ker ni urejeno regionalno s sodelovanjem. V
               Slovenski demokratski stranki predlagamo, da se obdelava in odlaganje ostankov,
               obdelava komunalnih odpadkov vmesiti med državne službe varstva okolja.</p>
               <p>Od sprejetja naših amandmajev pa je seveda odvisna tudi podpora k samemu predlogu
               zakona. Hvala.</p>
            </sp>
            <sp xml:id="SDZ5-Redna-12-2009-12-15.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Pavel Gantar v imenu Poslanske skupine Zares.</p>
            </sp>
            <sp xml:id="SDZ5-Redna-12-2009-12-15.sp142">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi.</p>
               <p>Ta zakon, Zakon o varstvu okolja seveda, je doživel veliko sprememb, vendar se te
               spremembe pretežno del dejstva, da smo se v slovenskem pravnem redu odločili tako, da
               parlamentu damo neko posebno vlogo in torej prenos direktiv v slovenski pravni red
               opravimo skozi zakone ne pa recimo tako kot ponekod skozi uredbe, kar bi seveda
               omogočilo, da Vlada oziroma da parlament teh zadev ne sprejema, ampak to sprejema
               preprosto Vlada. Jaz mislim, da je pravilna odločitev, da se tako pomembne stvari
               pripeljejo v parlament, pa četudi to pomeni številne spremembe Zakona o varstvu
               okolja. Od ministrstva, posledic služb pa je seveda odvisno, kdaj se bodo odločili in
               ocenili, da je treba mogoče ta zakon zaradi velikega števila teh sprememb napisati na
               novo. Sam ne vidim neke velike potrebe zdaj, ne izključujem pa tega in ne
               izključujemo tega v Zares, da se to ne bi moglo zgoditi.</p>
               <p>Kar zadeva podnebne spremembe, ker sta vsaj dve direktivi vezani na to, bi lahko
               rekli predvsem to, da je nek temeljni konsenz dosežen. Ta konsenz je dosežen okoli
               tega, da je treba del podnebnih sprememb, ki se dogajajo, pripisati človekovemu
               vplivu in človekovi dejavnosti. Ta konsenz je seveda zelo celovit in o njem sicer
               danes lahko razpravljamo, po mojem mnenju niti ni treba, in s tega dejstva izhaja
               tudi to, da je potrebno sprejeti ukrepe, da bi možne posledice teh podnebnih sprememb
               omejili predvsem z vidika vpliva na kvaliteto življenja.</p>
               <p>Kar zadeva samo to spremembo, bi lahko rekel, ne bom ponavljal teh direktiv,
               predvsem se dve direktivi nanašata na trgovanje z emisijami. Kaj je s tem trgovanjem?
               Evropa je tukaj bila, lahko bi rekli, nosilec tega projekta in tako rekoč edino
               območje, ki ima takšen sistem in na osnovi izkušenj lahko rečemo naslednje, da ima
               dosedanji sistem trgovanja z emisijami celo vrsto problemov. Nekateri sektorji niso
               vključeni, v nekatere dejavnosti niso vključeni, limiti so bili postavljeni
               previsoko, delež teh brezplačno dodeljenih kuponov je bil zelo velik oziroma celo
               izvorno so bili kuponi brezplačno podeljeni, upoštevalo se je tudi tekmovanje, vroč
               zrak, se pravi, jih je bilo preveč na trgu in tako naprej. Kljub vsemu so ocene, da
               je trgovanje z emisijami tudi v teh nepopolnih razmerah prispevalo k zmanjševanju
               emisij. Lahko bi rekli po študijih, ki jih navaja londonski The Economist v
               predprejšnji številki, če ne bi bilo trgovalne emisijske sheme do sedaj v Evropi, bi
               bile te emisije za 20% višje. Čeprav se sam ta častnik zavzema za obsežen sistem in
               transparenten sistem preprostega obdavčevanja emisij CO2, ampak to pustimo ob strani.
               Vsekakor so s tema dvema direktivama uvedene izboljšave tega trgovanja z emisijami
               dobre in bodo zanesljivo prispevale k večji učinkovitosti. Kar pa zadeva roke za
               implementacijo je treba reči, da seveda okoljska konferenca v Kopenhagnu prinaša to
               negotovost, o kateri ste govorili, vendar ne negotovosti za Evropo. Četudi se v
               Kopenhagnu ne bo nič zgodilo, je za Evropo že jasno, da se je odločila za minus 20%
               do leta 2010. In ta sistem trgovanja je naravnan na to. S tega vidika je pravi
               trenutek, da to zakonodajo sprejmemo zdaj, zadosti zgodaj, da se bo slovenska
               zakonodaja, uprava, predvsem pa akterji, ki bodo morali računati z emisijami,
               pripravili na razmere. V obrobi in celoti mi te spremembe podpiramo.</p>
               <p>Posebej bi rad poudaril tudi, da podpiramo prenos pristojnosti Sveta za varstvo
               okolja na Državni zbor. Že sedaj je Svet za varstvo okolja pretežno in zelo dobro
               sodeloval z Državnim zborom, skupino Globe in to bo sodelovanje še okrepilo. Hkrati
               bomo od Sveta za varstvo okolja, ki je v teh letih postal upoštevanja vredna
               institucija, imeli še več kot do zdaj. Hvala lepa. Zakon bomo podprli.</p>
            </sp>
            <sp xml:id="SDZ5-Redna-12-2009-12-15.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Radovan Žerjav v imenu Poslanske skupine SLS.
           </p>
            </sp>
            <sp xml:id="SDZ5-Redna-12-2009-12-15.sp144">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Ponovno se srečujemo s podobno zadevo, kot je bila
               v prejšnji točki, ko smo se pogovarjali o Zakonu o graditvi objektov. Spet sprejemamo
               spremembo zakonodaje, ki je potrebna zaradi prenosa zahtev direktiv EU. Tudi pri tej
               spremembo so nekateri roku zelo zelo blizu, saj je rok za nekatere spremembe že konec
               tega meseca, nekateri pa zapadejo v naslednje leto.</p>
               <p>V naši poslanski skupini bomo spremembe zakona podprli, vsekakor pa je tudi ta zakon
               potreben konkretne prenove, saj ureja zelo zelo pomembno področje varstva okolja.
               Vendar konkretne prenove čim prej, tudi v luči podnebne konference v Kopenhagnu in
               tudi zaradi hude problematike odpadkov emisij toplogrednih plinov v zrak in ne
               nazadnje zaradi tudi umeščanja takšnih in drugačnih industrijskih objektov, ki so
               lahko tako ali drugače sporni, v različna okolja v Sloveniji, kamor le ti iz
               različnih razlogov ne spadajo. Hvala lepa.</p>
            </sp>
            <sp xml:id="SDZ5-Redna-12-2009-12-15.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jih bomo opravili na podlagi pregleda
               vloženih amandmajev z dne 14. 12. 2009.</p>
               <p>V razpravo dajem 64. člen ter amandma Poslanske skupine SDS. Želi kdo razpravljati?
               Gospod Lah, izvolite.</p>
            </sp>
            <sp xml:id="SDZ5-Redna-12-2009-12-15.sp146">

               <speaker>ZVONKO LAH:</speaker>

               <p>Hvala lepa, gospod podpredsednik. Slovenska demokratska stranka je na osnovi
               problematike ravnanja z odpadki, saj vemo, da je od 15 centrov za ravnanje z odpadki
               v Sloveniji zgrajen en in dva deloma, vse ostalo je nekje v postopkih ali
               prostorskega načrtovanja ali investicijske dokumentacije, saj se občine za določene
               centre ne morejo dogovoriti. Vemo pa, da je država Slovenija dolžna Evropi do
               določenih rokov vse to postoriti. Zato smo mnenja v poslanski skupini, da bi javno
               gospodarsko službo, kot je ravnanje s komunalnimi odpadki umestili v državne službe v
               obvezne državne službe za varstvo okolja. Namreč, v kolikor bo ta problematika še
               naprej stala, bodo občine imele veliko škodo, država pa na tem področju ne postori
               nič. V tem primeru bi morali razdeliti investicije oziroma vlaganje v te centre za
               ravnanje z odpadki s strani občin in s strani države. Tudi koordinacija bi bila dosti
               boljša, čeprav je s strani Ministrstva za okolje in prostor bilo pred kratkim rečeno,
               da naj bi Vlada zmanjšala število teh centrov za ravnanje z odpadki s 15 na 10,
               vendar občine ne vedo, katerih 10 bo in kdo bo določil, katere občine spadajo v
               katere centre za ravnanje z odpadki. Mislim, da bi bilo s takšno dikcijo, da to
               preide v državno službo, javno službo, bolje rešeno in potem tudi naprej v programu
               urejanja z odpadki, ki ga je Vlada imela v normativnem programu za letošnje leto, bi
               morali tudi to urediti. Vendar tega programa za enkrat še ni. Upam, da bi se na
               osnovi umeščanja te službe v državno to v nadaljevanju lažje uredilo.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-15.sp147">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Vidim da ne želi nihče več razpravljati o 64... Prosim?</p>
               <p>Gospod mag. Kus, besedo vam bom dal za poslanko.</p>
               <p>Izvolite gospa Breda Pečan.</p>
            </sp>
            <sp xml:id="SDZ5-Redna-12-2009-12-15.sp148">

               <speaker>BREDA PEČAN:</speaker>

               <p>Hvala lepa.</p>
               <p>V zvezi z...</p>
            </sp>
            <sp xml:id="SDZ5-Redna-12-2009-12-15.sp149">

               <speaker>PODPREDSEDNIK MAG. VASJA KLAVORA:</speaker>

               <p>Drugič malo prej.</p>
            </sp>
            <sp xml:id="SDZ5-Redna-12-2009-12-15.sp150">

               <speaker>BREDA PEČAN:</speaker>

               <p>Ja, hvala lepa, gospod podpredsednik. Se vam opravičujem za zamudo, ampak sem se
               morala prej še malo posvetovati.</p>
               <p>V zvezi z amandmajem k 64. členu bi rada povedala samo to, da smo o identičnem
               amandmaju glasovali na odboru, da sem tak amandma vložila tudi jaz, vendar moram
               povedati, da samo amandma k 64. členu in amandma za nov 80.a člen ne rešita problema.
               Moram reči, da pride potem; verjetno bi morala Zakonodajno-pravna služba ugotoviti,
               da je prišlo do neskladnosti v zakonu, zaradi tega, ker amandma k 64. členu, ki so ga
               vložili kolegi iz SDS-a, prenaša pristojnost predelave in odlaganja preostanka
               odpadkov z občinskega na državni nivo, vendar pa v 65. členu kolegi niso črtali te
               pristojnosti pri lokalni skupnosti. In kaj se potem zgodi, če tega ne naredijo?! zdaj
               pa je na žalost prepozno, da bi to lahko naredili, potem ostane pristojnost predelave
               in odlaganja preostanka odpadkov na dveh nivojih - na državnem in na občinskem. Kdo
               bo potem to delal?! Zakon predpisuje nalogo obema nivojema in sedaj se bosta verjetno
               od vsega veselja skregali država in občina, ne o tem, kdo bo delal, temveč, kdo ne bo
               delal. Tukaj je namreč zelo zanimiva dilema potem, namreč nihče tega noče početi, ne
               država ne občina. In zaradi tega mislim, da jim je res žal, kolegi. Jaz upam, da, ko
               ste bili na odboru, da ste opazili, da sem jaz vložila tri amandmaje, zaradi tega,
               ker je treba pač amandmaje vlagati tako, da imajo nek smisel. Ta dva amandmaja žal
               nimata smisla in zaradi tega, meni je žal, jaz bi glasovala za vse tri amandmaje, če
               bi jih imeli pravilno vložene. Ampak tokrat jih verjetno, ne vem, zakaj, zato da v
               bistvu vnaprej onemogočite sprejem, vložite napačno, in ko bo treba glasovati, bom
               seveda glasovala proti.</p>
            </sp>
            <sp xml:id="SDZ5-Redna-12-2009-12-15.sp151">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Kus, državni sekretar. Izvolite.</p>
            </sp>
            <sp xml:id="SDZ5-Redna-12-2009-12-15.sp152">

               <speaker>MAG. ZORAN KUS:</speaker>

               <p>Najlepša hvala za besedo, gospod podpredsednik. Predlagani amandma seveda ima velik
               vpliv na sistem. S tem se seveda popolnoma spreminja, bi se spreminjal in se
               spremenil v sistem občinske gospodarske javne službe. Odlaganje in obdelava ostankov
               komunalnih odpadkov bi čez noč postala državna gospodarska javna služba. To pomeni
               seveda velik sistemski korak in Vlada takšen amandma seveda zavrača. Zavrača iz večih
               razlogov. Prvi razlog je, sem ga že povedal, ker je od zadaj ves sistem, ki bi ga
               bilo treba najprej seveda premisliti, v kolikor bi se v tak sistemski korak spustili.
               Drugič, ker bi bili edina država članica v Evropski uniji in širše, ki bi to imela,
               takšen sistem. To seveda ni najbolj moder argument, morda pa bi bili mi na pravi
               poti, če bi imeli ta sistem na državni ravni, medtem ko ga imajo vse ostale države
               članice na občinski in regionalni ravni. Ampak to je treba najprej premisliti,
               najprej je treba narediti ustrezne analize, študije in se potem seveda pogovarjati
               dalje. In kot je že bilo rečeno na Odboru za okolje in prostor Državnega zbora, bi si
               seveda vzeli čas, da takšne spremembe, sistemske, velike spremembe resno pretehtamo,
               in ko bomo naslednjič pripravljali sistemsko spremembo Zakona o varstvu okolja, bomo
               jasno tudi na to pomislili, ali je samo zaradi tega sistema, da je to občinska
               gospodarska javna služba, odlaganje in ravnanje z odpadki sedaj tako v veliki zamudi
               ali pa bi bilo bistveno drugače, če bi bilo to na državni ravni, ali bi sedaj že
               imeli vse regijske centre. To je seveda veliko vprašanje in je težko dati odgovor iz
               prve roke. Skratka, takšen amandma v sedanji obliki zaradi prevelike sistemske
               spremembe Vlada zavrača.</p>
            </sp>
            <sp xml:id="SDZ5-Redna-12-2009-12-15.sp153">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Veber, prosim.</p>
            </sp>
            <sp xml:id="SDZ5-Redna-12-2009-12-15.sp154">

               <speaker>JANKO VEBER:</speaker>

               <p>Hvala za besedo. No, vendar ne glede na to, da Vlada zavrača ta amandma, je treba
               opozoriti, da je problem sistema obvladovanja odlaganja ostankov obdelanih komunalnih
               odpadkov zelo odprt ta hip v Sloveniji. Mislim, da bi bilo treba vsaj zelo jasno
               opozoriti, da se je treba čim prej odločiti na nivoju Vlade ali pa predvsem na nivoju
               Vlade, ali zdajšnji operativni program razvoja regijskih deponij ostane v veljavi ali
               ne. Namreč, dogaja se, da so nekatere deponije v tem obdobju že zaprte, drugi čakamo
               na to, da dobimo status regijske deponije, in se pravzaprav ta hip nahajamo vsi
               skupaj v izjemno negotovi situaciji. Zato mislim, da je nujno potrebno predvsem, da
               ministrstvo čim manj, če že spreminja dosedanje kriterije, če pa jih, jih naj pa res
               tam, kjer zadeve niso dorečene ali pa se jih ne da doreči, pa mora država potem
               poiskati neko rešitev. Vendar na tistih območjih, kjer so regijske deponije
               opredeljene in kjer je ne nazadnje tudi občina, ki ima možnost izvajati to
               deponiranje in je pripravljena to izvajati, je po mojem mnenju treba tudi s strani
               ministrstva narediti vse, da se ti postopki čim prej zaključijo. Če do tega ne bo
               prišlo, bo prišlo do izjemno velikih težav, s katerimi se že sedaj srečujemo, ko
               pravzaprav ne vemo natančno, kaj načrtovati, kako načrtovati in kdaj lahko ta problem
               rešimo. Verjetno je predlagatelja tudi to navajalo k temu, da se je odločil za ta
               amandma, ker enostavno prihaja do slabe koordinacije med ministrstvom in tudi med
               posameznimi občinami, ki želijo oblikovati regijski center za odlaganje preostanka
               komunalnih odpadkov. Skratka, pričakujem, da bo ministrstvo naredilo zelo resen
               pregled dosedanjih postopkov predvsem tam, kjer je izkazan zelo jasen interes in kjer
               je prostorsko možno izvajati deponiranje ostanka komunalnih odpadkov, to tudi podpre.</p>
               <p>Tega amandmaja seveda ne bom podprl, vendar se mi zdi zelo umestno, da ministrstvo
               še enkrat opozorimo na to, da je pomemben igralec v tem in če se spreminjajo pravila
               igre, potem je nemogoče reševati tako zahtevne projekte, kot so regijski projekti za
               odlaganje ostankov komunalnih odpadkov. Hvala.</p>
            </sp>
            <sp xml:id="SDZ5-Redna-12-2009-12-15.sp155">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Breda Pečan.</p>
            </sp>
            <sp xml:id="SDZ5-Redna-12-2009-12-15.sp156">

               <speaker>BREDA PEČAN:</speaker>

               <p>Hvala še enkrat. Se opravičujem, gospod podpredsednik, da podaljšujem razpravo, ampak
               mislim, da je treba vendarle še kaj povedati glede tega vprašanja.</p>
               <p>Ponovno moram povedati, da mi je po svoje žal, ker bi v primeru, če bi bili
               amandmaji pravilno vloženi, zaradi tega, ker se mi zdi, da izpolnjujejo tisto, kar bi
               država, Vlada morala že zdavnaj narediti, ne šele zdaj, v tem mandatu. Že najmanj tri
               leta vemo, da se občine med sabo ne morejo zmeniti, se pravi, dve leti že prejšnjega
               mandata, da se večina občin med sabo ne more zmeniti in urediti vprašanja izgradnje
               centrov za ravnanje z odpadki in deponij končnega ostanka odpadkov. Ampak to ni samo
               bistveno. Bistveno je nekaj drugega. Namreč, da smo že v preteklem mandatu imeli
               Predlog zakona o pokrajinah, ki so, hočemo ali nočemo, pravzaprav ena izmed najbolj
               logičnih posledic odpadkovnih regij. Mi moramo vedeti, da je ena najbolj močnih vezi
               med prebivalci posamezne pokrajine pravzaprav to, na kakšen način, kjer in do kakšne
               stopnje bodo skupaj ravnali z odpadki do končne predelave in odlaganja. Sedaj imamo
               konkretne primere, ko je bila na ministrstvu pripravljena neka rešitev, ki nima ne
               repa ne glave. Ko gre za šest in za osem pokrajin, če pa gre za 14 pa še toliko
               težje, lahko govorimo o tem, da je recimo logično, da naj bi iz Logatca in iz Kočevja
               vozili in predelovali odpadke v Trebnjem. Trebnje je v Dolenjski pokrajini, Kočevje v
               Osrednjeslovenski pokrajini. Če bi bilo 14 pokrajin, bi bilo Kočevje v svoji
               pokrajini in Logatec v pokrajini Notranjska. Se pravi, totalno vse razsuto na vse
               konce in kraje, ker bomo potem znova morali pokrajine skupaj spravljati zato, da bomo
               enotno ravnali z odpadki. In zato je dolžnost te vlade, če že prejšnja ni svoje
               naloge naredila, kot bog zapove, da razreši ta gordijski vozel, pa ne tako, da ga
               preseka, ampak da ga razvozla. Ker s sekanjem vozlov tudi Aleksander Veliki ni daleč
               prišel. Prišel je fizično daleč, samo zelo za kratek čas. To vemo. Mislim,da bo treba
               ta vozel razvozlati tako, da bo obljuba, ki smo jo dobili na Odboru za okolje in
               prostor, ki smo jo tudi potrdili s sklepom, ki smo ga sprejeli, namreč, da bomo v
               februarju mesecu dobili od Vlade rezultate analize, ki jo dela v zvezi z reševanjem
               problematike ravnanja za odpadki, in predlog, kako dokončno razrešiti ta problem. Mi
               vemo, da smo že šest mesecev preko časa, pet mesecev, da smo pošteni, preko časa, ko
               bi morali že imeti vse centre za ravnanje z odpadki v Sloveniji praktično zaključene.
               Pa imamo, kolikor jaz razumem, v resnici pravega samo enega. In nanj se obešajo vsi,
               vse živo in mrtvo kar hodi in leze po tej Sloveniji, vsi se hočejo v Celje riniti. In
               hvala bogu, da Celjanom in njihovi okolici to nikakor ne ustreza. In mislim, da bi
               vsak normalen rekel, poslušajte, tudi končno odlagališče, odlagališče končne
               predelave odpadkov ima svoje meje. Se pravi, ne more cela Slovenija riniti sedaj v
               Savinjsko območje. Da ne govorim o tem, da si seveda potem veselo lahko nabijajo cene
               tja do neba, kar tudi mora Vlada urediti. Tudi to mora Vlada urediti, ravnanje z
               odpadki, mora, pa vendarle, ker je to sorazmerno, govorim pokrajinsko ravnanje z
               odpadki, državni nivo ravnanja z odpadki, mora biti enotno urejena cena. Če tega
               nismo mogli urediti pri kanalščini, če tega nismo mogli urediti pri vodovodih, potem
               za božjo voljo uredimo vsaj pri odpadkih. Ne more nekdo služiti na račun tega, da je
               drugi imel, da ne rečem drugega, kakor občinska vodstva, ki so bila nesposobna za
               dogovarjanje. Kaj smo mi občani krivi za to, da se župani in vodstvo občin ne morejo
               med seboj zmeniti. In sedaj, recimo, bodo v eni občini za skoraj 100% višjo ceno
               ravnanja z odpadki plačevali zaradi tega, ker se župani Južnoprimorske pokrajine niso
               bili sposobni dogovoriti, zaradi tega, ker so imeli enega, ki je palico med špriklje
               utikal neprestano. A to je rešitev? Jaz mislim, da v takem primeru mora Vlada z
               avtoriteto nastopiti, prevzeti svojo, bom rekla, to ni subsidiarna, ampak je ne vem
               kakšna diarna vloga in ukazati, da je treba stvar urediti. Ne moremo se več tako iti.
               In zato čakam februar z velikim zanimanjem in z velikim užitkom bom potrdila vse
               tisto, kar bo</p>
               <p>Vlada predlagala za dokončno razrešitev teh problemov. Prepričana sem, da ste
               sposobni to narediti v Vladi in prepričana sem, da bomo v letu 2010 imeli dokončno
               razrešene te probleme.</p>
            </sp>
            <sp xml:id="SDZ5-Redna-12-2009-12-15.sp157">

               <speaker>PODPREDSEDNIK MAG. VASJA KLAVORA:</speaker>

               <p>Gospod Miran Jerič, izvolite.</p>
            </sp>
            <sp xml:id="SDZ5-Redna-12-2009-12-15.sp158">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik. Veliko je bilo že povedanega s
               strani Brede Pečan, tako da bo moja razprava malo krajša.</p>
               <p>Najprej bi rad povedal, da bi z veseljem podprl amandma Poslanske skupine Slovenske
               demokratske stranke k 64. členu, pa ga ne bom. Bom povedal, zakaj ne. Meni se zdi
               neresno, ker s tem amandmajem na nek način prelagamo obveznost do javne gospodarske
               službe, kar se tiče obdelave in pa odlaganja odpadkov iz lokalnega nivoja na državni
               nivo. Jaz mislim, da je problem ravnanja z odpadki naš skupen problem v tej državi,
               tako lokalnih skupnosti, bodočih pokrajin, regij in pa seveda tudi države. Tisto,
               česar sem bil jaz vesel, da smo nekaj mesecev nazaj imeli zelo dobro sejo Odbora za
               okolje in prostor in smo obravnavali tudi problematiko ravnanja z odpadki in sprejeli
               tudi, po mojem mnenju, zelo dobre sklepe. Seveda na Vladi, na ministrstvu pa je, da
               te sklepe tudi realizira in to čim prej. Čim prej. Jaz pričakujem od Vlade res
               spremenjen oziroma dopolnjen operativni program ravnanja z odpadki, v katerem bo
               umeščeno, ne vem jaz, 8, 10, 14 centrov, in da bomo seveda znali iz operativnega
               programa zaznati, na kakšen način se bomo spopadli v Sloveniji s tem problemom.
               Tisto, kar je pa za mene najpomembnejše, je pa to, da bomo s tem operativnim
               programom znali prepričati evropske institucije, da mislimo resno, in da ne bomo od
               15. julija naprej, ko bi že morali to vse urediti, tudi plačevali velike kazni,
               denarne. Jaz se tega bojim. In upam, da bomo pripravili res dober program in da do
               teh kazni ne bo prišlo in da bomo ta denar, ki ga bi morali dati za plačevanje teh
               kazni, raje namenili reševanju tega problema. Jaz se z večino, bom rekel,
               razpravljavcev strinjam. Ne trdim, da je bilo v prejšnji vladi vse slabo na tem
               področju, nekaj pa je res, da je bilo v teh štirih letih veliko zamujenega, ampak ne
               samo na račun slabega dela Vlade ali ministrstva, ampak na nek način tudi slabega
               dela znotraj posameznih lokalnih skupnosti, ki so zavirale vzpostavitev dobrega
               sistema za ravnanje z odpadki.</p>
               <p>Iz teh razlogov jaz tega amandmaja ne bom podprl. Seveda pa od Vlade pričakujem, da
               bo sklepe, ki smo jih sprejeli na Odboru za okolje in prostor, čim prej realizirala
               in poročala tudi Državnemu zboru in Odboru za okolje, na kakšen način naj se lotevamo
               reševanja teh problemov.</p>
               <p>Hvala lepa.</p>
            </sp>
            <sp xml:id="SDZ5-Redna-12-2009-12-15.sp159">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ugotavljam...</p>
               <p>Izvolite, gospod Lah.</p>
            </sp>
            <sp xml:id="SDZ5-Redna-12-2009-12-15.sp160">

               <speaker>ZVONKO LAH:</speaker>

               <p>Hvala lepa.</p>
               <p>Naš poskus je bil mogoče v tem, da opozorimo, če ne drugega, ker vemo, kot je gospa
               Pečanova, predsednica odbora, rekla, da bi podprla, če bi bilo boljše pripravljeno,
               če bi bil namen Vlade in pozicije, da bi se to uredilo, bi se lahko pripravilo do
               današnje seje - verjetno. Vendar, amandmaji ne bodo potrjeni, ostalo bo tako, kot je.
               Naj bo pa to opozorilo, da je na tem področju nekaj hudo narobe, kar ste tudi vi
               predgovorniki potrdili. Da operativni program ravnanja z odpadki kasni, da smo v neki
               pat poziciji, kjer se dela velika škoda, nekateri projekti so tudi v fazi
               prostorskega načrtovanja, kaj šele v naslednjih fazah, kot je investicijski program,
               idejni projekt, da ne govorim do gradbenega dovoljenja. Je pa treba, mislim, opomniti
               še na nekatere stvari, ker so, mislim, da za čas ministra Kopača že bile narejene
               neke aktivnosti. Vemo, da vsaka občina do 3 tisoč oziroma nad 3 tisoč prebivalcev
               mora imeti zbirnoreciklažne centre. Nekatere so jih zgradile, večina ne, da v te
               zbirnoreciklažne centre gredo tudi kosovni odpadki, nevarni odpadki, del gradbenih
               odpadkov in da je bil takrat, kolikor se spomnim, narejen poskus, kam s temi
               gradbenimi oziroma temi različnimi odpadki iz zbirno-reciklažnih centrov. Kako naj
               občina s 3 tisoč prebivalci sama dobi odjemalce z enega zbirno reciklažnega centra?
               Nemogoče. Potreben je bil nek sistem. Za dva milijona prebivalcev mogoče en zbiratelj
               ali pa odjemalec stekla ali pa odjemalec nekih nevarnih odpadkov, tudi sistem recimo
               starega pohištva, starih oblek. S tem smo v občinah ukvarjali, vendar je na neki
               točki to obstalo. Slišati je bilo, da je bil problem s steklom, ker ni bilo odjemalca
               za steklo, vsi bi vzeli samo brezbarvno steklo, barvnega stekla ne. Stvar je obtičala
               na tem nivoju, ki ga je potrebno izpeljati, to je ločevanje odpadkov, pred odlaganjem
               že v samih občinah na zbirno reciklažnih centrih. Upam, da bo v tem programu tudi to
               določeno oziroma da bo država oziroma ministrstvo pomagalo, da se s tem programom
               tudi dobi neke odjemalce, da se kompleten postopek od ločevanja na samem izvoru, pa
               do odlaganja ostankov teh odpadkov oziroma ravnanja s temi ostanki sežiganje ali
               kakorkoli. Pokrajine, če bi bile ustanovljene, tako kot je gospa predsednica rekla,
               bi lahko bile dober primer, ker bi pokrajine urejevale tak večji kompleks, vključno s
               centrom za ravnanje z odpadki na določenem območju in bi država potem morala urejati
               samo to zadnjo fazo, recimo sežigalnice, najbrž pa ne bi imela vsaka pokrajina svojo.
               Sedaj pa smo v situaciji, ko nimamo rešenih stvari od izvora odpadkov naprej. In smo
               občine v neki pat poziciji. Težko je pričakovati, da se bodo občine v Sloveniji same
               dogovorile, katere bodo šle kam, ker je bilo veliko teh odlagališč nižjega ranga
               odprtih, tudi sofinanciranih s strani države, pa sedaj ne sodijo v ta program oziroma
               bodo morali biti na nek način izključeni. Težko je sedaj za tiste občine. Financiralo
               pa se ne bo z evropskimi sredstvi urejanje teh manjših odlagališč. Do sedaj je bilo
               rečeno, da se bo izgradnja večjih centrov sofinancirala. Kaj bodo pa tiste občine, ki
               imajo odlagališča, ki jih je potrebno sanirati, urediti in tako naprej?</p>
               <p>To je bil nek poskus, neko opozorilo, da bi se država bolj vključila v reševanje teh
               odpadkov, da verjetno s tem, ko nimamo pokrajin, smo izgubili še določen čas, v
               katerem bi lahko mogoče večje korake delali k ureditvi te problematike. Apeliral bi
               na Ministrstvo za okolje, ker je tudi, mislim, da je bil sklep odbora že, da se
               naredi prerez stanja vseh teh projektov, ki so v pripravi: kje so, kakšna je njihova
               izvedljivost, koliko sredstev potrebujemo za izgradnjo vseh teh objektov. Mogoče ob
               tej priliki ne bi bilo odveč, da se bolje pogleda kompleten ciklus od izvora samih
               odpadkov, pa do tistega končnega odlagališča, ker je silno pestro po različnih
               občinah, tako način pobiranja kot zaračunavanje, nekje je v kubikih, nekje v tonah.
               Zbiranje po kubikih, odlaganje v tonah. Tukaj vmes je marsikaj lahko tudi narobe z
               zaračunavanjem in tako naprej.</p>
               <p>Meni je žal, da se to ni pripravilo. Če bi to šlo na državo, bi država imela neko
               dosti večjo odgovornost. Razumem pa, da pri tej organizaciji ne vem, katera služba na
               državnem nivoju bi to uredila, verjetno na MOP-u. Bi se pa v kratkem času verjetno se
               težko organizirali, da bi bilo tudi to izvedeno. To povsem razumemo. Še enkrat apel,
               da se resno lotimo tega problema, ker da tako prevažamo smeti po Sloveniji gori in
               doli, iz Kopra v Novo mesto, pa iz Maribora v Novo mesto, da se nam res že občani
               oziroma prebivalci smejejo. Prvič se nam smejejo, ko ločeno zbiramo, pa vse skupaj
               marsikje z enim kamionom vozimo na odlagališče. Da pa se še to dogaja, da smeti
               padajo s kamionov na avtocesto, ko prevažajo iz enega konca Slovenije na drugi konec,
               mislim, da nam ni v ponos. Hvala.</p>
            </sp>
            <sp xml:id="SDZ5-Redna-12-2009-12-15.sp161">

               <speaker>PODPREDSEDNIK MAG. VASJA KLAVORA:</speaker>

               <p>Vidim več rok, zato odpiram prijavo. Besedo ima gospod Tomaž Tom Mencinger.</p>
            </sp>
            <sp xml:id="SDZ5-Redna-12-2009-12-15.sp162">

               <speaker>TOMAŽ TOM MENCINGER:</speaker>

               <p>Hvala lepa za besedo. Nisem se hotel vključevati v to diskusijo, ampak bi se
               dejansko pridružil tistim, ki opozarjajo na velik problem. Ta problem je resnično
               vseslovenski in gam je treba začeti reševati tako, da država pripravi novelirani
               operativni program, v katerem bo zapisano, ali je to sedaj osem, ali je to deset
               regijskih centrov. In potem tem zgodbam dogradimo ostalo zgodbo. Naslednja stvar, ki
               je najbolj problematična, je pa ta, da kljub temu, da se že vrsto let pogovarjamo in
               dogovarjamo, pa se nič ne dogovorimo, leta 2013 pa ne bo več evropskih sredstev. Kaj
               bo Slovenija delala po tem datumu, če za ta namen reševanja odpadkov ne bo evropskega
               denarja?! To je misija nemogoče, smeti bomo vozili nekam drugam, izven Slovenije.
               Zato je treba dejansko zelo hitro novelirati operativni program, doreči središča in
               potem to zgodbo dograditi.</p>
               <p>Hvala lepa.</p>
            </sp>
            <sp xml:id="SDZ5-Redna-12-2009-12-15.sp163">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Sajovic.</p>
            </sp>
            <sp xml:id="SDZ5-Redna-12-2009-12-15.sp164">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči.</p>
               <p>Moram reči, da se s predhodniki o tej temi kar strinjam. Kar se tiče amandmaja k 64.
               členu, zagotovo je dobro zamišljen, idealno bi bilo tako, je pa tudi spoznanje mojih
               predgovornikov, ki so pripravili amandma, da ta trenutek v državi nimamo službe in
               infrastrukture, ki bi to zadevo prevzela in opravila. Na nek način se gremo med
               občinami in državo ping-pong, vendar moram reči, da mora tudi ministrstvo zavzeti
               neko bolj definirano in odločno vlogo.</p>
               <p>Velikokrat se v praksi dogaja, da ministrstvo reče in tudi napiše, češ, župani
               zmenite se, pri tem pa nam na tihem od zadaj postavlja pogoje in želi sugerirati,
               kakšne naj bodo rešitve. Gorenjska je zagotovo eden od takšnih primerov. Nekaj
               neumnosti smo Gorenjci že naredili, jaz upam, da bomo zdaj to z združitvijo v enoten
               koncept popravili.</p>
               <p>Kaj se mi zdi pri tej zgodbi bistveno? Ozaveščanje vsakega od nas, da se problem
               ravnanja z odpadki začne pri nas doma v kuhinji, kopalnici, garaži in še kje. Če bomo
               za državo vzpostavili enoten sistem, da bomo tam to ločevali, potem bo vseh teh
               problemov manj. 2 milijona nas je, to je toliko, kot marsikaterega mesta v tujini, ki
               ima to urejeno z enim samim centrom. In tudi mislim, da če bodo številke teh centrov
               v Sloveniji večje kot 10, da potem nismo na pravi poti.</p>
               <p>Tovarno za obdelavo odpadkov, sortirnice je mogoče z današnjo tehnologijo, brez
               škodljivih vplivov za okolje postaviti v vsaki normalno urejeni in opremljeni
               komunalni coni. Treba pa je izkoristiti tisto, kar že imamo. V Sloveniji je kopica
               odlagališč, deponijski prostor je danes dragocen, z leti, ko bomo tam odlagali mogoče
               samo še 15, 20% tistega, kar danes, bo pa še bolj dragocen.</p>
               <p>Zato ministrstvo pozivam, da tiste lokacije, kjer je okolje že onesnaženo, že
               degradirano, izkoristimo do konca in potem saniramo in zapremo. Narobe bi bilo, če bi
               v Sloveniji ta trenutek, ko je odlagališč veliko, če bi zapirali dobesedno na pol
               prazna odlagališča, kajti tudi tiste bo treba sanirati. V praksi se pa to najbrž ne
               dogaja. Zdi se mi pomembno tudi to povedati, da bi morali v Sloveniji povsod urediti
               enotno tudi sistem zbiranja odpadne embalaže. V povprečnih smeteh je odpadne embalaže
               med 50% in 60% in sistemi so različni, nekatere občine imajo rumene posode, nekatere
               rumene vreče, to je tehnikalija, kar ni bistveno, bistveno je, da embalažo vsi
               zbiramo ločeno, predvsem pa je treba tudi dograditi naprej sistem. Sistem, ki ga
               imamo v Sloveniji, SLOPAK, je invaliden. Ustanovila so ga kot deležniki podjetja, ki
               imajo z embalažo veliko problemov in težav in tudi v okviru SLOPAK-a uveljavljajo
               svoje kapitalske in dobičkonosne interese. Ni in ne more biti cilj, da rečemo, da smo
               neko podjetje ustanovili, da bo zbralo 25% odpadne embalaže. Naš cilj mora biti, da
               se borimo za 100%. In če bomo postavili sistem rumene vreče ali rumene posode, potem
               moramo najti tudi nekoga, ki bo vse ločeno zbrane frakcije ne glede na količino, tudi
               prevzel in poenotil. Enostavno čaka nas na tem področju še veliko dela in očitno se
               bomo mogli slej ko prej odločati, kako je tudi v Sloveniji s termo obdelavo odpadkov,
               tam pa, če bomo govorili več kot o dveh, mogoče treh centrih, ki bi jih lahko
               marsikje združili z industrijskimi obrati, če bomo govorili o več, potem sami sebe
               streljamo v koleno in si povzročamo škodo. Hvala lepa.</p>
            </sp>
            <sp xml:id="SDZ5-Redna-12-2009-12-15.sp165">

               <speaker>PODPREDSEDNIK MAG. VASJA KLAVORA:</speaker>

               <p>Gospa Silva Črnugelj, izvolite.</p>
            </sp>
            <sp xml:id="SDZ5-Redna-12-2009-12-15.sp166">

               <speaker>SILVA ČRUNGELJ:</speaker>

               <p>Hvala lepa za besedo. Jaz se zavedam, da čarobne paličice ni, verjetno, da nisem
               edina, in v tej dvorani smo vsi nekako na isti valovni dolžini in da rešitev ni,
               sploh pa ne enostavnih. Na tem področju so rešitve vse dosti zapletene, dosti
               zakomplicirane, ampak to ne pomeni, da jih ni. In to ne pomeni, da se do teh rešitev
               ne bomo dokopali, vendar je treba najti energijo in iskati tiste optimalne rešitve,
               ki bodo zadovoljile dejansko celoto, državo, Vlado, Državni zbor, ne nazadnje pa
               najbolj, kar je pomembno, občine oziroma lokalne skupnosti in kot posledico tega pa
               prebivalce. Prebivalci so tisti, ki dnevno trpijo zaradi nerešenih zadev in dogovor
               je najbolj pomemben. Jaz mislim, da moramo na en način najti varianto, kako in na
               kakšen način rešiti to. Mislim, da jo bomo našli, ker dobrih vzorov v praksi je zelo
               veliko. Jaz sem ravno prišla z enega področja, v bližini Kopenhagna, Malmo, druga
               država, Švedska in Danska so se le zmogle in regije in države med seboj in ne
               nazadnje tudi lokalne skupnosti dogovoriti o vseh teh zadevah, pa verjemite, da
               zaradi zakompliciranosti njihovih zakonodaj, ni bilo enostavno. Ampak če je volja in
               če je zavedanje, da je cilj skupen in da je cilj dejansko kakovost življenja, da je
               cilj eno neonesnaženo okolje, mora biti tudi možnost rešitve. Malmo je primer mesta,
               ki je pred ne polnimi dvajsetimi leti bilo izrazito devastirano industrijsko
               onesnaženo mestece. Danes je to eno izmed prvih oziroma dobilo je nagrado kot zeleno
               mesto sveta in Evrope in je lahko vzorec. Človek ko pride tja, misli, da je to ena
               znanstvena fantastika.</p>
               <p>Rešitve torej so, samo moramo jih najti in jaz upam in verjamem, da toliko optimizma
               mora biti v nas. Za nas, za vsakdanje življenje in ne samo za neke bodoče rodove, ker
               vedno govorimo za bodoče rodove. Mi živimo ta vsakdanjik, mi živimo, dihamo ta
               onesnažen zrak in mislim, da zaradi tega, zaradi nas moramo na en način strniti moči
               in najti optimalno varianto tudi za ta del zakona. Hvala.</p>
            </sp>
            <sp xml:id="SDZ5-Redna-12-2009-12-15.sp167">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo besedo? Odpiram prijavo. Prijava teče. Besedo ima dr. Pavel Gantar.
               Prosim.</p>
            </sp>
            <sp xml:id="SDZ5-Redna-12-2009-12-15.sp168">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Jaz tega predloga amandmaja ne bom podprl. Podprl
               ga ne bom iz dveh razlogov. Eden je bolj političen, drugi je pa mogoče bolj
               strokoven. Političen je seveda ta, da ko poslušamo razprave o ustanavljanju novih
               občin, so vsi tisti, ki so proti novim manjšim občinam, obtoženi, da s tem ko
               nasprotujejo občinam, zagovarjajo centralizacijo države, večjo funkcijo, večjo vlogo
               države. Zdaj pa, ko takšne občine imamo, se pa izkaže, da cela vrsta občin ni
               sposobna opravljati nekaterih temeljnih dejavnosti, ki pa v svojem bistvu, po svoji
               vsebini predstavljajo lokalne zadeve, lokalne javne službe in jih poskušajo prenašati
               na državo. Tako bi celo obdelavo in odlaganje ostankov komunalnih odpadkov prenesli
               na državo. To je po mojem nesprejemljivo. In ravno obratno je, kot se zdi na prvi
               pogled. Drobljenje občin pravzaprav centralizira, povečuje vlogo države in jo naredi
               nesprejemljivo centralistično.</p>
               <p>Po strokovni plati pa mislim, da je tu veliko stvari povsem jasnih, nedvoumnih in se
               o njih pravzaprav ne kaže več dosti prepirati, ampak je treba sprejeti odločitve.
               Jasno je, kaj zahtevajo direktive o varnem odlaganju in obdelavi odpadkov. Povsem
               kristalno jasno je, kakšni pogoji se zahteva od lokacije, od naprav in objektov, ki
               so tam in kakšne komponente se sme na tak ali drugačen način tam odlagati, obdelovati
               in inetizirati. Vprašanje, ki se veža na odločitev je, kje naj to bo in kako naj bo
               to racionalno organizirano. Jaz moram po pravici povedati, da mi je žal, ko gledam
               stanje na tem področju, ki je takšno, kot sem ga kot minister za okolje in prostor
               zapustil pred desetimi leti. Pred desetimi leti smo bili bližje lokaciji centra za
               ravnanje z odpadki na Gorenjskem, na Notranjskem in tako naprej in še marsikje
               drugje. In ne vem, v čem je tu ta zgodba. Tu mora ministrstvo vseeno odigrati bolj
               trdno, bolj odločno vlogo katalizatorja in spodbujevalca občin, da se opredelijo za
               racionalno organizirane centre za ravnanje z odpadki, ki izpolnjujejo vse pogoje.
               Zakaj se to ne zgodi? Ja zato, ker so ljudje še vedno, in ne bodo več dolgo,
               pripravljeni plačati neracionalno visoke stroške, ne rešitev, rešitev, ki jih ni.
               Nekatere občine morajo voziti te odpadke na neke povsem druge lokacije, na druge
               konce Slovenije, morale so zvišati ceno za ravnanje z odpadki za 20, 30 ali celo 100
               in več procentov, in to seveda ljudje za enkrat še "požrejo". Ko ne bodo "požrli" se
               bomo ali pa se boste hitro zmenili okrog teh stvari. Jaz bi res pozval ne samo
               občine, ki ima vsaka svoj interes, ampak predvsem eno zelo močno, zelo trdno, zelo
               odločno politiko ministrstva, ki mora povedati, tu mislimo, da je to, po temeljitih
               posvetovanjih mora reči, to je to. In mora prispevati k temu, da se to tudi zgodi.
               Kar zadeva koordinativno vlogo. Če bi vzeli nase še obdelavo, predelavo in
               shranjevanje odpadkov, potem pa mi povejte, zakaj naj še imamo občine. Ali samo za
               pločnike in ulične svetilke? Zavedajmo se tega, da lokalna samouprava raste iz
               urejanja skupnih interesov in potreb, in temu moramo prilagoditi naše delovanje. Tako
               da s tega vidika, tako strokovnega kot političnega, tega amandmaja ne morem podpreti.
               Hvala lepa.</p>
            </sp>
            <sp xml:id="SDZ5-Redna-12-2009-12-15.sp169">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Srečko Prijatelj.</p>
            </sp>
            <sp xml:id="SDZ5-Redna-12-2009-12-15.sp170">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Za razliko od predhodnika ne bom trdil, da so
               občine poklicane samo za to, da odgovorno ravnajo z odpadki in za ulične svetilke.
               Rešitev sistemskega ravnanja z odpadki mora biti najdena na nivoju države. Če se to
               ne bo zgodilo, potem lahko pogledamo, kaj se dogaja v Neaplju, in boste videli,
               kakšno mesto je to. To je mesto smeti, kuge in bodoče leglo še kake druge nove
               bolezni, ki bo prišla od tam.</p>
               <p>Kaj bi morali storiti? V času recesije je to lahko priložnost za razvoj. Lahko
               država zelo neodgovorno ravna na tem področju, ker noče tega izziva sprejeti. Lahko
               pogledamo, kaj se lahko zgodi, če država pravilno ravna, če gremo samo do Dunaja. V
               središču mesta je sežigalnica smeti, ki ogreva vodo in je toplovod za celoten Dunaj.
               In to v središču mesta. Veste, odpadki so pa tudi denar. To ni samo ločeno zbiranje
               odpadkov, zdaj smo pa naredili vse. Še zdaleč ne. Če pogledamo samo Hrvate, oni
               plačujejo pol kune za vrnjeno embalažo, tako za tetrapak kot tudi za plastenko,
               bodisi majhno ali veliko, od vode. In če bi to sprejeli, recimo, na nivoju države kot
               celovit ukrep, bi bilo te nesnage dosti manj in bi verjetno imeli tudi možnost za
               reciklažo materiala, vsaj na tem segmentu brez problema takojšnjo in stoprocentno
               ločeno zbiranje odpadkov. Seveda so centralna odlagališča odpadkov zaželena v neki
               regiji, ampak o tem, kje to bo in kako bo to zraslo, seveda tudi s pomočjo evropskih
               sredstev, mora povedati država, državni lokacijski načrti, pa tudi OPN-i, občinski
               lokacijski načrti morajo biti narejeni v koordinaciji z okoljskim ministrom. To se ne
               dogaja, občine so prepuščene same sebi. Za Primorsko lahko rečem, da se že kar nekaj
               let borimo s tem, kje bomo odlagali smeti. Nekaj naporov v to je vložila tudi bivša
               županja Izole, gospa Breda Pečan, pa tudi sežanjski župan, iskali smo lokacije. Sedaj
               se postojnski župan prizadeva, da bi našel to ustrezno lokacijo, pa verjetno ne bo
               nič iz tega. Ostalo bo tako, kot je, to ne bo zaživelo. Kam pelje nesistemsko
               reševanje ravnanja z odpadki, lahko vidite, če v bistvu pogledate te pilotne
               projekte, kot jih radi imenujemo, ko gledamo, kako rastejo ti ekološki otoki, kot jim
               rečejo, s kontejnerji, v katerih se naj bi zbirali ločeni odpadki. Pa vendar daleč od
               tega, to se ne dogaja. Celo, kaj ste si omislili sedaj, neke kazni, da bodo, stroge
               kazni za tiste, ki tega ne bodo upoštevali. Jaz mislim, da bi bilo prav, da zadeve
               ločimo na reciklažni material in pa organske odpadke ter se sistemsko pristopi k temu
               tako, da se energija, ki je uporabna, bodisi v smislu organskih gnojil, proizvaja ali
               pa preprosto sežiga, kot je to poznano v Evropi, in se vrača kot energija v prostor
               bodisi kot topla voda bodisi kot energent v drugi obliki. In če tega ne bomo naredili
               na nivoju države, lahko samo besedičimo v tem prostoru in govorimo, kako imajo druge
               države to lepo urejeno, vendar iz tega ne bo nič. Jaz bi apeliral na okoljskega
               ministra, ki ga danes ne vidim tukaj pa tudi, na ministra za gospodarstvo, da odpreta
               svoj mošnjiček, naredita en razpis in dasta izziv, možnost in priložnost mladim, ki
               bodo prijetno pristopili k reševanju tega problema in verjetno tudi našli rešitev. S
               tem bomo zaposlili nekaj ljudi, pridobili evropska sredstva in tudi porabili kakšno
               kilovatno uro elektrike manj za ogrevanje v bodočem času gledano v perspektivi. Če
               tega ne bomo naredili, je škoda besed in škoda dejanj, ker to je vse skupaj na nivoju
               gostilniške debate.</p>
            </sp>
            <sp xml:id="SDZ5-Redna-12-2009-12-15.sp171">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Peter Verlič. Ja, boste dobila. Izvolite, gospod.</p>
            </sp>
            <sp xml:id="SDZ5-Redna-12-2009-12-15.sp172">

               <speaker>DR. PETER VERLIČ:</speaker>

               <p>Hvala lepa. Jaz za razliko od enega izmed mojih predhodnikov, ki je problem reševanja
               komunalnih odpadkov umestil v problem dobrega ali pa slabega delovanja občinske ali
               pa državne ravni, ne razumem tako. Jaz ta naš amandma, ki smo ga vložili, razumem kot
               rešitev problema, ki je tukaj in je sedaj aktualen. Ne bi dejal, da nekatere občine,
               ki so za to, ker je seveda ravnanje z odpadki tudi pristojnost lokalne samouprave,
               niso tega reševale. Če pogledamo samo primer grosupeljske občine, ki je za območje
               bivše širše občine, se pravi sedanje občine Dobrepolje, Ivančna Gorica in pa
               Grosuplje, pred desetimi leti lepo uredila komunalno deponijo, seveda skladno s
               takrat veljavnimi standardi, in rešila dolgoročno problem reševanja odlaganja
               odpadkov. Ampak, kot je bilo že večkrat povedano, ker je začela veljati direktiva o
               odlaganju odpadkov na odlagališčih iz leta 1999 in smo jo prenesli v naš pravni red,
               smo v naš pravni red vnesli tudi uredbo. Ne občine, država. Vlada je z uredbo
               predpisala in je predpisala regijska odlagališča. Lokalnim nivojem je sedaj povedala,
               zdaj pa izvolite, 15 regijskih odlagališč je bilo definiranih, zdaj pa se lokalne
               skupnosti, župani zmenite in začnite reševati problem tako, kot smo mi predpisali. In
               ta problem se je vlekel iz predprejšnjega mandata v prejšnji mandat in smo zdaj v tem
               mandatu, ko smo, jaz mislim tudi na dobro pobudo Odbora za okolje in prostor, tu v
               Državnem zboru našli vsaj tisto eno prehodno rešitev, da dokler se regijska
               odlagališča ne vzpostavijo, da se dovoli začasno odlaganje. To ni dobra rešitev,
               ampak je pa rešitev, da nam smeti res ne ostanejo na dvoriščih.</p>
               <p>Če pogledamo samo en primer, ki ga poznam, to je problem teh notranjskih občin, ko
               naj bi nekako pristopile k odlagališču v Trebnjem, kjer se je takoj poslovilo
               vprašanje, zakaj pa moramo smeti voziti tako daleč, kot eno izmed tistih čisto
               preprostih vprašanj. Po drugi strani pa je tudi župan Trebnjega, pa potem naj bi še
               občina Grosuplje to naredila skupen center, so začeli seveda svoje legitimne interese
               tam izpostavljati. In ob vsej dobri volji do dogovora očitno ni prišlo, ne v
               pričakovanem času, ko je ministrstvo menilo, da bo do tega prišlo. Ni prišlo. Celo
               več. Občina Logatec je potem prevzela neko pobudo in rekla, mi pa bi za šest občin pa
               napravili nek center za ravnanje z odpadki, mimo vsega tega, kar je v regiji, kar je
               mišljeno po uredbi, da bi rešili nek problem in začeli z nekim javnim, zasebnim
               partnerstvom. In tudi na podlagi odgovorov na moja poslanska vprašanja se lepo vidi,
               da pravzaprav taka rešitev, ki jo občina dobronamerno želi, ne bo dobila evropskih
               sredstev. Ne bo dobila evropskih sredstev, ker je še vedno v uredbi napisano drugače.
               In še celo več. Na zadnjem Odboru za okolje in prostor je bilo slišati, sem slišal,
               da naj bi ne bilo več 15 centrov, ampak manj. Medtem ko se kalvarija pogovarjanja in
               dogovarjanja na lokalnih ravneh nadaljuje, Vlada razmišlja o zniževanju števila
               regijskih centrov za odlaganje odpadkov. Kaj bo zdaj? Osebno menim, če se že res tako
               rešuje ta situacija glede števila regijskih odlagališč, potem je prav, da se cela
               zadeva prenese na državno raven, ker je od te ravni tudi dirigirano število regijskih
               odlagališč. Ne vem, kako lokalni skupnosti predpisati, povedati, vse je v redu, ampak
               imamo na razpolago 15 odlagališč. In je ogromno napora, dogovarjanj na lokalnih
               ravneh, na sejah občinskih svetov, polemik, do katerih prihaja v javnosti, potem pa
               pridemo z odgovorom, bomo pa še znižali število regijskih odlagališč. Ampak spet se
               vse prenese na lokalno raven. S tem pa tudi lokalna raven z nekimi svojimi pobudami,
               ki tudi niso usklajene, začne delovati, kot sem že omenil, občine začnejo namenjati
               neka sredstva, ker so dolžne po zakonu o lokalni samoupravi, ampak rešitve pa ni.
               Zato menimo, da je prav, da se tak amandma sprejme, da se pravzaprav zadeve rešijo s
               strani ravni, ki to predpisuje. Nisem slišal pravega argumenta, razen strahu, če bi
               to šlo z višjega nivoja, da bi tu bile verjetno čisto operativne težave. Da verjetno
               ministrstvo, ki bi bilo potem zadolženo za organiziranost državne službe za odlaganje
               odpadkov, pa najbrž take gospodarske službe ni sposobno čisto operativno izpeljati,
               drugega ne vidim. Govorim pa tudi na podlagi izkušenj z vsaj dveh koncev, odlagališča
               Grosuplje in Globoko v Trebnjem, kamor naj bi pripadalo, recimo, cel kup notranjskih
               občin in kjer so župani vsak s svoje strani na nek način tudi legitimne interese
               zastopali. In vsi so rekli, ministrstvo pač tu ni odzivno. In potem vse ostane tako,
               kot je. Vmes pa še sprememba, da bomo imeli manj regijskih odlagališč, kar pomeni, da
               morda vse tiste ure, ki so jih službe, župani, občinski sveti namenili za to, da bi
               prišli do rešitve, lahko pomenijo na koncu čisto nekaj drugega. Zato menim, da je ta
               amandma dober, da bo potem tisti nivo, ki je predlagal oziroma tudi na nek način
               zahteval toliko in toliko regijskih odlagališč, to tudi vzpostavil in bo za to imel
               določene obveznosti in dolžnosti, ki jih bodo na lokalni ravni speljali. Če se samo z
               ene ravni zahteva, da potem pa to župani speljejo, pa tukaj ni potem povratnega
               vzvoda, jaz mislim, da bomo še dolgo časa vrteli zgodbo o številu regijskih
               odlagališč, da o namenih, da to potreujemo, ne dvomimo. Hvala.</p>
            </sp>
            <sp xml:id="SDZ5-Redna-12-2009-12-15.sp173">

               <speaker>PODPREDSEDNIK MAG. VASJA KLAVORA:</speaker>

               <p>Gospa Pečanova, replika. Se odrekate. Gospod Matevž Frangež, izvolite.</p>
            </sp>
            <sp xml:id="SDZ5-Redna-12-2009-12-15.sp174">

               <speaker>MATEVŽ FRANGEŽ:</speaker>

               <p>Mislim, da ta razprava, bogata razprava sicer nakazuje, da imamo na tem področju
               resen problem. Jaz bi razumel amandma kot dobronameren, četudi je jasno, da ga v dani
               situaciji ne moremo podpreti, tudi zato, ker ob konceptualnih razlikah vendarle gre
               za predlog, ki z eno samo potezo na glavo postavljajo dosedanji sistem na tem
               področju. In mislim, da to naj bi bilo pametno. Sem pa osebno odprt za to, da se o
               tem naprej pogovarjamo in vidimo, ali je mogoče tudi skozi razmislek o bolj
               centraliziranem in vsaj zame tudi bolj racionalnem organiziranju ravnanja z odpadki
               po Sloveniji hitreje in ceneje mogoče priti do skupnih ciljev. Zdi se mi, da imamo v
               tej državi tudi sicer kar nekaj težav s tem, da potem, ko določimo prave cilje, smo v
               veliki meri zelo neučinkoviti na poti do tega, da te cilje uresničimo. In v tem
               kontekstu ta amandma razumem kot stisko mnogih lokalnih okolij, ki morajo nekaj
               narediti, pa tega niso sposobne. Tak primer moram reči, da 20 let od blizu spremljam
               tudi v Mestni občini Maribor, ko očitno lokalne skupnosti nimajo zadostne sposobnosti
               za to, da bi izza različnih sindromov, tipičen primer je ta: "nikar ne na mojem
               dvorišču", da s takšnim ozkoglednim pristopom tega problema ne bomo rešili. Ni ga
               treba reševati zaradi Evrope, ampak zato, ker danes mečemo odpadke, ki so dragocen in
               potencialni energetski vir, tako rekoč skozi okno, ga odlagamo v naravo, ne da bi
               izkoristili tisto, kar ima ta odpadek svojega energetskega potenciala, ki ga tudi
               zaradi podnebnih sprememb velja izkoristiti.</p>
               <p>Kot rečeno, podpiram nadaljnjo razpravo in predvsem ministrstvo tudi pozivam k temu,
               da je pozorno pri tem vprašanju, na kakšen način bolje organizirati vprašanje
               ravnanja odpadkov po Sloveniji. Ne morem pa podpreti tega amandmaja, ker ga ocenjujem
               kot nevarnega in nedomišljenega.</p>
            </sp>
            <sp xml:id="SDZ5-Redna-12-2009-12-15.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite še razpravljati o amandmaju k 64. členu? Odpiram prijavo. Gospod
               Samo Bevk.</p>
            </sp>
            <sp xml:id="SDZ5-Redna-12-2009-12-15.sp176">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Jaz ne bom podprl amandmaja
               Slovenske demokratske stranke k temu členu. Vendar bi rad vseeno pokazal neko
               simpatijo do tovrstnega razmišljanja, posebej zaradi tega, ker menim,da se država ne
               more kar ogniti vsem tem problemom, ki jih imamo na terenu, ki pa so zelo specifični.
               Pri nas v Idriji je to živo srebro. Živo srebro najdete povsod, še vedno. Kajti v tem
               rudišču je še vedno 10% vseh svetovnih zalog živega srebra na svetu, ali v obliki
               rude ali v samorodni obliki. Ko mi izpeljemo vse odplake na našo čistilno napravo,
               potem imamo v blatu te čistilne naprave živo srebro. Mi nikamor ne moremo odpeljati
               tega blata, ker ni predpisa, ki bi to v naši državi urejal. Ne moremo ga na lokalno
               deponijo, dve nam je država itak že zaprla, sedaj jih moramo voziti v Logatec, potem
               slišimo, da niti v Logatec ne bomo mogli, da bomo morali na neko tretjo ali četrto
               lokacijo, ker je to res zelo zelo neurejeno področje. Država bo morala malo bolj
               poskrbeti za to področje, pa tudi za te specifične odpadke, ki so pri nas v bistvu
               sestavni del komunalnih odpadkov, kajti če gre stvar na čistilno napravo, če potem,
               recimo, se zakoplje za neko gradnjo, dobimo gradbene odpadke, ki so ravno tako
               kontaminirani z živim srebrom. Ko smo sanirali otroški vrtec, ne s slovenskim
               denarjem, pač pa z denarjem norveškega finančnega mehanizma, smo imeli problem, kam s
               tem materialom, ki je bil kontaminiran z živim srebrom. Tako bi se po mojem mnenju
               morala država bolj aktivno lotiti teh problemov in za nekatere vrste odpadkov pa
               poskrbeti. Posebej govorim tukaj o odpadkih, ki so kontaminirani z živim srebrom.
               Strategija Evropske unije za živo srebro, ki je bila sprejeta leta 2005, nalaga vrsto
               nalog tudi vsem članicam Evropske komisije, tudi Sloveniji, kajti po letu 2010 ne
               bomo smeli več uporabljati živega srebra niti v termometrih. Živo srebro bomo lahko
               uporabljali samo kot muzejski eksponat ali v specialne raziskovalne namene. Tukaj je
               eno odprto področje, ki ga država celo pusti ob strani. Ko se sedaj končujejo
               zapiralna dela v idrijskem rudniku, Ministrstvo za gospodarstvo enostavno hoče
               likvidirati to podjetje, ne da bi povedalo, kaj naprej s tem, tudi s temi odpadki.
               Država je ustanovila informacijsko raziskovalno središče, ki pa ne more zaživeti, ker
               nima ustrezne podpore, razen "ad hoc" podpore Ministrstva za okolje in prostor, ki ga
               samo začasno financira, medtem ko je Ministrstvo za gospodarstvo začelo nek postopek
               likvidacije, ki bo ta problem samo potisnil pod preprogoin ne bo rešitev, ki bi bile
               potrebne.</p>
               <p>Zdaj sem, gospod podpredsednik, res malo zašel iz osnovne teme, zato se opravičujem.
               Vendar kljub temu mislim, da bi morala država pri teh specialnih odpadkih poskrbeti
               za te probleme, kajti to narekuje tudi strategija Evropske unije za živo srebro. In
               naj izkoristim še to priložnost, da povem, da ta sklep likvidacije rudnika živega
               srebra, ki je sedaj v vladni proceduri in upam, da ga boste tudi vi dobili, kajti
               sprva vas niti vprašali niso za mnenje glede tega sklepa, da se ustrezno odzovete na
               ta sklep, kajti mislim, da je, to bom pa sedaj prvič javno povedal, dr. Matej
               Lahovnik sprejel politično odločitev o likvidaciji rudnika živega srebra, ne pa
               strokovne odločitve. Hvala lepa.</p>
            </sp>
            <sp xml:id="SDZ5-Redna-12-2009-12-15.sp177">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Srečko Prijatelj.</p>
            </sp>
            <sp xml:id="SDZ5-Redna-12-2009-12-15.sp178">

               <speaker>SREČKO PRIJATELJ:</speaker>

               <p>Hvala lepa ponovno za besedo.</p>
               <p>Kot že rečeno s strani mojega kolega, ta zakon ima v osnovi več amandmajev, kot ima
               osnovnih členov. Kaže na to, kako smo se lotili urejanja te problematike. Jaz bi pri
               tem želel povedati, da ta slaba praksa Državnega zbora se vedno znova ponavlja.
               Spoštovane kolegice in kolegi, najprej pogrešam pristojnega ministra, drugo, kar bi
               bilo prav, če že vidimo, da nekatere stvari lahko pravilno naredimo, da jih naredimo
               pravilno. Ampak praksa v Državnem zboru je takšna, da tudi tisto, kar bi lahko sicer
               naredili dobro, naredimo v osnovnem izdelku zelo slabo. Če želimo biti evropsko
               primerljivi, potem moramo, če že zmoremo vsako direktivo Evropske unije takoj
               implementirati v našo zakonodajo, moramo tudi malo pogledati čez mejo. Vsaj do
               sosedov. Ali bolj proti Balkanu, Hrvate, ali pa bolj evropski narod, Avstrijce. Tam
               boste lahko dobili dobro prakso.</p>
               <p>Jaz ne vem, zakaj toliko besed okoli tega, kako bomo zadevo naredili še slabšo, če
               pa imamo primerljive rešitve, ki so dobre, potrjene z dobro prakso, kot že rečeno,
               tudi donosne, kajti smeti, mi na Primorskem rečemo škavace, odpadki, se kar lepo
               plačajo in so donosen posel. Jaz ne vem, zakaj bi morali pri tem zatiskati oči pred
               rešitvami, ki kar same kličejo. Celo Evropa namenja nenormalne količine denarja za te
               projekte. Zato še enkrat poziv in apel Vladi: dokler ne bo celovitega pristopa, Vlada
               Republike Slovenije je povedala, kje bodo centralne predelovalne postaje ali
               sežigalnice ali tovarne organskih odpadkov, ali pa v bistvu sortirnice, kakorkoli
               hočete, jih imenujte, do takrat ne bo celovitega pristopa k reševanju tega problema.
               In kot že rečeno, vsaj tri Ljubljane oziroma tri Maribore bi lahko greli z odpadki,
               ki se zbirajo samo tukaj v Ljubljani. To so znane študije, ki prenesejo v bistvu
               komercialno upravičenost. Zakaj ne bi država posodila denarja za take obrate? Zakaj
               ne bi podprla nesporne ekološke predelave, ki lahko da tudi nekaj nazaj? In zakaj
               jutri na te plastenke ne bi mogli natisniti tega, kar zmorejo Hrvati, da se vsaka
               vrnjena plastenka plača s pol kune oziroma 50 lip, oni vrnejo. Zakaj tega mi ne
               moremo narediti tako? Zakaj država ne more razpisati odprtega natečaja za dober
               projekt? Vsako leto konča toliko in toliko inženirjev, magistrov, doktorjev svoj
               študij. Tudi to dvorano so opremljali mladi ljudje. Na razpisu je dobila skupina,
               mislim, da treh deklet, arhitekt, ta izziv in danes imamo moderno evropsko
               državnozborsko dvorano. Na tak način bi lahko zraslo tudi kaj drugega. Ampak ne! Ker
               seveda vsak želi loviti v kalnem in ker komunalna podjetja dobro služijo, ker je to
               monopol, na katerega nihče ne sme pomisliti, da bi ga spreminjal drugače, kot je to
               dogovorjeno v lokalnih krogih, je temu tako. V Italiji to uravnava mafija, zato imajo
               taka mesta, kot jih imajo, ker želijo na ta način uzurpirati problematiko.</p>
               <p>Jaz bi želel premakniti to z mrtve točke. Karkoli bomo sprejemali, je tako in tako
               že v uvodni besedi bilo povedano s strani gospe Brede Pečan, ko je govorila, da so
               amandmaji brezpredmetni. Želel bi premakniti debato v to smer, da damo nalogo
               ministru, da sprejme izziv in pristopi k temu tako, kot bi moral, seveda na razumen
               način in evropsko primerljiv način. Hvala lepa.</p>
            </sp>
            <sp xml:id="SDZ5-Redna-12-2009-12-15.sp179">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mirko Brulc.</p>
            </sp>
            <sp xml:id="SDZ5-Redna-12-2009-12-15.sp180">

               <speaker>MIRKO BRULC:</speaker>

               <p>Hvala lepa. Najprej opravičilo, ker sem prej povzročil nemir. Dobil sem telefonski
               klic, da v Vipavski dolini piha veter, burja, 183 km/uro. In v čem je zdaj problem -
               ker je Dars na hitro cesto postavil kamione in jo s tem zaprl. Če bi taka burja
               pihala na Koroškem, na Prekmurskem, bi ljudje lovili strehe, pri nas se pa jezijo,
               ker je cesta zaprta. Hvala bogu, da je, ker sicer bi lahko prišlo do prometnih
               nesreč. Ampak hočem povedati, kakšni smo. Jaz upam, da ne bodo pomladne stranke zdaj
               zaradi tega na Bevkovem trgu v Novi Gorici organizirale zborovanj proti Vladi in
               ministrstvu, ampak proti burji. Ja, tako napovedujete, gospod, prosim.</p>
               <p>Seveda bom proti temu amandmaju, iz enega od razlogov. Država ne more skrbeti
               konkretno za vsak center zbiranja odpadkov, tega si ne predstavljam. Z vsem drugim se
               pa strinjam, organizacija in dogovori, ki bi zdaj morali potekati bolj intenzivno, pa
               ne tečejo, kar pa je problem Vlade. Ker ste vsi omenjali svoje probleme, na Goriškem
               imamo dogovorjeno, da bi bil ta center za zbiranje odpadkov v mestni občini Nova
               Gorica. Veliko stvari smo se dogovorili, 13 županov med seboj. Problem je nastal
               sedaj, ko bi radi vsi opravljali s tem centrom. Mi temu nasprotujemo. Center bo v
               mestni občini, z njim želimo opravljati sami, seveda po predpisih, ki so zelo jasni.
               In če bomo imeli 13 županov, ki bodo s tem centrom opravljali, potem ne vem, kako
               bomo vodili investicije in vse druge dogodke, ki so vezane na tak center. To je edini
               problem, o katerem želim povedati.</p>
               <p>Zdaj pa čisto za šalo. Kolega iz Mirne Peči, župan, če že imate tako ime, je bilo
               tukaj rečeno, bi lahko imeli zažigalnico, pa bi rešili zadevo, če že imate peč. Hvala
               lepa.</p>
            </sp>
            <sp xml:id="SDZ5-Redna-12-2009-12-15.sp181">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo o tem amandmaju in tem členu razpravljati? <stage>(Ne.)</stage></p>
               <p>Potem prehajamo na 78. členin amandma k temu členu. Odpiram prijavo za razpravo o
               78. členu in amandmaju koalicijskih poslanskih skupin k temu členu. Prijavljenih ni.
               To se pravi, da ni razprave in jo zaključujem.</p>
               <p>Odpiram razpravo za novi 80.a člen. Predlaga ga Poslanska skupina SDS. Želi kdo
               razpravljati? <stage>(Ne.)</stage> Ugotavljam, da smo razpravo o vloženih amandmajih končali. O
               amandmajih pa bomo v skladu s časovnim potekom seje zbora odločali danes v okviru
               glasovanj, pol ure po prekinjeni 15. točki dnevnega reda oziroma najkasneje ob pet
               minut pred eno ponoči, ampak mislim, da bo prej. S tem prekinjam to točko dnevnega
               reda.</p>
               <p>Prehajamo na <title>15. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PROSTORSKEM NAČRTOVANJU.</title> Predlog zakona
               je v obravnavo zboru predložila Vlada. Besedo dajem predstavniku Vlade za dopolnilno
               obrazložitev predloga zakona. Gospod državni sekretar, izvolite, imate besedo.</p>
            </sp>
            <sp xml:id="SDZ5-Redna-12-2009-12-15.sp182">

               <speaker>DR. ZORAN KUS:</speaker>

               <p>Najlepša hvala za besedo, gospod podpredsednik. Spoštovani Državni zbor! Pred vami
               je Predlog zakona o spremembah in dopolnitvah Zakona o prostorskem načrtovanju. Zakon
               o prostorskem načrtovanju je bil nazadnje spreminjan, sistemsko pravzaprav spreminjam
               in sprejet leta 2007. Takrat je v zakon bila zapisana ambicija, da naj bi občine v
               dveh letih do 11. novembra 2009 sprejele občinske prostorske načrte. Trenutno je v
               pripravi in v postopku priprave več kot sto petdeset občinskih prostorskih načrtov,
               samo nekaj občinskih prostorskih načrtov je bilo že do konca sprejetih.</p>
               <p>Priprava občinskih prostorskih načrtov je v zamudi. Kaj je razlog temu? Razlog
               verjetno ni samo v tem, da občine niso uspele v tem času pripraviti in sprejeti
               občinskih prostorskih načrtov, ampak je očitno bil razlog tudi v nekoliko neustrezni
               zakonodaji. Zakon o prostorskem načrtu je očitno imel zapisana določila, prvič, zelo
               ambiciozno določilo, da je možno občinske prostorske načrte sprejeti v dveh letih,
               drugič imel je nekatera določila, ki so verjetno v postopkih nekoliko preveč
               kompleksna, ki postopkov ne skrajšujejo, ki postopkov ne pospešujejo in ne
               poenostavljajo. In to je bil tudi temeljni razlog za spremembe in dopolnitve zakona o
               prostorskem načrtovanju: vnesti nekatera določila, ki poenostavijo, ki pospešijo in
               skrajšajo postopke priprave občinskih prostorskih načrtov. Obenem pa je zakon poleg
               teh določil vgradil tudi novi rok, rok, s katerim se podaljša in daje možnost za
               dokončanje postopkov priprave sprememb občinskih prostorskih sestavin še iz
               zakonodaje iz osemdesetih let. Tudi tukaj je v postopku kar šestdeset takšnih
               sprememb in dopolnitev občinskih prostorskih sestavin. Če bi se seveda strogo držali
               roka do 11. novembra 2009 bi morali te postopke ustaviti in teh postopkov ne bi mogli
               speljati do konca.</p>
               <p>Občine, ki pripravljajo in ki imajo te postopke v proceduri, so vložile nekatera
               sredstva, so pripravile nekatere študije. Zato je seveda tem občinam smiselno in
               modro dovoliti, da te postopke dokončajo, ampak seveda z omejenim rokom. Te postopke
               lahko zaključijo do konca naslednjega leta, ne morejo pa od 11. novembra letošnjega
               leta vlagati novih postopkov, začeti novih postopkov. Samo tisti, ki so v proceduri.
               In to so pravzaprav vse temeljne spremembe in dopolnitve zakona o prostorskem
               načrtovanju, s temeljnim ciljem in namenom, ki sem ga navedel.</p>
               <p>Vlada predlaga, da v takšni obliki zakon Državni zbor tudi sprejme. Hvala lepa.</p>
            </sp>
            <sp xml:id="SDZ5-Redna-12-2009-12-15.sp183">

               <speaker>PODPREDSEDNIK FRANCE CUKJATI:</speaker>

               <p>Hvala državnemu sekretarju mag. Zoranu Kusu. Predlog zakona je obravnaval Odbor za
               okolje in prostor kot matično delovno telo. Besedo dajem predsednici Bredi Pečan za
               predstavitev poročila odbora. Prosim.</p>
            </sp>
            <sp xml:id="SDZ5-Redna-12-2009-12-15.sp184">

               <speaker>BREDA PEČAN:</speaker>

               <p>Hvala za besedo, gospod podpredsednik. Odbor za okolje in prostor je na svoji 11.
               redni seji 26. novembra letos opravil obravnavo predloga zakona o spremembah in
               dopolnitvah zakona o prostorskem načrtovanju, ki ga je Državnemu zboru v zakonodajni
               postopek posredovala Vlada 29. oktobra. Vlada je predlagala, da se predlog zakona
               obravnava po skrajšanem postopku. Kolegij je ta predlog na 43. seji 9. novembra
               potrdil, vendar je skupina poslank in poslancev 12. novembra zahtevala, da o
               odločitvi Kolegija predsednika Državnega zbora odloči Državni zbor. In Državni zbor
               je na 11. redni seji 17. novembra odločil, da se predlog zakona obravnava po
               skrajšanem postopku.</p>
               <p>Tako smo potem na seji odbora spremembe in dopolnitve predloga zakona obravnavali.
               Zakon se nanaša na odpravo problemov, ki se zaradi nekaterih neustreznih določb
               veljavnega zakona v praksi pojavljajo v postopkih pri pripravi občinskih prostorskih
               načrtov. Predlog zakona v dopolnitvah temelji na drugačnem pristopu, ki je v
               primerjavi z dosedanjim mehkejši in temelji tudi na načelih zaupanja, sodelovanja in
               usmerjanja med državo in občinami kot dvema ravnema oblasti v Republiki Sloveniji na
               področju urejanja prostora, in sicer tako, da predlaga spremembe pri postopku
               priprave občinskega prostorskega načrta ter spremembe roka, do katerega morajo občine
               zaključiti postopke priprave sprememb in dopolnitev še veljavnih prostorskih sestavin
               občinskih planskih aktov, in sicer do začetka leta 2011. Določa tudi naloge oziroma
               vlogo nosilcev urejanja prostora, daje pristojnost ministrstvu za urejanje prostora,
               da vodi seznam z državnimi predpisi določenih nosilcev urejanja prostora,
               razbremenjuje ministrstvo obsežnega administrativnega dela v zvezi s pridobivanjem
               smernic in mnenj nosilcev urejanja prostora ter občinam omogoča lažje uveljavljanje
               njihovih razvojnih interesov v postopkih usklajevanja z nosilci urejanja prostora.
               Ministrstvo, pristojno za prostor, s tem zakonom postane nosilec urejanja prostora za
               področje razvoja poselitve. Večjo spremembo v predlogu zakona predstavlja sprememba
               51.a člena oziroma 10. člen predloga sprememb in dopolnitev tega zakona, ki se v
               veljavnem zakonu nanaša na potrditev predloga občinskega prostorskega načrta s strani
               ministrstva oziroma Vlade. Postopek od potrditve predloga občinskega prostorskega
               načrta se v predlogu zakona ukinja in nadomešča s sprejemom poročila o usklajenosti
               občinskega prostorskega načrta na Vladi.</p>
               <p>Ravno na to predlagano spremembo pa posebej opozarja Zakonodajno-pravna služba
               Državnega zbora, kjer lahko občina zaradi neupoštevanja smernic nosilcev urejanja
               prostora sprejme nezakonit občinski prostorski načrt, saj Vlada občinskih prostorskih
               načrtov ne potrjuje več, temveč se le seznani s poročilom, ki ga pripravi ministrstvo
               in ga pošlje občini. Občina pa lahko kljub ugotovitvam iz poročila, da smernice
               nosilcev urejanja prostora niso bile upoštevane, občinski prostorski načrt z odlokom
               sprejme. Nezakonitost navedenega podzakonskega akta pa je, upoštevajoč predlagane
               rešitve, mogoče ugotoviti šele v okviru ustavne presoje tega podzakonskega akta.</p>
               <p>Komisija Državnega sveta za lokalno samoupravo in regionalni razvoj predlog zakona
               podpira, podpira pa tudi podaljšanje roka za zaključitev postopkov spreminjanja,
               dopolnjevanja še veljavnih prostorskih sestavin planskih aktov, vendar obenem
               ugotavlja, da so občine, ki so namesto k pripravi občinskih prostorskih načrtov
               pristopile k spremembam in dopolnitvam veljavnih prostorskih sestavin planskih aktov
               občin, v boljšem položaju. Podpira tudi rešitev, ki razbremenjuje Ministrstvo za
               okolje in prostor administrativnega dela in omogoča občinam neposredno komuniciranje
               z nosilci urejanja prostora.</p>
               <p>V razpravi so člani odbora namenili pozornost določbi 5. člena, ki se nanaša na
               pripravo občinskega prostorskega načrta v digitalni obliki in njegovo ustreznost.
               Veliko pripomb se je nanašalo tudi na pripravo smernic za načrtovanje prostorske
               ureditve s strani nosilcev urejanja prostora, ki velikokrat kasnijo z odgovori ali pa
               celo zahtevajo celo vrsto dopolnitev občinskega prostorskega načrta. Menili so, da
               nosilci urejanja prostora v posameznih primerih ne razpolagajo s strokovnimi gradivi
               za pripravo smernic in v teh primerih obremenjujejo občine, da same sodelujejo pri
               pripravi strokovnih podlag. Pri preverbi, ali je potrebna izdelava celovite presoje
               vplivov na okolje, pristojni organ tudi prekoračuje z zakonom določene roke. Smiselno
               enake pripombe so bile podane tudi na določbo 9. člena predloga zakona, ki ureja
               postopek priprav predloga občinskega prostorskega načrta. Člani odbora so
               problematizirali instrument molka organa oziroma odgovor organa .../Opozorilo za
               konec razprave./... zakonom določeni rok za odgovor in ob tem nemoč občine za
               ukrepanje.</p>
               <p>Odbor za okolje in prostor je v skladu s 126. in 131. členom Poslovnika Državnega
               zbora opravil razpravo in glasovanje o členih predloga zakona in o vloženih
               amandmajih. Kako so bili posamezni amandmaji zavrnjeni ali sprejeti, je razvidno iz
               poročila odbora. Odbor je sprejel tudi dva svoja amandmaja k 5. in 9. členu predloga
               zakona. S sprejetimi amandmaji na seji odbora so v predlogu zakona upoštevane
               pripombe Zakonodajno-pravne službe Državnega zbora. Po končani razpravi ...</p>
            </sp>
            <sp xml:id="SDZ5-Redna-12-2009-12-15.sp185">

               <speaker>PODPREDSEDNIK FRANCE CUKJATI:</speaker>

               <p>Gospa, gospa Pečan...</p>
            </sp>
            <sp xml:id="SDZ5-Redna-12-2009-12-15.sp186">

               <speaker>BREDA PEČAN:</speaker>

               <p>Ja, hvala lepa.</p>
               <p>Glede na sprejete amandmaje, je pripravljeno besedilo dopolnjenega predloga zakona,
               v katerega so vključeni sprejeti amandmaji.</p>
               <p>Hvala za potrpljenje, gospod podpredsednik.</p>
            </sp>
            <sp xml:id="SDZ5-Redna-12-2009-12-15.sp187">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Gospod Bogdan Barovič bo predstavil stališče Poslanske skupine Slovenske nacionalne
               stranke.</p>
               <p>Prosim.</p>
            </sp>
            <sp xml:id="SDZ5-Redna-12-2009-12-15.sp188">

               <speaker>BOGDAN BAROVIČ:</speaker>

               <p>Hvala lepa za besedo, gospod podpredsednik. Kolegice, kolegi.</p>
               <p>Razlogi in cilji tega zakona so popolnoma jasni in si jih vsi želimo. Kako je z
               okoljskimi prostorskimi načrti in s kakšnimi težavami se srečujemo, pa smo že spet
               tam, župani v občinah, le-ti dobro vedo.</p>
               <p>Cilj tega zakona, sploh v določilih, v členih, kjer so natančno določeni roki, kar
               je dobro, zelo dobro, natančno določeni roki, do kdaj mora kakšen akter v celotnem
               procesu odreagirati, dajejo sicer neko jamstvo oziroma bi ga dali, če se ne bi,
               spoštovani predstavniki Vlade, postavili v našo kožo in ugotovili, kaj se v resnici
               dogaja. V resnici se dogaja predvsem to, da se ti roki niso spoštovali. Vsaj do zdaj.
               Jaz upam, da se odslej bodo. Tipičen pri nas je recimo eden od nosilcev urejanja
               prostora, to je kmetijsko ministrstvo, katerega odločitve in mnenja včasih čakamo
               tudi po pol leta in še več. Ampak pustimo to. Glede na pripravljeni zakon, opozarjam
               vse kolegice in kolege, ne glede na to, da Slovenska nacionalna stranka zakonu ne bo
               nasprotovala, na veliko pomanjkljivost, ki se v praksi dogodi, in to smo že srečali,
               med 51. členom četrtim odstavkom in med 52.a členom drugim odstavkom. Če dovolite, bi
               na to pomanjkljivost opozoril in mislim, da bi bilo prav, da bi se ob njej zamislili.
               Namreč, zgodba je takšna. 51.a člen v četrtem odstavku pravi, da v primeru, da
               nosilec ureditve prostora, ministrstvo ali Vlada, v roku, ki je postavljen ne izda
               sklepa o ugotovitvi usklajenosti, se šteje, da je predlog občinskega načrta usklajen,
               oziroma govori tudi o tem, če nosilec ne da v zahtevanem roku mnenja, lahko občina
               nadaljuje s pripravo prostorskega načrta. Govorim o konkretnem primeru, da se bo
               razumelo, občin.</p>
               <p>Včasih je bilo to razumljivo in mislim, da celo zapisano, da to pomeni, če ni
               nosilec dal svojega mnenja v določenem času, da se je strinjal s smernicami, ki so
               bile. In kaj se zgodi? Občina, po zdajšnjem zakonu tega ne piše, samo rok je
               postavljen, piše pa, v kolikor se nosilec ne odzove, lahko pripravljavci delajo OPN
               naprej. Se naredi prostorski načrt, krasna zemlja, pride zainteresiran investitor,
               postavil bo novo proizvodnjo dejavnost, občinski prostorski načrti so se nadaljevali,
               so pripravljeni, mi to zemljo temu potencialnemu investitorju, ki bo zaposlil nova
               delovna mesta, kjer bo postavil tovarno in tako naprej, prodamo. "Opa, ti ga na", ko
               še enkrat gre v preverbo OPN pod pretvezo, da je vse v redu, ker se niso prej nosilci
               oglasili, se tisti nosilec, ki se ni oglasil, oglasi in pravi: "Opa, tukaj pa nekaj
               ni v redu" in se na osnovi drugega odstavka 52.a člena lepo zadevo da na Ustavno
               sodišče. Po domače povedano, krasni nateg, nateg občine in nateg investitorja, ki je
               to kupil, ampak to ta zakon omogoča. Verjemite mi, jaz sem se dve uri, tri ure
               posvetoval z delavko, ki dela na tem področju in ta zakon zares pozna dobro, vsaj
               prejšnjega, notri in pravi, da je tukaj lahko velika napaka. Če se ne bodo nosilci
               pravočasno oglasili, pomeni, da se OPN dela in ko se bo ta naredil in ko se bo že
               nekaj dogajalo, kdo bo potem reševal probleme, kdo bo vračal bodočemu kupcu in tako
               naprej. Skratka, tukaj bi res opozorili na to možnost, ki se zgodi, ali pa predvsem
               bistvena rešitev vsega tega pa je, da se roki, ki so postavljeni v tem predlogu
               zakona, absolutno spoštujejo, kar pa se dejansko res ne in to je pa velika ovira za
               vse postopke naprej, vsaj do sedaj se ni.</p>
               <p>Kot rečeno, v Slovenski nacionalni stranki dopolnjenemu Predlogu zakona o
               prostorskem načrtovanju ne bomo nasprotovali.</p>
            </sp>
            <sp xml:id="SDZ5-Redna-12-2009-12-15.sp189">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo dajem gospodu Miranu Jeriču, ki bo predstavil stališče Poslanske
               skupine Liberalne demokracije Slovenije. Prosim.</p>
            </sp>
            <sp xml:id="SDZ5-Redna-12-2009-12-15.sp190">

               <speaker>MIRAN JERIČ:</speaker>

               <p>Spoštovani podpredsednik, državni sekretar, cenjene kolegice poslanke, kolegi
               poslanci!</p>
               <p>Prostorsko načrtovanje kot del urejanja prostora je strokovno zahtevna in
               soodločanje široke javnosti odprta dejavnost. Njen obseg je izjemen od določanja
               splošnih usmeritev na državni ravni do urbanističnega načrtovanja ter sprejemanja in
               izvajanja prostorskih izvedbenih aktov v občinah. Kot takšno je prostorsko
               načrtovanje razpeto med politiko, stroko, kapitalom in zasebnimi interesi. Čim bolj
               se s prostorskim načrtovanjem bližamo temeljni ravni, tem večji so razkoraki med
               javnimi in parcialnimi interesi. Za uspešno prostorsko načrtovanje je nujna
               učinkovita, nedvoumna, enostavna in do vseh udeležencev prijazna prostorska
               zakonodaja, kjer so strateške in izvedbene vsebine jasno razmejene, ravno tako
               pristojnosti posameznih udeležencev. Takšne prostorske zakonodaje pa v naši državi
               žal nimamo in jo vse prevečkrat spreminjamo in namesto, da bi se postopki priprave
               prostorskih aktov poenostavili in skrajšali, se je zgodilo z vsemi temi spremembami
               ravno obratno. Prostorska zakonodaja enostavno ne prenese spreminjanja vsakih pet
               let. So države, kjer se bistveno ne spreminja več desetletij, temveč se samo
               nadgrajuje. Kaotičnost naše prostorske zakonodaje rezultira v stihijskem prostorskem
               razvoju, ki se odraža med drugim tudi s pospešeno, razpršeno gradnjo na najboljših
               kmetijskih zemljiščih in nenazadnje se ta kaotičnost odraža s številnimi postopki na
               Ustavnem sodišču. Predlagano novelo Zakona o prostorskem načrtovanju v LDS ocenjujemo
               kot popravo največjih napak in očitnih anomalij obstoječega sistema prostorskega
               načrtovanja, ki pa v jedru sistema bistveno ne posega. Še posebej podpiramo tiste
               spremembe, ki naj bi prispevale k nemotenemu in hitrejšemu poteku postopkov
               sprejemanja.</p>
               <p>O konkretnih rešitvah želimo v Liberalni demokraciji Slovenije opozoriti predvsem na
               spremembo 51. člena in na novi 51.a člen, ki postopek potrditve predloga občinskega
               prostorskega načrta ukinjata in ga nadomeščata z ugotavljanjem usklajenosti predloga
               občinskega prostorskega načrta. Rešitev, ki je bila sprejeta z amandmajem
               koalicijskih poslanskih skupin sicer v pretežni meri ohranja uveljavljeno zakonsko
               ureditev, ki zagotavlja usklajenost občinskega prostorskega načrta s prostorskimi
               akti države in upoštevanjem mnenj nosilcev načrtovanja, ki na podlagi področnih
               predpisov zagotavljajo izvajanje in varstvo državnih javnih interesov. Minister tako
               s sklepom ugotovi usklajenost občinskega prostorskega načrta s smernicami nosilcev
               urejanja prostora. V kolikor pa iz mnenj izhaja neusklajenost, odločanje o njem
               prenese na Vlado. S to novo rešitvijo je povezana tudi določba novega 52.a člena, ki
               omogoča vladi, da sproži postopek za oceno skladnosti z ustavo oziroma zakonom za
               občinski prostorski načrt, ki ga je sprejela občina kljub negativnemu sklepu Vlade
               Republike Slovenije o usklajenosti s smernicami nosilcev načrtovanja in ugotovitvi
               ministrstva, da so vplivi njegove izvedbe za okolje nesprejemljivi. In nenazadnje
               novela zakona rešuje tudi velik problem več kot 50 občin vezanih na rok 14. 11. 2009.
               Veljavni zakon namreč po preteku tega roka sprememb in dopolnitev prostorskih
               sestavin planskih aktov več ne dopušča, kar pomeni, da po tem roku občine postopkov,
               ki so v teku, ne bi mogle več niti zaključiti. To bi pomenilo veliko škodo za lokalne
               skupnosti, ker so v omenjene postopke vložile veliko dela in pa seveda tudi finančnih
               sredstev.</p>
               <p>V Liberalni demokraciji Slovenije bomo predlog zakona sicer podprli, vendar z
               zavedanjem, da bi bilo treba temeljito analizirati celotno z urejanjem prostora
               povezano zakonodajo, ter sistemsko zagotoviti racionalnost in učinkovitost celovitega
               urejanja prostora na državni, bodoči regionalni in na lokalni ravni. Torej, ob
               širokem strokovnem in političnem konsenzu pripraviti nov zakon z ambicijo, da bi
               veljal vsaj 10 let. Hvala lepa.</p>
            </sp>
            <sp xml:id="SDZ5-Redna-12-2009-12-15.sp191">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Silva Črnugelj bo predstavila stališče Poslanske skupine Socialnih
               demokratov.</p>
            </sp>
            <sp xml:id="SDZ5-Redna-12-2009-12-15.sp192">

               <speaker>SILVA ČRNUGELJ:</speaker>

               <p>Hvala za besedo, gospod predsedujoči. Lepo pozdravljena generalna sekretarka, dragi
               kolegi. Poslanska skupina Socialnih demokratov bo Predlog zakona o prostorskem
               načrtovanju podprla. Veljavni zakon o prostorskem načrtovanju, ki je bil sprejet 30.
               3. 2007, določa, da morajo občine v roku, ki se izteče oziroma se je že iztekel, se
               pravi, 14. 11., sprejeti svoje nove temeljne prostorske akte, občinske prostorske
               akte. Vendar se je v praksi izkazalo, da sta dve leti za sprejem občinskih
               prostorskih aktov preambiciozen načrt, ki si ga je zastavila prejšnja vlada. Dejstvo
               je, da je bila na to pripravo občinskih prostorskih načrtov večina občin precej
               nepripravljena, saj mnogo, zlasti manjših občin, za pripravo občinskih prostorskih
               načrtov še sedaj ne more zagotoviti zadostnih finančnih sredstev v svojih proračunih,
               niti za to nima zagotovljenih ustreznih kadrov. To je tudi razlog, da ta zakon pač
               sprejemamo po skrajšanem postopku, ker predstavlja popravek nekaterih napak v prvi
               fazi. Zato novela Zakona o prostorskem načrtovanju odpravlja probleme, ki se v teh
               fazah in postopkih pojavljajo v praksi zaradi nekaterih neustreznih določb veljavnega
               zakona. S predlaganim zakonom se med drugim tudi sprejema rok, do katerega morajo
               občine zaključiti postopek priprave sprememb in dopolnitev še veljavnih prostorskih
               sestavin občinskih planskih aktov tako, da se podaljšuje za več kot leto dni, kar bo
               občinam omogočalo dokončanje že pričetih postopkov. Postopek potrditve predloga
               občinskega prostorskega načrta pa se v predlogu zakona ukinja in nadomešča s
               sprejemom proračuna o usklajenosti občinskega prostorskega načrta na Vladi. Večina
               rešitev prinaša poenostavitve in pospešitve postopkov sprejemanja občinskih
               prostorskih načrtov, ki so temeljni, ne le prostorski dokumenti občin, vendar tudi
               temeljni dokumenti trajnostnega razloga in od teh je odvisen tudi njihov gospodarski
               in tudi trajnostni razvoj. To pomeni tudi nek nakazan namen in način v smeri
               opravljanja administrativnih ovir, ki so tako prepotrebne in v poslanski skupini smo
               vedno bili za tak pristop, da se odpravljajo administrativne ovire.</p>
               <p>V Poslanski skupini Socialnih demokratov smo veliko energije namenili iskanju
               optimalnih rešitev ob ustreznosti digitalne oblike. Normalno je, da se nagibamo k
               idealnim rešitvam. Zavedamo se, da bodo le zakon in praktična izvedba in uporaba tega
               zakona morda utrpeli tudi dodatne spremembe ravno na tem področju. Seveda je
               prostorsko načrtovanje izredno zahtevno načrtovanje, eno od temeljnih načrtovanj, ki
               pomeni zelo veliko in je abeceda in temelj ostalih načrtovanj, zato se bomo s tem
               predlogom, ki ga je pripravila Vlada Republike Slovenije, v Poslanski skupini
               Socialnih demokratov strinjali, saj sistem, ki ga ta začasna oziroma rešitev predloga
               zakona jasno razmejuje pristojnosti in določa odgovornosti države in občin na način,
               ki je na en način možen.</p>
            </sp>
            <sp xml:id="SDZ5-Redna-12-2009-12-15.sp193">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Zvonko Lah bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-12-2009-12-15.sp194">

               <speaker>ZVONKO LAH:</speaker>

               <p>Spoštovani podpredsednik, gospod državni sekretar, kolegice in kolegi. V Republiki
               Sloveniji imamo samo dva nosilca urejanja prostora. To sta država in pa občina.
               Večina občin je svoje do sedaj veljavne prostorske akte sprejela v letu 2003 in 2004.
               Potem je bil sprejet Zakon o urejanju prostora Zurep 1 pa Zurep 2, na osnovi katerih
               so občine pričele pripravljati strokovne podlage za strategijo prostorskih razvojev
               občine in občinske prostorske rede. Takrat se je pokazalo, da imajo občine velike
               težave pri pridobivanju smernic nosilcev urejanja prostora predvsem na državnem
               nivoju ali pa težave pri koordinaciji znotraj posameznega ministrstva. Na osnovi tega
               je bil sprejet Zakon o prostorskem načrtovanju, tako imenovani ZPN načrt, ki je
               naložil Ministrstvu za okolje in prostor, predvsem Uradu za prostor, da sam pridobi
               smernice in mnenja nosilcev urejanja prostora. Zakon določa tudi rok od vloge
               predloga OPN občine na Ministrstvo za okolje in prostor, 75 dni, v katerem mora
               ministrstvo pridobiti mnenje pristojnih nosilcev urejanja prostora in potrditi
               prostorski načrt.</p>
               <p>Slaba stran tega zakona oziroma tega načina je v tem, da se občine niso mogle
               pogajati s posameznimi nosilci urejanja prostora in je vsak negativni sklep
               posameznega nosilca pomenil negativen sklep potem tudi Ministrstva za okolje in
               prostor. Pred dobrim letom, ko je večina slovenskih občin imela v pripravi občinske
               prostorske načrte, smo občine in predstavniki Odbora za okolje in prostor opozarjali
               ministra Karla Erjavca, da je veliko prostorskih načrtov v pripravi in da bo težko
               Urad za prostor kos in nosilci urejanja prostora vsemu temu navalu prostorskih aktov.
               Bilo je razmišljanje, da bi seveda rok, ki je pretekel novembra letos, za sprejem teh
               prostorskih aktov podaljšali, vendar je minister zagotovil, da se bo ministrstvo
               organiziralo tako, da bodo kos vsem tem prostorskim načrtom in pospešili tudi sam
               sprejem teh prostorskih aktov. Vendar, minilo je to leto in vidimo, da se kaj
               bistveno ni spremenilo, saj je samo šest občin do sedaj sprejelo občinske prostorske
               načrte. Seveda se je Vlada, da ne bi prišli v nezavidljivo situacijo, odločila
               spremeniti ta zakon, s tem podaljšati rok sprejemanje dopolnitev prostorskih načrtov,
               kot smo že slišali, približno 50 občin je v fazi sprejemanja teh prostorskih načrtov.
               In razbremeniti tudi pristojno Ministrstvo za okolje in prostor določenih nalog, jih
               vrniti nazaj občinam. Ta sprememba je sicer dobra v tem, da daje občinam možnost za
               pogajanja z nosilci urejanja prostora, vendar si MOP pridržuje možnost zavrniti
               osnutek OPN in predlog OPN pred objavo na svetovnem spletu tudi zavlačevati. Zakaj ne
               bi občine same dale na svetovni splet? Zakaj MOP ne postane samo nosilec urejanja
               prostora za razvoj poselitve in na koncu tisti, ki preverja samo usklajenost OPN z
               državnim prostorskim načrtom.</p>
               <p>Ker se s spremembo zakona pušča preveč možnosti, da nosilci urejanja prostora
               zavlačujejo s postopkom sprejemanja, Poslanska skupina SDS vlaga amandmaje, z
               namenom, da se tako zavlačevanje prepreči in naloži tako MOP kot posameznim nosilcem
               urejanja prostora odgovornost, da se ti roki tudi spoštujejo.</p>
            </sp>
            <sp xml:id="SDZ5-Redna-12-2009-12-15.sp195">

               <speaker>PODPREDSEDNIK FRANCE CUKJATI:</speaker>

               <p>Hvala. Dr. Pavel Gantar bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-12-2009-12-15.sp196">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani državni sekretar, spoštovane kolegice in
               kolegi! Kaj naj rečem v imenu Poslanske skupine Zares o Predlogu zakona o spremembah
               in dopolnitvah Zakona o prostorskem načrtovanju? Nič kaj posebnega, razen tega, da ga
               bomo podprli, ker vemo, da je treba podaljšati roke za pripravo teh OPN, sicer bi se
               občine res znašle v nezavidljivi situaciji in bi bilo preprečeno ali blokirano
               kakršnokoli poseganje v prostor, čemur bi sledila velika gospodarska, socialna in
               druga škoda. In zato, ker verjamemo, ampak res samo verjamemo, da so nekatere druge
               spremembe koristne in potrebne.</p>
               <p>Predvsem bi rekel, da smo očitno pri prostorski zakonodaji padli v neke vrste
               začaran krog. Začaran krog, ko pravzaprav spreminjamo akte, še preden se predhodni
               akti dopolnijo, dovršijo, in tako rekoč občine postavljamo v situacijo, ko s
               spremembami prostorske zakonodaje na nek način blokiramo njihovo delo pri urejanju
               prostora. Kot vemo, je bil v predprejšnjem mandatu, leta 2002 ali malo pozneje,
               sprejet ZUREP, prvi dokument, ki je na novo definiral prostorske dokumente, pognal
               občinske "planske mašinerije", ponekod večje, ponekod manjše, v pogon za izdelavo
               novih prostorskih dokumentov, strateških in izvedbenih, in preden se je to končalo,
               je bil že sprejet nov zakon o prostorskem načrtovanju, ki je te mašinerije ponekod
               ustavil in jih pognal v nov tek za pripravo dokumentov, torej OPN in iz njih
               izvedenih dokumentov. To ni dobro, to je slabo, na to smo že opozarjali in ta
               podaljšek je samo rezultat tega začaranega kroga. Moram reči, da ob tem, ko
               verjamemo, da so druge spremembe potrebne in koristne, bi še enkrat želel opozoriti,
               da je seveda urejanje prostora kompleksna problematika, ki zajema upravno in pravno
               dimenzijo ter načrtovalno dimenzijo, torej strateško in izvedbeno načrtovanje, ki
               zajema področje od samega posega v prostor, gradnje, ki je tehnična in upravna
               dimenzija, in na koncu seveda, da zajema tudi gospodarjenje s stavbnimi zemljišči. In
               danes smo mi vse to razmetali po zakonih. Medtem ko se v ZUREP še ravnamo po določbah
               urejanja stavbnih zemljišč, imamo poseben prostorski načrt za prostorsko načrtovanje,
               gradnjo in dovoljenja urejamo drugje in upravne postopke povsod po malo. Ta rešitev
               ne bo dobra, ta rešitev je slaba in otežuje delo tako na občinskih ravneh kot tudi na
               višjih ravneh, tudi na državni ravni. Obenem pričakujemo še zakon o posegih v prostor
               z longitudinalnimi objekti in ponovno bomo nekoč integrirano, celovito urejanje
               prostora še dodatno deintegrirali v želji, da bi bili bolj učinkoviti, bomo z ukrepom
               verjetno, torej postavili nove težave pred tiste, ki želijo posegati v prostor na
               takšen ali drugačen način. Sam seveda menim, da je res ta začarani krog, ta pogon
               sprememb prostorske zakonodaje treba na neki točki ustaviti in resno razmisliti o
               pripravi prostorskega zakonika, ki bo vse temeljne elemente urejanja prostora, kamor
               ne spada samo prostorsko načrtovanje, ponovno združil v celotnem in celovitem
               dokumentu. Samo na ta način, kot tudi kažejo primeri iz drugih držav, bomo lahko
               prišli do kolikor toliko preglednega, dobrega in za prostor in seveda tudi za posege
               v prostor sprejemljiva dokumenta. V tej fazi bomo te spremembe podprli v veri, da
               bodo vsaj malo izboljšale obstoječe stanje in upamo, da jih bodo. Hvala.</p>
            </sp>
            <sp xml:id="SDZ5-Redna-12-2009-12-15.sp197">

               <speaker>PODPREDSEDNIK FRANCE CUKJATI:</speaker>

               <p>Hvala. Mag. Radovan Žerjav bo predstavil stališče Poslanske skupine Slovenske
               ljudske stranke.</p>
            </sp>
            <sp xml:id="SDZ5-Redna-12-2009-12-15.sp198">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. V Poslanski skupini Slovenske ljudske stranke
               ugotavljamo, da ta predlog zakona prinaša večje spremembe, kot se je v izhodišču
               predvidevalo. Rečeno je bilo, da gre zgolj za podaljšanje roka, ki je bil sprejet z
               Zakonom o prostorskem načrtovanju 30. marca 2007 in ki določa, da morajo občine
               sprejeti svoje prostorske načrte do 14. 11. 2009. Takratni predlog zakona je
               predvideval, da so občine že v veliki meri pripravile svoje nove prostorske akte, v
               praksi pa se je izkazalo, da na pripravo občinskih prostorskih aktov niso bile slabo
               pripravljen le občine, temveč tudi nekateri državni nosilci urejanja prostora, ki bi
               morali za pripravo teh aktov že v začetni fazi zagotavljati potrebne strokovne
               podlage. Rok za pripravo občinskih prostorskih načrtov se torej podaljšuje za dobro
               leto dni, kar tudi v Poslanski skupini SLS podpiramo. Tistim, ki prostorske načrte že
               pripravljajo in tistim, ki so se odločili za spremembe in dopolnitve še veljavnih
               prostorskih sestavin planskih aktov je namreč treba omogočiti, da te postopke
               dokončajo, saj je bilo vanje vloženega veliko dela in finančnih sredstev.</p>
               <p>V Poslanski skupini Slovenske ljudske stranke pa nismo najbolj prepričani v uspeh
               navedenih ciljev predloga zakona, v katerem je zapisano, da naj bi zakon odpravil
               težave, ki se pojavljajo v postopkih priprave občinskih prostorskih načrtov. Postopek
               se precej spreminja in na prvi pogled sicer vse kaže na to, da spremembe sledijo
               Evropski listini lokalne samouprave. Če pogledamo bolje se nam zdi, da gredo zahteve
               morda celo na slabše. Predlog sprememb 51. člena, denimo, določa, da se potrditev
               nadomešča z nekakšnim mnenjem Ministrstva za okolje in prostor, ki ga potem pošlje še
               v seznanitev Vladi. Pomen takšnega mnenja pa ni najbolj jasen, tako kot še marsikaj v
               tem spremenjenem postopku ni najbolj jasno in razumljivo. Kljub temu, da v
               poglavitnih rešitvah predloga zakona piše, da bo razbremenil Ministrstvo za okolje in
               prostor obsežnega administrativnega dela, se nam dozdeva, da novela prinaša ravno
               nasprotno, torej povečano in nepotrebno administriranje. Hvala lepa.</p>
            </sp>
            <sp xml:id="SDZ5-Redna-12-2009-12-15.sp199">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Franc Jurša bo predstavil stališče Poslanske skupine Demokratične
               stranke upokojencev.</p>
            </sp>
            <sp xml:id="SDZ5-Redna-12-2009-12-15.sp200">

               <speaker>FRANC JURŠA:</speaker>

               <p>Hvala lepa za besedo. Lep pozdrav tudi predstavnikom ministrstva! V Poslanski skupini
               DeSUS podpiramo Predlog zakona o spremembah in dopolnitvah Zakona o prostorskem
               načrtovanju, saj novela zakona poleg drugih sprememb prinaša tudi možnost hitrejše
               priprave novih občinskih prostorskih načrtov.</p>
               <p>Osnovni cilj zakona je podaljšati rok, saj je do 14. novembra letos občinski
               prostorski načrt sprejelo le šest občin. V praksi se zaradi nekaterih neustreznih
               določb veljavne zakonodaje pojavljajo problemi v pripravah občinskih prostorskih
               načrtov, zato gredo predlagane rešitve v smeri odprave ovir, ki podaljšujejo postopek
               njihovega sprejemanja, ob tem pa se ne posega v vsebino prostorskih aktov.</p>
               <p>Bistvena sprememba postopkov sprejemanja občinskih prostorskih načrtov pa je, da
               Vlada namesto potrjevanja občinskih prostorskih načrtov spremlja le poročilo o
               njihovi usklajenosti, ki ga pripravi Ministrstvo za okolje in prostor. Predlagana
               rešitev temelji na načelu zaupanja, sodelovanja med državo in občinami, kot dvema
               ravnema oblasti, in postavlja manj oblasten pristop države pri sprejemanju občinskih
               prostorskih načrtov. Medtem ko sedanja ureditev postavlja občine v podrejen položaj.
               Občine bodo v postopku priprave občinskih prostorskih načrtov opozarjale na morebitno
               neupoštevanje mnenj nosilcev urejanja prostora oziroma bodo pravočasno obveščene, da
               bodo v primeru sprejetja nezakonitega občinskega prostorskega načrta podvržene
               nadzoru zakonitosti. Logično lahko sklepamo, da ni v interesu občine, da bi
               sprejemale nezakonite prostorske akte. Občini bo s poročilom Vlade dana možnost, da
               pred sprejetjem Odloka o občinskem prostorskem načrtu morebitne nezakonite rešitve
               izvzame, kar v primeru sedaj veljavne ureditve, ko Vlada potrjuje predlog občinskega
               prostorskega načrta, ni možno. Ker je Ministrstvo za okolje in prostor zaradi
               administrativnega dela za 210 občin preobremenjeno, se predlaga, da je njena vloga
               usmerjanje vsebinskega dela, medtem ko bodo občine same zahtevale od nosilcev
               urejanja prostora smernice. Nosilci urejanja prostora s smernicami konkretizirajo
               predpise in usmerjajo pripravljavca občinskih prostorskih načrtov. V kolikor pa
               smernice ne bi bile podane, bodo v zakonsko določenem roku, občino varujejo s
               postopkom priprave občinskega prostorskega načrta, nosilec pa mora urejanja prostora
               opozoriti občino na morebitno kršitev predpisov. Slovenija se v zadnjih letih sooča z
               veliko izgubo površin najboljših kmetijskih zemljišč in obdelovalnih kmetijskih
               površin, kar jo uvršča na sam rep držav članic Evropske unije. Mister za kmetijstvo,
               gozdarstvo in prehrano večkrat govori, da imamo le 800 kvadratnih metrov obdelovalnih
               površin na prebivalca. Povprečje v Evropski uniji pa je 2000. Mnoge občine s
               prostorskimi akti uničujejo najboljša kmetijska zemljišča, kar sicer nekateri
               zavračajo, opozarjajo, da smo večino najboljših kmetijskih zemljišč izgubili z
               gradnjo avtocestnega omrežja, kjer je Vlada v postopku umeščanja avtocestnih tras v
               prostor sledila v glavnem najcenejši varianti. Poleg tega je sprememba kmetijskih
               zemljišč, ki je nastala v 80. letih, zastarela in na njenih temeljih se danes
               zemljišča neustrezno vrednotijo. Sicer pa sta obravnava in sprejem občinskih
               prostorskih načrtov že nekaj časa med najbolj problematičnimi področji in vzrok
               prepirov med občinami in pristojnim ministrstvom. Na to temo je bila že tudi sklicana
               nujna seja Odbora za okolje in prostor Državnega zbora, na katerem so bili sprejeti
               sklepi, s katerimi se je Ministrstvo za okolje in prostor pozvalo k vključitvi
               strokovnih in finančnih posledic za občine, ki jih prinaša ta novela. Hvala lepa.
           </p>
            </sp>
            <sp xml:id="SDZ5-Redna-12-2009-12-15.sp201">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. In prehajamo na
               razpravo o členih in vloženih amandmajih, ki jo bomo opravili na podlagi pregleda
               vloženih amandmajev s 14. decembra 2009.</p>
               <p>V razpravo dajem najprej 5. člen ter dva amandmaja Poslanske skupine Slovenske
               demokratske stranke. Želi kdo razpravljati? Je, vidim roko. Odpiram prijavo.</p>
               <p>Gospod Lah, izvolite, imate besedo.</p>
            </sp>
            <sp xml:id="SDZ5-Redna-12-2009-12-15.sp202">

               <speaker>ZVONKO LAH:</speaker>

               <p>Hvala lepa. Kot sem že prej povedal, vsi amandmaji, ki jih vlaga Slovenska
               demokratska stranka, gredo v smer, da se prepreči nepotrebno zavlačevanje s strani
               nosilcev urejanja prostora kot tudi Ministrstva za okolje in prostor pri sprejemanju
               prostorskih aktov, pri pridobivanju smernic, mnenj in tudi pri odločitvi, ali je
               potrebna celovita presoja vpliva na okolje.</p>
               <p>Slovenska demokratska stranka predlaga, da se spremeni drugi odstavek 5. člena
               Predloga zakona o prostorskemu načrtovanju tako, da se ne daje Ministrstvu za okolje
               in prostor pred objavo gradiva na spletu, da prej pregleduje to gradivo, ker menimo,
               da vsi izdelovalci teh prostorskih aktov in občine na osnovi pravilnikavedo, kakšna
               naj bi bila oblika. Ministrstvo, ko dobi osnutek, v roku sedmih dni objavi na
               svetovnem spletu in potem obvesti občine, da pozovejo nosilce urejanja prostora, da v
               tridesetih dneh predložijo smernice. Čeprav se sprašujemo tudi o tem, zakaj ne bi
               občine same to dale na svetovni splet, saj je praktično vseeno in da se ministrstvo
               razbremeni tudi tega dela. Hvala.</p>
            </sp>
            <sp xml:id="SDZ5-Redna-12-2009-12-15.sp203">

               <speaker>PODPREDSEDNIK FRANCE CUKJATI:</speaker>

               <p>Hvala. Še kdo? Izvolite gospod sekretar.</p>
            </sp>
            <sp xml:id="SDZ5-Redna-12-2009-12-15.sp204">

               <speaker>MAG. ZORAN KUS:</speaker>

               <p>Najlepša hvala za besedo gospod predsednik.</p>
               <p>Seveda je tudi namera Ministrstva za okolje in prostor, da so roki spoštovani, da so
               procedure spoštovane, da se tudi dneva ne izgubi, če je to le možno. Ampak iz prakse
               vemo, da občinski prostorski načrti, osnutki, ki so prihajali na ministrstvo, vsaj v
               začetku niso bili v obliki, ki bi jo lahko takoj objavili na svetovnem spletu. Če bo
               ministrstvo prejelo takšen dokument, ki ga bo možno takoj objaviti, bo to lahko še
               prej kot v sedmih dneh, seveda pa mora biti ena varovalka, da če občina ne pošlje
               ustreznega gradiva, ga mora dopolniti in seveda na občini je, da to zagotovi v
               najkrajšem možnem času, da lahko lovimo sedemdnevni rok, kot je zapisano. In če se to
               zgodi, ni nobenega problema. Hvala lepa.</p>
            </sp>
            <sp xml:id="SDZ5-Redna-12-2009-12-15.sp205">

               <speaker>PODPREDSEDNIK FRANCE CUKJATI:</speaker>

               <p>Hvala. Še kdo? Vidim samo eno roko. Gospod Bevk.</p>
            </sp>
            <sp xml:id="SDZ5-Redna-12-2009-12-15.sp206">

               <speaker>SAMO BEVK:</speaker>

               <p>Hvala za besedo gospod podpredsednik. Spoštovani zbor. Ko smo pred leti spreminjali
               ta isti zakon v zvezi s prostorskim načrtovanjem, je bilo prav tako obljubljeno, da
               bodo postopki tekli hitreje. Tudi danes Vlada in pristojno ministrstvo obljubljata,
               da bomo hitreje prišli do prostorskih načrtov. Naj povem eno izkušnjo. Tudi zaradi
               tega, ker me praktično dnevno kadar sem v Idriji, doma, v svojem volilnem okraju,
               ljudje na cesti ustavljajo in sprašujejo, kdaj končno bo občina sprejela občinski
               prostorski načrt, kajti nekateri čakajo leta na odločitve pristojnih organov, ali
               bodo lahko na svojem zemljišču gradili iz takih ali drugačnih razlogov, ali je treba
               spremeniti namembnost zemljišča, ali pridobiti kakšne druge ustrezne rešitve v teh
               prostorskih dokumentih. Dnevno me ustavljajo, kajti to so res zelo dolgotrajni
               postopki. Pri nas je občina Idrija začela s postopkom in pripravo novih prostorskih
               aktov v letu 2006. Ne vem, če bo ta zakon kaj bistveno pripomogel, bomo videli, bomo
               čez eno leto ali dve naredili ponovno analizo in bomo videli, ali bo stvar tekla.
               Tudi če bi sprejeli amandma Slovenske demokratske stranke k 5. členu, dvomim, da bi
               lahko kaj bistveno pripomogli k temu. Zato bom jaz glasoval proti temu amandmaju.</p>
               <p>Bi pa opozoril na drug problem. Ko sem začel spraševati na različnih resorjih, kdaj
               boste pripravili mnenje k, recimo, našemu občinskemu prostorskemu načrtu, kajti
               Ministrstvo za okolje in prostor da ta dokument v vse druge resorje, da podajo svoje
               mnenje. Pravijo, ja, še niste na vrsti, moramo najprej obdelati to občino, potem
               tisto občino in če vemo, da je 210 občin, si ne predstavljam, kako bo lahko nek
               uradnik na kmetijskem ministrstvu, na kulturnem ministrstvu ali na katerem koli
               drugem ministrstvu v nekem doglednem roku pregledal množico teh predlogov.</p>
               <p>Prej ste povedali, da je v postopku sprejemanja občinskih prostorskih načrtov
               približno 153 takih dokumentov. Jaz ne vem, koliko uradnikov, strokovnjakov recimo na
               Ministrstvu za kmetijstvo pregleduje teh 153 dokumentov, ne vem niti koliko na
               kulturnem ministrstvu, da podajo svoje mnenje. Zato se enostavno bojim, da tudi ta
               novela ne bo bistveno pripomogla, kajti postopki na posameznih ministrstvih potekajo
               prepočasi. Ali so preveč zasuti s temi dokumenti ali delajo prepočasi, premalo
               učinkovito, morda so kdaj tudi premalo usposobljeni uradniki, ki se soočajo s temi
               zelo zahtevnimi dokumenti. Zato bi jaz imel en predlog, o katerem je govoril že
               kolega Miran Jerič, ko je dejal, da upa, da bo ta zakon veljal vsaj kakšnih 10 let
               ali več, da bomo lahko delali na podlagi enega zakona, ne pa, da ga bomo spreminjali
               iz leta v leto, kajti mi rabimo, pa ne samo na področju prostorske in okoljske
               zakonodaje, neko stabilno zakonodajo, ne pa množico sprememb, ki se dogajajo iz
               mandata v mandat, iz vlade v vlado. Tako, da se mi zdi in imam občutek in to govorim
               iz svoje lastne parlamentarne izkušnje, da smo postali prenormirana družba. Mi bi
               morali sprejeti nek zakon in potem ta zakon uveljavljati. Ne pa, da v okviru ene
               vlade spreminjamo in noveliramo en zakon, potem pride nova vlada, potem spet vse
               postavi na glavo. Tako, da se potem ljudje niti ne znajdejo več katera inštitucija je
               po novem v nekem zakonu predvidena in tako dalje. Torej, jaz bi si želel, da bo ta
               novela res pripomogla k hitremu in hitrejšemu sprejemanju teh prostorskih dokumentov,
               vendar sem na podlagi izkušenj, ki jih imam, skeptik. Zato tudi ne bom podprl
               amandmaja k 5. členu, ki ga predlaga Poslanska skupina Slovenske demokratske stranke,
               bom pa seveda podprl zakon, da bomo lahko končno, upam, da imate prav, da bomo prej
               prišli do prostorskih dokumentov, ki jih v slovenskih občinah že tako nestrpno
               pričakujejo ljudje.</p>
            </sp>
            <sp xml:id="SDZ5-Redna-12-2009-12-15.sp207">

               <speaker>PODPREDSEDNIK FRANCE CUKJATI:</speaker>

               <p>Hvala. Ja, vidim še eno roko. Gospod Lah, izvolite.</p>
            </sp>
            <sp xml:id="SDZ5-Redna-12-2009-12-15.sp208">

               <speaker>ZVONKO LAH:</speaker>

               <p>Moram se javiti na besede gospoda Kusa. Glede na to, da imamo tudi mi izkušnje, ko
               smo poslali predlog OPN na ministrstvo, pa niso mogli zgoščenke odpreti zaradi
               zastarele opreme pa, da niso preverjali samo oblike, ampak so bile pripombe vsebinske
               narave in to "copy-paste" za dve občini enake in take narave, ki niso v skladu s
               pravilnikom, ampak v skladu z mnenjem referenta, ki je to obdeloval.</p>
               <p>Naš amandma, ta, in vsi ostali odpravljajo to dvoumnost, ki jo je že prej v stališču
               Slovenske nacionalne stranke povedal kolega, kaj ga skrbi, kaj ugotavljajo njihovi
               delavci na tem področju na občinah. Vprašal bi, če se direktno pogovarjamo, koliko
               ljudi na tem dela na ministrstvu oziroma na Uradu za prostor, ko imamo toliko teh
               prostorskih aktov. Zakaj je treba, da nosilci urejanja po tem zakonu še tretjič
               pregledujejo prostorski akt? Prvič pri smernicah, drugič pri mnenjih in tretjič že po
               sprejetem prostorskem aktu. Lahko se mi župani sprašujemo, koliko objektov iz
               kohezijskih projektov komunalne javne infrastrukture čaka na stavbna zemljišča,
               koliko centrov za ravnanje z odpadki čaka na stavbna zemljišča, kje. Ker če dopuščamo
               možnosti, da se zavlačuje s postopki sprejemanja, bodo še čakali in se dela velika
               škoda. Tako kot je prej kolega povedal, da ga na ulici sprašujejo, je na odboru
               kolega Brulc izjavil, da ga 600 Novogoričanov sprašuje, kdaj bodo prišli do stavbnega
               zemljišča. Nič drugega mi nočemo s temi amandmaji, kot samo omejiti v nek časovni
               okvir, da določeni nosilci urejanja prostora dajo svoje od sebe. Zakaj ta ZPN ni
               deloval? Ne zaradi občin, kot je bilo tukaj rečeno v stališču Poslanske skupine SD,
               da nimajo ljudi primernih na občinah. Sedaj, ko jemljemo oziroma ko jemljemo
               pristojnost ministrstvu in dajemo nazaj občinam, če te niso sposobne same to delati,
               zakaj jim potem nalagamo to, tako kot je bilo rečeno. Vemo, da je problem v
               ministrstvu, Ministrstvu za okolje in prostor, Ministrstvu za kmetijstvo, in s tem mi
               hočemo samo, da se spoštujejo določeni roki. Če je rok mimo pri smernicah, je občina
               dolžna upoštevati vso veljavno zakonodajo, vendar se večkrat dogaja, da nosilci
               urejanja prostora nimajo neke zakonske podlage in si sami prikrajajo določene sklepe
               in potem, ker niso definirana dosti dobra stališča, pride do konfliktov z občinam,
               ker si razlagajo drugače. V tem zakonu, v spremembi, je dobro, da se občine lahko
               pogovarjajo, dogovarjajo z nosilci urejanja prostora, vendar ne smemo dopustiti, da
               se to vleče v nedogled. Zato so ti naši amandmaji k dopolnitvi tega zakona, samo to
               poslušamo, razbremeniti nosilce urejanja prostora določenih nalog oziroma tudi MOP,
               Urada za prostor, in da lahko občina računa, ko vloži predlog na Ministrstvo za
               okolje in prostor, da bo v doglednem času prišel ta dokument skozi celotno proceduro,
               če je bilo seveda vse strokovno narejeno, izpeljano. Urad za prostor ima možnost v
               svojih 30. dneh kot nosilec urejanja s svojega področja, to se pravi poselitve,
               takrat dati svoje mnenje o tem prostorskem aktu, tako osnutku kot tudi predlogu.
               Povsem odveč je. In zakaj bi puščali določene, obremenjevali določene nosilce
               urejanja, ker so tako obremenjeni s številčnimi osnutki in predlogi, na primer samo
               Urad za prostor. Mi hočemo samo pomagati, predvsem pa bi se tisti župani, pa tudi
               poslanci, ki delujejo v svojem volilnem območju, lahko zavedali, da so ti amandmaji v
               pomoč. Mi se strinjamo s tem, da ZPN načrt ni bil dober, da ni deloval, ampak zakaj
               ni deloval? Zaradi državnih nosilcev urejanja prostora, predvsem zaradi tega, ne
               toliko zaradi občin, vsaj mi dokazov o tem nimamo.</p>
               <p>Zato bi prosil, da te amandmaje podprete, mislim, da ne škodujejo samemu zakonu,
               samo povečujejo učinkovitost tega zakona. Na koncu, ne bom se več javljal k razpravi
               o zadnjem amandmaju oziroma na 21. člen, kjer ponovno obremenjujemo nosilce urejanja
               prostora, da preverjajo že po sprejetemu prostorskemu aktu tako, kot je prej kolega
               povedal. Ko je prostorski akt sprejet, bo občina v neki negotovosti, ali bo nekdo
               sprožil postopek na Ustavnem sodišču ali ne. V tega pol leta, če bo prišlo do izdaje
               lokacijske informacije in gradbenega dovoljenja, bo storjena škoda nekemu
               investitorju. Se pravi, da bo operativen ta zakon po preteku pol leta od sprejetja
               tega zakona, da bo občina prepričana, da ne bo s tem nič narobe.</p>
               <p>Po mojem mnenju oziroma naše poslanske skupine, in prepričan sem tudi večine
               županov, podžupanov tukaj v Državnemu zboru je, da bi morali pospešiti, razbremeniti
               MOP, nosilce urejanja prostora pa tudi občine. Prepričan sem, da vsi izdelovalci, vse
               občine imajo zdaj toliko znanja, da bodo v skladu s pravilnikom pravilno in v pravi
               obliki izdelale te prostorske akte, saj je vendar odgovornost teh izdelovalcev do
               samih občin, da je to prav narejeno, pa tudi napotki s strani Urada za prostor,
               mislim, da vsak izdelovalec ima takšne, da ne bo v neskladju s temi pravili.</p>
               <p>Tako da, jaz mislim, da podprimo te amandmaje in določimo roke, da bodo občine
               vedele, v kolikem času bodo prišli akti skozi proceduro. Hvala.</p>
            </sp>
            <sp xml:id="SDZ5-Redna-12-2009-12-15.sp209">

               <speaker>PODPREDSEDNIK FRANCE CUKJATI:</speaker>

               <p>Hvala. Vidim še roke, bom odprl prijavo. Gospod Kus, ste vi tudi želeli besedo? Boste
               zdaj takoj dobili. Gospod Kus, izvolite imate besedo.</p>
            </sp>
            <sp xml:id="SDZ5-Redna-12-2009-12-15.sp210">

               <speaker>MAG. ZORAN KUS:</speaker>

               <p>Hvala lepa, gospod podpredsednik za besedo.</p>
               <p>Želel bi samo kratko dodatno pojasnilo temu, kar pravi gospod Lah. Seveda povedal
               sem, da je amandma dobronameren, da ga pa zavračamo iz enega samega razloga; razlika
               med izvirnim besedilom in besedilom amandmaja je samo ta, da ste spustili besede, da
               ga v sedmih dneh, ko gradivo ministrstvo objavi na svetovnem spletu, da vi
               predlagate, da ga kar objavi, ne da ga pregleda. Mi pa imamo v osnovnem besedilu tega
               člena, preden ga v sedmih dneh objavi na svetovni splet, da je dostopno vsem nosilcem
               urejanja prostora, da ga ministrstvo samo še pogleda, ali je pripravljeno na ustrezen
               in predpisan način. In če je gradivo pripravljeno na ustrezen in predpisan način, se
               potem takoj objavi. Gre za to, da nekatere občine, kljub navodilom, ki so, in kljub
               temu, da je zdaj teh primerov vedno manj, da bi se pojavljalo kakšno gradivo, ki ni
               pripravljeno na ustrezen način, da se še vedno pojavlja. Torej, ta dodatna kratka
               dikcija, da ga ministrstvo samo še prej pogleda, seveda ne more škoditi in ne
               podaljša, ker je to še vedno v roku sedmih dni. Če pa mora občina to dopolniti in
               popraviti, se pa lahko zgodi, da je kakšen dan več. To pa je res. Zato je to samo
               varovalka, kot sem povedal, in brez tega dela besedila moramo žal zavrniti ta
               amandma, ker bi nam lahko res povzročil velike težave, da ga samo objavimo, ne glede
               na to, kakšno besedilo smo prejeli.</p>
            </sp>
            <sp xml:id="SDZ5-Redna-12-2009-12-15.sp211">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Ribič.</p>
            </sp>
            <sp xml:id="SDZ5-Redna-12-2009-12-15.sp212">

               <speaker>JANEZ RIBIČ:</speaker>

               <p>Hvala za besedo, spoštovani podpredsednik. Spoštovani prisotni.</p>
               <p>Res je, da je na področju prostorskega načrtovanja še veliko nedorečenega in zato
               pozdravljam vsak predlog, ki bo prišel v Državni zbor, da se na tem področju naredijo
               kakšni koraki na boljše. Menim tudi, da bi lokalne skupnosti pri tem morale imeti
               veliko več besede in vloge in pristojnosti. Lokalne skupnosti zato, danes je to
               razdeljeno tako, da lokalne skupnosti na občinskem svetu razpišejo, da bomo pričeli s
               postopkom spremembe prostorskega načrta. Takrat zberemo zainteresirane, teh
               zainteresiranih je vedno veliko, kajti marsikdo si želi spremeniti iz kmetijskega v
               gradbeno in potem prodati parcele ali jih porabiti za svoje. Velikokrat pa se dogaja
               to, da ko to zberemo, potem pošljemo na Ministrstvo za lokalno samoupravo oziroma
               Ministrstvo za okolje in prostor ter Ministrstvo za kmetijstvo in takrat se je
               zgodilo to, da občine same ne pošljejo na ta ministrstva takšnih predlogov, za
               katerimi same ne stojijo. To pomeni, da tisti predlogi so nekje v takšnem okolju,
               kjer je zagotovljena neka minimalna komunalna infrastruktura, ne vem, ceste, voda in
               elektrika, in nikoli se še ni zgodilo, da bi kdo, kakšne službe ali komisije s teh
               ministrstev prišle pogledati na teren, kje predlagajo občine spremembe. Odgovor je
               običajno takšen: "Imate še veliko nezazidanih stavbnih zemljišč in ko boste pozidali
               ta stavbna zemljišča, boste dobili na novih kmetijskih zemljiščih soglasje." Sedaj se
               pa dogaja to, da na podeželju ljudje, ki imajo nezazidana stavbna zemljišča, le-ta
               hranijo za svoje otroke po 20 in več let. Zato nekdo, ki bi si pa res zaslužil, da bi
               se neko zemljišče spremenilo iz kmetijskega v gradbeno, do tega ne more priti. Zato
               se mi zdi, da bi morale lokalne skupnosti imeti pri tem več pristojnosti, ali pa, če
               bi imeli pokrajine, bi prenesli te pristojnosti na njih, bile bi bliže tem lokacijam,
               in bi potem tudi lažje ocenile, ali je to sprejemljivo ali ne.</p>
               <p>Zato bom glasoval za vse tiste predloge, ki prinašajo lokalnim skupnostim hitrejšo
               razrešitev teh problemov. Namreč, ko je vse skupaj končano in ko že tudi Vlada potrdi
               spremembo prostorskega načrta, ga pa mora na koncu potrditi še občinski svet, ki ni
               imel kaj dosti pri tem, občina pa potem odgovarja vsem tistim prosilcem, zakaj niso
               dobili na določenih kmetijskih zemljiščih možnosti gradnje. Tu bi bilo treba narediti
               še kakšne korake, da bi bile te zadeve bolj dorečene. Hvala.</p>
            </sp>
            <sp xml:id="SDZ5-Redna-12-2009-12-15.sp213">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bevk.</p>
            </sp>
            <sp xml:id="SDZ5-Redna-12-2009-12-15.sp214">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Zopet bom povedal lastno
               izkušnjo, ki pa se lahko posploši tudi na druge občine.</p>
               <p>Ko je naša občina dobila kar nekaj negativnih mnenj, bi po določenem pretečenem roku
               Ministrstvo za okolje in prostor moralo potem skupaj z Vlado zavrniti tako
               pripravljen občinski prostorski načrt, čeprav se je pripravljal od leta 2006 do
               letos, praktično do konca letošnjega leta, in potem umakniti ta dokument iz
               procedure, čeprav še kar nekaj teh mnenj ni prišlo. No, kljub temu je občina
               počakala, da so še nekatera mnenja posameznih resornih ministrstev prišla. Končno pa
               se je letos decembra odločila, da bo v skladu z 8. točko 51. člena zakona predlog
               občinskega prostorskega načrta umaknila iz postopka potrditve. Naša konkretna občina
               ali pa kakšna druga bo v mnenjih navedena neskladja popravila oziroma uskladila z
               nosilci ter na to gradivo predloga občinskega prostorskega načrta z novo vlogo
               ponovno posredovala v potrjevanje pristojnim nosilcem urejanja prostora.</p>
               <p>Sedaj bi pa imel vprašanje za predstavnike ministrstva. Glede na novelo tega zakona
               in tudi na amandma, ki ga predlaga Slovenska demokratska stranka, me zanima, kajti v
               odgovoru na številna svetniška vprašanja je občina namreč tako zapisala, ko je
               obveščala občanke in občane, zakaj se stvari tako dolgo zavlačujejo. Tako so zapisali
               na občini: "Želeli bi časovno natančno opredeliti nadaljevanje postopka in ga
               zaključiti čim hitreje, vendar bi bilo to bolj predvidevanje naših želja kot pa
               rezultat zakonsko predpisane procedure." Tako pravijo na občini. In še nadaljujejo:
               "Ne moremo predvideti, kdaj bomo prejeli manjkajoča mnenja niti še ni popolnoma jasen
               postopek po dopolnitvi okoljskega poročila glede na veljavni Zakon o varstvu okolja"
               in tako dalje. Tako, da niti župan niti občinska uprava svojim ljudem ne znajo
               razložiti, kdaj bomo prišli do teh prostorskih občinskih načrtov. Pa me zanima, ali
               bo ta novela tudi v tem konkretnem ali v teh konkretnih postopkih pomagala k
               hitrejšemu pridobivanju občinskih prostorskih načrtov.</p>
            </sp>
            <sp xml:id="SDZ5-Redna-12-2009-12-15.sp215">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo besedo? Gospod Kus, želite? Ne.</p>
               <p>Potem prehajamo na 9. člen in razpravo o treh amandmajih k temu členu. Želi kdo
               razpravljati o 9. členu in amandmajih k temu členu? Ne vidim rok.</p>
               <p>Prehajamo na razpravo o 10. členu in amandmaju k temu členu. Ne vidim rok.</p>
               <p>Prehajamo na 12. člen in na amandma k temu členu. Samo eno roko vidim. Gospod Lah,
               izvolite.</p>
            </sp>
            <sp xml:id="SDZ5-Redna-12-2009-12-15.sp216">

               <speaker>ZVONKO LAH:</speaker>

               <p>Hvala lepa. Kot sem že prej povedal, 12. člen se vsaj po mnenju naše poslanske
               skupine zdi odveč. To je ponovno tretje nalaganje nosilcem urejanja prostora, da
               preverijo mnenja oziroma ali je že sprejeti prostorski načrt v skladu s smernicami in
               mnenjem, ki so ga dali. To pomeni za občino, da šest mesecev ne bo prepričana, ali je
               veljaven ta njihov prostorski načrt, ker v tem času lahko nosilci urejanje prostora
               dajo predlog Vladi, da sproži postopek na Ustavnem sodišču, o preveritvi
               nezakonitosti tega prostorskega akta. Mislim, da je to povsem odveč, ker že tako po
               zakonu ima vsak možnosti na Ustavno sodišče dati vse, kar je nezakonitega, da pa
               izrecno še dajemo to oziroma nalagamo nosilcem urejanja prostora, da morajo
               pregledati v šestih mesecih, mislim, da je glede na obremenitve in razpoložljive
               kadre to povsem nepotrebno in izražena neka nezaupljivost države do dela lokalnih
               skupnosti, kot nosilca urejanja prostora na lokalnem nivoju. Lahko ugotavljamo, da
               prej, je ta sprememba bila potrebna in dobra, da občinam nazaj daje možnost, da same
               pridobivajo smernice, mnenja, da se pogajajo z nosilcem urejanja prostora, pa je ta
               člen popolnoma odveč, ker uvaja dodatno kontrolo in nezaupanje do pripravljavcev, do
               občin, glede urejanja prostora na svojem področju.</p>
               <p>Če dodam samo še to, da imamo strategijo prostorskega razvoja Republike Slovenije,
               na katero so se ministrstva zgovarjala pri zavrnitvi nekaterih občinskih, prostorskih
               načrtov, ki je po mojem mnenju megla, nek skupek želja, ki je bil narejen, ne vem,
               kdaj že, brez konkretizacij, da državnega prostorskega načrta nimamo. Tukaj pa hoče
               država na vsakem koraku gledati pod prste občini. Občina je dolžna vse veljavne
               predpise upoštevati pri izdelavi svojih prostorskih aktov. In čeprav veliko nosilcev
               urejanja prostora oziroma deležnikov, ker niso pravi nosilci urejanja prostora, v
               samem postopku nima konkretnih zakonskih podlag za svoje smernice ali pa za svoje
               mnenje in se po prosti presoji odločajo o takih ali drugačnih razlagah predpisov. V
               tem primeru mislim, da neko zaupanje je potrebno. Se pa strinjam s tistimi, ki so
               danes razpravljali v smeri, da bi morali imeti nek prostorski zakonik, kot ga ima
               Švica že, ne vem, koliko let, desetletja ali celo stoletja, da je potrebno pod eno
               streho spraviti vse, kar se tiče prostorskega urejanja. Vendar s to spremembo, ko
               nekaj zopet gasimo, in na enem delu gasimo, na drugem delu pa spet podtikamo ogenj,
               ki ga bomo pa občutili, prepričan sem, vsi župani čez kakšne pol leta in se bomo
               spomnili te razprave in teh predlogov in tudi teh amandmajev, ko bo tako, kot je
               gospod Bevk prej govoril, kako je njegova občina oziroma občina, kjer je kandidiral,
               leta in leta v fazi izdelave tega prostorskega akta. Ni edina. Teh zgodb je verjetno
               tukaj še veliko. Dajmo jih po najkrajšem možnem postopku končati. In če država ni
               določene stvari postorila, v tem letu zelo malo, ne bom rekel, da nazaj pa dovolj,
               vendar dajmo temu narediti konec, ker ta kriza, ki je prišla, še tiste investitorje,
               ki so, ki imajo nek kapital, hi hočejo vlagati, na ta način tudi odvračamo od
               investicij oziroma jim ne omogočimo boljših pogojev za razvoj gospodarstva oziroma
               pogojev za razvoj svoje dejavnosti v času, v katerem je treba s posebno
               občutljivostjo gledati na to in vse sile napeti tudi nam na lokalnem nivoju, da
               ugodimo čim bolj tistim, ki ustvarjajo dodano vrednost, ne pa samo tistim uradnikom,
               ki se bojijo za svoj stolček in raje ne delajo nič, kot da bi delali kaj narobe.
               Hvala.</p>
            </sp>
            <sp xml:id="SDZ5-Redna-12-2009-12-15.sp217">

               <speaker>PODPREDSEDNIK FRANCE CUKJATI:</speaker>

               <p>Hvala. Vidim še eno roko. Gospod Juri Franco, izvolite.</p>
            </sp>
            <sp xml:id="SDZ5-Redna-12-2009-12-15.sp218">

               <speaker>FRANCO JURI:</speaker>

               <p>Hvala, gospod predsedujoči. Pri tem členu, ki govori o izvajanju nadzora zakonitosti,
               se je treba malo ozreti tudi na dejstva, ki kažejo na to, da včasih bi bilo
               priporočljivo izvajanje celovite zakonitosti, tudi povratne informacije, ki prihaja
               iz države občini. In to je ena stalnica, ki se žal ponavlja v vseh teh noveliranih
               členih in v bistvu zanemarja preprosto dejstvo, da pri treh nosilcih načrtovanja, to
               so nosilci izvedbe načrtovanja, občine, in država na drugi strani, včasih prihaja do
               kratkih stikov, pri čemer nezakonitega delovanja ne gre iskati vedno, vselej in
               izključno pri občinah. Ta dikcija navaja k temu, da je potencialno nespoštovanje
               zakonitosti samo na občinski strani. Zdaj bom zavzel neko stališče, malo manj
               ortodoksno, ampak tudi sam izhajam iz konkretnih izkušenj. Naj vam eno navedem. Pri
               načrtovanju ene od primorskih občin je prišlo do nesoglasja oziroma do negativnega
               mnenja kmetijskega ministrstva pri obravnavi določenih zemljišč. V odgovorih je
               Vlada, torej ministrstvo je ugotovilo, da se ne sme izvajati načrtovanja na
               zemljiščih druge kategorije, kar pravzaprav niti ni v pristojnosti države, pač pa bi
               po vseh obstoječih pravilih in po kategorizacijah, ki izhajajo iz davnega leta 1980,
               to bilo v pristojnosti občine. In ni načina, da bi se razrešile dileme, ki včasih
               ovirajo načrtovanje in sprejetje občinskega prostorskega načrta, in se pojavljajo
               časovne ovire, ki so zaviralne za razvoj občin. Vsekakor je treba izvajati natančen
               nadzor nad vsemi nepravilnostmi, ki se tu pa tam lahko pojavljajo. Strinjam se tudi,
               da je treba maksimalno zavarovati najboljše kmetijske površine, ekološko zanimive
               predele, ampak prihaja tudi do zlorab teh pristojnosti in sploh do odločitev, ki so
               izven pristojnosti samih ministrstev. In žal iz vseh teh noveliranih členov in
               predloženih amandmajev dejansko izhaja ta nejasnost. Tudi pri 12. členu je vse breme
               in potencialni sum o nepravilnostih na strani občin. Če smo objektivni, to ni ravno
               "ferplej". Od države in od Vlade bi pričakovali tudi možnost preverjanja morebitnih
               nepravilnosti s strani ministrstev, saj vam zagotavljam - sam sem se poglobil v neko
               zadevo in dejansko sem bil opozorjen s strani strokovnih nosilcev načrtovanja, da žal
               prihaja tudi do takih primerov. Seveda ne zadevajo vašega ministrstva, nanašajo se na
               neko drugo ministrstvo, vendar kljub temu mislim, da iz načelnih in tudi praktičnih
               razlogov bi bilo primerneje, če bi temu členu dodali še to drugo plat. In bi
               omogočali tudi lokalnim skupnostim in nosilcem načrtovanja, da opozorijo in da
               zahtevajo maksimalno spoštovanje zakonitosti s strani vseh akterjev načrtovanja. Vem,
               da je malo zapleteno, kajti nadzornik je država in lokalne skupnosti so nadzorovani
               subjekt pri tej zgodbi. Ampak je to eno načelo, ki bi ga bilo treba upoštevati. S
               tega vidika razumem pritožbe in kritične opombe s strani lokalni skupnosti in tistih,
               ki problematiko občin poznajo. Sem za transparentno delovanje vseh inštitucij, vseh
               ustanov, ki sodelujejo pri načrtovanju, začenši z ministrstvi Vlade, ki morajo biti
               zgledna. In šele za tem zahtevati od občin naj bodo striktne pri upoštevanju vseh
               zakonitih pravil in sprejeti tudi logiko takega nadzorovanja. Sicer se strinjam s
               členom, se strinjam s členom. Ugotavljam samo to pomanjkljivost, ki se ne nanaša samo
               na vaše ministrstvo, ampak je to neka pomanjkljivost, ki jo je začutiti v celoti.
               Hvala.</p>
            </sp>
            <sp xml:id="SDZ5-Redna-12-2009-12-15.sp219">

               <speaker>PODPREDSEDNIK FRANCE CUKJATI:</speaker>

               <p>Hvala. Še kdo o 12. členu? Gospod Kus, želite? Izvolite.</p>
            </sp>
            <sp xml:id="SDZ5-Redna-12-2009-12-15.sp220">

               <speaker>MAG. ZORAN KUS:</speaker>

               <p>Najlepša hvala za besedo, gospod podpredsednik.</p>
               <p>Začel bom kar pri razpravi, ki jo je sprožil gospod Juri. Ta mehanizem nadzora nad
               nosilci urejanja prostora je ravno vgrajen v ta 12. člen. Namreč ta postopek, ki gre
               na Ustavno sodišče preko Vlade, je ravno ta mehanizem, ki na Vladi sproži razpravo,
               ali so nosilci urejanja prostora, posamezna ministrstva, tako rekoč res ustrezno
               zapisala vse smernice, kot bi morale biti. In ta nadzor se že tam lahko opravi, ali
               so s smernicami pretiravali v eno ali v drugo smer, ali so bile preostre, ali so bile
               takšne, da sploh niso imele za predlog življenjskih vsebin in se že to tam razčisti.
               In če gremo potem naprej, to, o čemer je razpravljal gospod Lah, pa Vlada zavrača
               črtanje tega člena, ker smo ravno to želeli doseči, da se na nek način postopek
               poenostavi. Postopek je pravzaprav čisto enak, kot je do sedaj, v teh šestih mesecih
               se pravzaprav samo nekaterim ministrstvom olajša ta postopek, da jim ni treba v teh
               šestih mesecih opozoriti občin in da občini potem naložijo te popravke, ampak da
               gredo preko Vlade, pa potem direktno na Ustavno sodišče. Drugače je pa postopek
               popolnoma enak in ni enega tretjega nadzora. Ravno to smo želeli doseči, kar
               pravzaprav se zdaj očita, da to manjka v tem členu. V tem členu sta ta dva mehanizma
               vgrajena. Ne gre za dodatni nadzor, gre za nadzor tudi nosilcev urejanja prostora, ne
               samo občin. Hvala.</p>
            </sp>
            <sp xml:id="SDZ5-Redna-12-2009-12-15.sp221">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo? <stage>(Ne.)</stage> Potem prehajamo na 21. člen in amandma k temu členu. Želi
               kdo razpravljati? <stage>(Ne.)</stage> Potem zaključujem razpravo.</p>
               <p>O amandmajih bomo v skladu s časovnim potekom seje zbora odločali čez pol ure, to je
               ob 18. uri. S tem prekinjam to točko dnevnega reda. Prekinjam tudi sejo zbora, ki jo
               bomo nadaljevali ob 18. uri.</p>
               <stage>(Seja je bila prekinjena ob 17.29 in se je nadaljevala ob 18. uri.)</stage>
            </sp>
            <sp xml:id="SDZ5-Redna-12-2009-12-15.sp222">

               <speaker>PREDSEDNIK DR. PAVEL GANTAR:</speaker>

               <p> Prehajamo na glasovanje zbora o predlogih odločitev. Poslanke in poslance prosim,
               da preverijo delovanje svojih glasovalnih naprav.</p>
               <p>Nadaljujemo prekinjeno <title>11. točko dnevnega reda - druga obravnava Predloga
                  zakona o spremembah in dopolnitvah Zakona o prekrških, redni postopek.</title>
               </p>
               <p>Prehajamo na odločanje o vloženem amandmaju. Odločamo o amandmaju Poslanske skupine
               SDS k 19. členu. Glasujemo. Navzočih je 59 poslank in poslancev, za je glasovalo 26,
               proti 32.</p>
               <p><stage>(Za je glasovalo 26.)</stage> <stage>(Proti 32.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju.</p>
               <p>S tem zaključujem drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi k dopolnjenemu predlogu zakona amandma ni bil sprejet,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Želite obrazložitev glasu v
               imenu Poslanske skupine SDS? Dr. Vinko Gorenak, prosim.</p>
            </sp>
            <sp xml:id="SDZ5-Redna-12-2009-12-15.sp223">

               <speaker>DR. VINKO GORENAK:</speaker>

               <p>Hvala lepa. Zelo jasno smo povedali že ob predstavitvi stališča poslanske skupine, da
               bomo razmislili o podpori zakonu v primeru sprejetja amandmaja. Amandma ni bil
               sprejet, zato lahko povem zelo na kratko, da podpiramo štiri dobre rešitve tega
               zakona. Naštel sem jih že v uvodu, od usklajevanja s Kazenskim zakonikom do
               izenačitve voznikov začetnikov, zastaranja po uradni dolžnosti in preverjanje v zvezi
               s tem ter nekaterih pooblastil, vezanih na storilce prekrškov. Žal pa ta zakon
               prinaša eno temeljno slabost, na katero smo bili opozorjeni že v twinning projektih
               pred vstopom v Evropsko unijo. Bili smo zelo jasno opozorjeni, da višja sodišča v
               preveliki meri razveljavljajo sodbe sodišč nižje stopnje in jih vračajo v ponovno
               odločanje. To je anomalija, ki je bolj malo poznana ali nepoznana znotraj različnih
               sodnih sistemov evropskih držav. Treba je povedati, da smo zato s Šturmovim zakonom,
               tako imenovanim, pred dvema letoma odpravili možnost višjih sodišč, da bi vračala v
               ponovno odločanje na prvostopna sodišča. Sistem se je pokazal kot dober. Danes to
               koalicija ukinja. Državni sekretar je na odboru zelo jasno povedal, da koalicija to
               ukinja zato, ker prvostopna sodišča izdajajo nekakovostne sodbe, sodbe, ki nimajo
               dovolj dobrih utemeljitev, sodbe, ki ne temeljijo na dokazih, sodniki pa pravijo,
               bodo že višji sodniki odločili drugače. To seveda ni razlog za spremembo zakona.
               Pravzaprav noben razlog za spremembo zakona. Če je kakšen razlog za ukrepanje na tej
               kritični točki, ki jo predstavlja ministrstvo oziroma državni sekretar, potem je to
               čas, da se aktivirajo sodni mehanizmi nadzora. Sodni mehanizmi nadzora pa so tisti,
               ki lahko odpravijo takšne nepravilnosti, sodni mehanizmi nadzora so tisti, ki lahko
               sodnika v skrajni fazi tudi razrešijo, in te mehanizme bi bilo treba aktivirati.
               Sodna veja oblasti svojih mehanizmov, ki jih ima na razpolago ni pripravljena
               aktivirati, koalicija pa je s sprejemom tega zakona očitno pripravljena asistirati
               nadaljnjemu podaljševanju sodnih postopkov, kajti vračanje na prvo stopnjo pomeni
               daljše sodne postopke, pomeni tudi več denarja iz žepov davkoplačevalcev
               .../Opozorilni znak za konec razprave./... za sojenja v tako imenovanih nerazumnih
               rokih.</p>
               <p>Zaradi tega napovedujem, da tega zakona ne bomo podprli.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-15.sp224">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 68 poslank in poslancev, za je glasovalo 44, proti 23.</p>
               <p><stage>(Za je glasovalo 44.)</stage> <stage>(Proti 23.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 12. točko dnevnega reda,</title> to je <title>z drugo
                  obravnavo Predloga zakona o spremembah in dopolnitvah Zakona o zunanjih zadevah, v
                  okviru rednega postopka.</title>
               </p>
               <p>Prehajamo na odločanje o vloženih amandmajih.</p>
               <p>Odločamo o amandmaju Poslanske skupine SDS k 7. členu. Glasujemo. Navzočih je 69
               poslank in poslancev, za je glasovalo 27, proti 42.</p>
               <p><stage>(Za je glasovalo 27.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 11. členu. Glasujemo. Navzočih je 69
               poslank in poslancev, za je glasovalo 26, proti 42.</p>
               <p><stage>(Za je glasovalo 26.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 13. členu.</p>
               <p>Obrazložitev glasu v imenu Poslanske skupine SDS mag. Branko Grims, prosim.</p>
            </sp>
            <sp xml:id="SDZ5-Redna-12-2009-12-15.sp225">

               <speaker>MAG. BRANKO GRIMS:</speaker>

               <p>Spoštovani.</p>
               <p>Zagotovo je eden ključnih argumentov za sprejem tega amandmaja izpis glasovanja ob
               zadnji noveli tega zakona v prejšnjem mandatu, ko je bil s strani takratne vlade
               sprejet argument opozicije, da naj bo celotna diplomacija izključno poklicna, torej
               profesionalna, in da naj se zapro vsaka vrata politiki v diplomacijo. Glasovanje,
               gospe in gospodje, ki danes v nasprotju s takratnimi predlogi, besedami, danes z
               dejanji delate popolnoma nasprotno, je bilo praktično soglasno. Velikanska večina
               vseh je glasovala za, samo en glas, to je bil sedanji predsednik parlamenta, pa je
               bil proti. Vsi ostali, brez izjeme, vsi člani SD so glasovali za. Zanimivo, da potem
               spoštovana poslanka SD-ja dopoldan potem rekla...</p>
            </sp>
            <sp xml:id="SDZ5-Redna-12-2009-12-15.sp226">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega Grims, to ni prostor za polemike sedaj, to je....</p>
            </sp>
            <sp xml:id="SDZ5-Redna-12-2009-12-15.sp227">

               <speaker>MAG. BRANKO GRIMS:</speaker>

               <p>Je pa prostor za naštevanje argumentov, gospod predsednik. ... da so sedaj, da
               včasih so res delali drugače, ampak sedaj so pa novi časi. Ne vem, ne zelo znan
               pisatelj je napisal, da pravzaprav ne gre nov čas, da gre za krasni novi svet. Krasni
               novi svet, v katerem je velikanska razlika med besedami in dejanji, in to je
               pravzaprav edina prepoznavna politična nota sedanje koalicije, ki v nasprotju s tem,
               kar je zagovarjala še v prejšnjem mandatu, izrecno agresivno sedaj na stežaj odpira
               vrata političnemu kadrovanju. In kakšno bo, smo se lahko v tistem kadrovanju, ko je
               pošiljala Vlada ljudi v tujino v tem mandatu, že prepričali. To je lahko nagrada za
               veliko laž, umik ljudi, ki se jih želi odstraniti nekam z oči javnosti v tujino, ker
               se šteje, da bremenijo Vlado, njen ugled in diplomacija, gospe in gospodje, ne sme
               postati institucionalizirano odlagališče vaših odvečnih kadrov. Točno to je v resnici
               cilj tega početja. Proti njemu je korektno povzdignil glas tudi sindikat poklicnih
               diplomatov in zato predlagamo, da se ta člen, ki odpira možnost, da bo vsak deseti
               imenovan politično, torej nepoklicni diplomat, ampak politično, da bo to nagrada za
               neke predvolilne obljube ali karkoli ste že imeli v mislih. Lahko bi kar imena
               vpisali verjetno tukaj notri, rekli ste pet ljudi bo takoj. Tega v SDS zagotovo
               ..../Izključen mikrofon./</p>
            </sp>
            <sp xml:id="SDZ5-Redna-12-2009-12-15.sp228">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu Poslanske skupine Zares Franco Juri.</p>
            </sp>
            <sp xml:id="SDZ5-Redna-12-2009-12-15.sp229">

               <speaker>FRANCO JURI:</speaker>

               <p>Hvala, gospod predsednik. Poslanska skupina Zares bo glasovala proti temu amandmaju,
               ker ocenjujemo, da je amandma neodgovoren, nespodoben, kajti črtal bi enega ključnih
               členov tega zakona in bi vrnil zakon k pogojem za imenovanje veleposlanikov, ki smo
               jih poznali iz prejšnjega zakona. Ti pogoji so bili bistveno manjša zaveza k
               strokovnosti, profesionalnosti. V tem zakonu, v 13. členu, pa so zapisani kriteriji
               in pogoji, pod katerimi je lahko veleposlanik imenovan, tudi tisti veleposlaniki, ki
               prihajajo od zunaj, ki niso sestavni del zunanjega ministrstva, in ki morajo vendarle
               zagotoviti pogoje strokovnosti in to 14-letno prakso na področju zunanje politike,
               tudi gospodarske zunanje politike. V tem je novost tega zakona in tudi 13. člena.
               Zato amandmaja opozicije seveda ne moremo sprejeti.</p>
            </sp>
            <sp xml:id="SDZ5-Redna-12-2009-12-15.sp230">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu Poslanske skupine Socialnih demokratov ima
               Darja Lavtižar Bebler. Prosim.</p>
            </sp>
            <sp xml:id="SDZ5-Redna-12-2009-12-15.sp231">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik za besedo. Poslanska skupina Socialnih demokratov ne
               bo podprla tega amandmaja. Že v današnji razpravi dopoldne smo razložili, zakaj
               nasprotujemo takšnemu amandmaju. Naj povem samo na kratko. Ravno ta 13. člen na novo
               pravzaprav vzpostavlja ustavnost in zakonitost te ureditve, ki jo danes sprejemamo s
               tem zakonom. Te debate o tem, kako je kdaj glasoval v prejšnjem mandatu, če je gospod
               Grims mislil name, jaz sem govorila danes striktno o tem, kako je potekala razprava
               na Odboru za zunanjo politiko, ne o tem, kako je potekala razprava...</p>
            </sp>
            <sp xml:id="SDZ5-Redna-12-2009-12-15.sp232">

               <speaker>PREDSEDNIK DR. PAVEL GANTAR:</speaker>

               <p>Ne omenjati imen poslancev v obrazložitvi glasu, prosim.</p>
            </sp>
            <sp xml:id="SDZ5-Redna-12-2009-12-15.sp233">

               <speaker>DARJA LAVTIŽAR BEBLER:</speaker>

               <p>Oprostite, gospod predsednik, da sem res po nemarnem omenila ime kolege poslanca.
               Tukaj se opravičujem. Mi smo takrat podprli to novelo zakona, ker smo jo obravnavali
               kot celoto. Na samem odboru pa o tem amandmaju, ki je bil predložen s strani
               takratnega poslanca gospoda Lahovnika, niso bile enotna mnenja. Danes lahko rečem, da
               ta amandma, ki ga poslanska skupina SDS ponovno vlaga, za nas ni sprejemljiv zaradi
               tega, ker onemogoča vzpostavitev normalnega stanja ustavnosti in zakonitosti. To pa
               je, kot določa 49. člen Ustave, da pod enakimi pogoji je vsakomur dostopno isto
               delovno mesto. In danes smo slišali tudi v obrazložitvi ministra za zunanje zadeve
               gospoda Žbogarja, če ne bi bila novela sprejeta takšna, kot je danes predlagana, bi
               imelo ministrstvo za zunanje zadeve, Vlada in predsednik republike težave, kako proti
               do veleposlanika Slovenije pri OECD. Kajti takšnega strokovnjaka, ki naj bi bil
               veleposlanik Slovenije pri OECD, ministrstvo za zunanje zadeve ne premore. In to je
               normalno, da ga ne premore, kajti Ministrstvo za zunanje zadeve pri nas skozi to
               zgodovino 19 let ni tako organizirano in nima tovrstnih specialistov, ki bi bili
               primerni za vse vrste strokovnih področij, ki so zahtevana pri različnih mednarodnih
               organizacijah. Če samo omenim, imamo veleposlanika pri WIPO, to je mednarodna
               organizacija za industrijsko lastnino. Tam je potrebno visoko specializirano
               kakovostno znanje. Naj mi nekdo pove, ali ima Ministrstvo za zunanje zadeve danes na
               voljo strokovnjaka, specialista za industrijsko lastnino oziroma intelektualno
               lastnino. Ga nima! Torej ni razloga, da bi pustili zaprt ta krog možnih, potencialnih
               kandidatov. Je pa res, da tokratna novela posebej določa, da morajo biti kandidati za
               veleposlanike strokovnjaki na področju zunanje politike, mednarodnih odnosov,
               mednarodnega prava in drugih zadev, ki so imanentne na področju dela, ki ga opravlja
               veleposlanik.</p>
               <p>Poslanska skupina Socialnih demokratov tega amandmaja iz načelnih razlogov,
               poudarjam, ne more podpreti. Hvala.</p>
            </sp>
            <sp xml:id="SDZ5-Redna-12-2009-12-15.sp234">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu Poslanske skupine SLS, Jakob Presečnik.</p>
            </sp>
            <sp xml:id="SDZ5-Redna-12-2009-12-15.sp235">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovane kolegice in kolegi! V imenu poslanske
               skupine menim, da amandma ni niti neodgovoren niti nespodoben. Je pa res, da je
               podoben rešitvi, ki jo je predlagal poslanski kolega v prejšnjem mandatu in s katero
               se je prejšnja vlada strinjala. Dobro se spomnim, da smo takrat kljub precejšnjim
               pomislekom ob taki rešitvi, ker to ni bil predlog Vlade, to je bil predlog, ki je bil
               prinesen v zakon z amandmajem, imeli kar precejšnje pomisleke, vendar smo podprli; se
               strinjam s kolegom, ki je pokazal glasovalni list. Vendar sem prepričan, da je tudi
               sedanja rešitev bistveno boljša, da rešuje mnoge probleme. Prejšnja rešitev - in v
               primeru sprejetja amandmaja ostaja prejšnja rešitev - preveč zapira, ne glede na to,
               se strinjam, da mogoče gre tudi za kakšno politično špekulacijo tako prej kot sedaj,
               da se zapira ali odpira komurkoli, vendar se nam zdi, da je takšna rešitev, kot je
               predlagana, dobra. Že v mnenju poslanske skupine smo rekli, da omogoča strokovnjakom
               iz gospodarstva in raznih drugih vej našega življenja, da zasedajo tudi ta mesta,
               seveda, ob predpisanem diplomatskem izpitu, ki tudi ni kar tako, mačji kašelj. Zaradi
               tega v poslanski skupini tega amandmaja k 13. členu ne bomo potrdili. Hvala lepa.</p>
            </sp>
            <sp xml:id="SDZ5-Redna-12-2009-12-15.sp236">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu. Prosim za prijavo. Najprej Darja
               Lavtižar Bebler. Prosim.</p>
            </sp>
            <sp xml:id="SDZ5-Redna-12-2009-12-15.sp237">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Jaz sem se prijavila proti koncu, misleč, da bom na
               koncu na vrsti, ampak ne glede na to, ni vredna posebnega posmeha ta moja beseda. Jaz
               ponavljam. Jaz tega amandmaja ne morem podpreti iz načelnih razlogov. Ni ustavno
               korektno zapreti krog tistih potencialnih kandidatov, ki bi lahko kandidirali za
               mesto veleposlanika, ker ne morem trditi, da nekdo, ki je od svojega začetka poklicne
               kariere bil zaposlen na Ministrstvu za zunanje zadeve, je boljši strokovnjak od
               tistega, ki je morda en lep del svoje poklicne kariere opravljal v primerljivih
               službah na različnih drugih ministrstvih za zunanje zadeve ali pa tudi v parlamentu
               oziroma v Državnem zboru Republike Slovenije. In so še drugi poklici, ki glede na to,
               kako se razvija razvoj diplomacije, ne bi mogli priti v poštev, pa zagotovo premorejo
               več strokovnega posebnega znanja, ki se za posamezne pouste, če lahko tako rečem,
               zahtevajo. In Slovenija ima premajhen nabor strokovnjakov na različnih področjih, da
               bi se smela zapreti možnost, da lahko v nekem trenutku, ko se za to pokaže potreba,
               pridobi nekoga, ki je ravno tako 14 let delal na nekem primerljivem področju, vendar
               pa je strokovnjak s področij mednarodnega prava, zunanje politike, ekonomskih
               mednarodnih odnosov, ne bi mogel prevzeti takšne funkcije. Do zdaj se je to pokazalo
               tudi marsikdaj, čeprav mnogi govorijo o tem, da so bila to politična kadrovanja, da
               so bili tovrstni strokovnjaki zelo uspešni, začenši z današnjim predsednikom
               Republike Slovenije in še z mnogimi drugimi. Hvala lepa.</p>
            </sp>
            <sp xml:id="SDZ5-Redna-12-2009-12-15.sp238">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu Jožef Jerovšek. Prosim.</p>
            </sp>
            <sp xml:id="SDZ5-Redna-12-2009-12-15.sp239">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovani! Sam bom glede vprašanja kadrovanja
               političnih funkcionarjev na ambasadorska mesta glasoval enako, kot sem ob enakem
               vprašanju glasoval v prejšnjem mandatu kot vladni poslanec. Takrat sem podprl amandma
               opozicijskega poslanca Mateja Lahovnika, danes vašega ministra. In enako glasujem
               zdaj.</p>
               <p>Je pa vaša napoved, da boste glasovali drugače, kot ste v prejšnjem mandatu,
               dragocena za slovenske volivce. To je pokazatelj vaših ravnanj in razpoznavni znak za
               volivce, kako ta koalicija uresničuje svoje zaveze, svoje napovedi, ko se je
               spremenila iz opozicije v vladno koalicijo. Nobena zaveza ni več pomembna, pomembne
               so ambasadorske kariere vaših političnih funkcionarjev. In jaz sem prepričan, da je
               tudi to eden od vzrokov, da je takšno ravnanje vaš minister označil za politične
               igrice. In čim večkrat glasujte tako, da bodo ljudje čim bolje vedeli, kakšne
               politične igrice se greste, kakšne so vaše zaveze do njih in kakšne bodo vaše
               naslednje poteze. Vedno boste prelomili besedo, ki ste jo nekoč dali.</p>
               <p>Hvala lepa.</p>
            </sp>
            <sp xml:id="SDZ5-Redna-12-2009-12-15.sp240">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu mag. Branko Grims, prosim.</p>
            </sp>
            <sp xml:id="SDZ5-Redna-12-2009-12-15.sp241">

               <speaker>MAG. BRANKO GRIMS:</speaker>

               <p>Seveda bom podprl ta amandma, saj je to edino, kar pomeni skladnost med besedami in
               dejanji, kar v SDS dosledno spoštujemo.</p>
               <p>Glasoval pa bom za amandma tudi zato, ker sem celo dopoldne zaman čakal na pojasnilo
               kogarkoli iz koalicije, kaj se jim je tako zameril gospod Sovič iz SD-ja, ki ga je
               res politično kadrovala minula vlada, ampak na osebno prošnjo sedanjega predsednika
               Vlade, kolikor je meni znano, da je bilo toliko očitkov o političnem kadrovanju, in
               to s strani tistih, ki so v isti sapi, v istem nagovoru, praviloma, zagovarjali
               načelo, da se bodo za profesionalnost diplomacije borili tako, da bodo 10% ljudi v
               diplomacijo imenovali politično. Proti korupciji pa se bodo bojevali tako, da bodo
               podkupili 10%, proti revščini tako, da bodo dodatno osiromašili 10% Slovenk in
               Slovencev. No, pri takšni vladi bomo najbrž siromaki kmalu vsi.</p>
               <p>Vsekakor pa politika bi morala biti politika vrednot. In ena od njih je tudi, da se
               spoštuje dana besede, dana beseda, ki je vidna iz liste glasovanja v minulem mandatu
               in moj glas bo enak, kot je bil takrat. To bo glas za poklicno, profesionalno
               diplomacijo, v kateri nima neposredno politično kadrovanje, kot ga, žal, vsiljujete
               danes, kaj iskati.</p>
            </sp>
            <sp xml:id="SDZ5-Redna-12-2009-12-15.sp242">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu dr. Vinko Gorenak, prosim.</p>
            </sp>
            <sp xml:id="SDZ5-Redna-12-2009-12-15.sp243">

               <speaker>DR. VINKO GORENAK:</speaker>

               <p>Hvala lepa. O čem govorimo? Govorimo torej o tem, ali bodo naši diplomati poklicni
               ali se bodo med njimi pojavljali tudi politiki. O tem govorimo.</p>
               <p>Prvič. Zadeva je okoli tega jasna. 12 let ste imeli možnost in ste kadrovali tudi
               politično v diplomatske vrste. Od leta 2003 do leta 2008...</p>
            </sp>
            <sp xml:id="SDZ5-Redna-12-2009-12-15.sp244">

               <speaker>PREDSEDNIK DR. PAVEL GANTAR:</speaker>

               <p>Kolega dr. Gorenak, to ni prostor za polemiko, ampak za obrazložitev glasu: kako
               boste vi ravnali, ne kako so ravnali drugi.</p>
            </sp>
            <sp xml:id="SDZ5-Redna-12-2009-12-15.sp245">

               <speaker>DR. VINKO GORENAK:</speaker>

               <p>Lepo prosim, če me pustite, predsednik. Lepo prosim, še enkrat vas prosim, da me
               pustite govoriti. Od leta 2004 do leta 2008 ste izkoristili priliko za svojega člana
               gospoda Soviča. Naprej, leta 2007 smo uzakonili vaš predlog, ki ste ga podali vi, in
               sicer, da diplomati so lahko samo poklicni. To smo sprejeli vaš predlog. Danes, ko
               ste na oblasti vi, pa je situacija seveda obratna. Za potrebe svojega političnega
               kadrovanja želite s tem amandmajem ponovno uvesti 5% politikov ali drugih ljudi po
               vašem izboru v diplomatske vrste. To je resnica tega amandmaja. In ta naš amandma je
               treba sprejeti, da bi to preprečili, da bi vrnili na stanje, kakršno je bilo na vašo
               željo v prejšnjem mandatu. Vse tisto govorjenje, ki ga danes slišimo tukaj, o pravici
               do dela in podobne zadeve, in vse sprenevedanje, ki smo ga slišali s strani
               nekaterih, ki jih ne morem imenovati, ker obrazlagam svoj glas, pa je seveda vredno
               vsega obsojanja in zasluži diplomo. Mogoče bomo pa na koncu tega mandata res lahko
               podelili kakšno diplomo z zakonom, pa bi ji rekli recimo, da gre za demagoško
               diplomo. Hvala lepa.</p>
            </sp>
            <sp xml:id="SDZ5-Redna-12-2009-12-15.sp246">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu mag. Franc Žnidaršič. Prosim.</p>
            </sp>
            <sp xml:id="SDZ5-Redna-12-2009-12-15.sp247">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik, spoštovane kolegice in kolegi! Sam tega amandmaja ne
               bom podprl, ker zapira možnost kandidature ne samo tistim, ki bi jih izbrala ali
               pošiljala v tujino na ustrezne položaje vladna koalicija, pač pa odpira možnost tudi
               kakšnemu vašemu bivšemu zunanjemu ministru, in se prav čudim, da mu s tem, ko bi
               sprejeli ta amandma, zapirate možnost kandidature.</p>
            </sp>
            <sp xml:id="SDZ5-Redna-12-2009-12-15.sp248">

               <speaker>PREDSEDNIK DR. PAVEL GANTAR:</speaker>

               <p>Brez polemik, brez polemik!</p>
            </sp>
            <sp xml:id="SDZ5-Redna-12-2009-12-15.sp249">

               <speaker>MAG. FRANC ŽNIDARŠIČ:</speaker>

               <p>To ni polemika, to je obrazložitev glasu. Govorim o tem, da naj bi po tej rešitvi,
               ki je na mizi in ki bi jo radi v SDS porušili in spremenili, da ta rešitev omogoča
               tudi njihovim kandidatom kandidaturo, res pa je, da v tem mandatu samo kandidaturo.
               Hvala lepa. Jaz bom glasoval proti amandmaju.</p>
            </sp>
            <sp xml:id="SDZ5-Redna-12-2009-12-15.sp250">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu. Prosim za ponovno prijavo. Obrazložitev glasu Melita
               Župevc, prosim.</p>
            </sp>
            <sp xml:id="SDZ5-Redna-12-2009-12-15.sp251">

               <speaker>MELITA ŽUPEVC:</speaker>

               <p>Hvala lepa predsednik.</p>
               <p>Jaz bom seveda glasovala proti temu amandmaju. Že danes v razpravi sem povedala, da
               ta amandma v bistvu črta bistvo samega zakona, to je profesionalizacija slovenske
               diplomacije. Tistih 10% ni 10% kar tako, zakon predvideva možnost, da lahko postanejo
               diplomati tudi tisti, ki niso profesionalni torej poklicni diplomati. Jaz takšno
               možnost pozdravljam, mislim, da se lahko, tako kot je danes dejal minister,
               profesionalna diplomacija gradi na odprtosti in ne na zaprtosti. In danes je bilo
               veliko govora o starih in novih časih.</p>
               <p>Kot rečeno, včasih je veljala neka druga doktrina, ko je neki bivši minister dejal,
               ni dejal, to si je mislil: Zunanja politika to sem jaz. Danes pa razumemo, da je
               dobra zunanja politika... .../Oglašanje iz klopi./... Poglejte, pred časom, mislim,
               da dva dni nazaj, je bila objavljena javna ocena dela tega parlamenta in vaše
               obnašanje kaže in je prava slika tega, zakaj ima slovenski parlament tako nizko
               oceno...</p>
            </sp>
            <sp xml:id="SDZ5-Redna-12-2009-12-15.sp252">

               <speaker>PREDSEDNIK DR. PAVEL GANTAR:</speaker>

               <p>Prosim, gospa Melita Župevc, to ne spada v obrazlaganje glasov. Proceduralno prosim,
               nadaljujte.</p>
            </sp>
            <sp xml:id="SDZ5-Redna-12-2009-12-15.sp253">

               <speaker>MELITA ŽUPEVC:</speaker>

               <p>Gospod Jelinčič, meni je popolnoma vseeno, če ste vi razočarani...</p>
            </sp>
            <sp xml:id="SDZ5-Redna-12-2009-12-15.sp254">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim!</p>
            </sp>
            <sp xml:id="SDZ5-Redna-12-2009-12-15.sp255">

               <speaker>MELITA ŽUPEVC:</speaker>

               <p>Kot rečeno, jaz amandmaja Slovenske demokratske stranke ne bom podprla, menim, da ta
               amandma ruši samo bistvo zakona, ki pa je dobro, torej odprtost sistema, ki bo v
               slovensko diplomacijo prinesel tudi nekaj pozitivnega. Hvala.</p>
            </sp>
            <sp xml:id="SDZ5-Redna-12-2009-12-15.sp256">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu Matevž Frangež, prosim.</p>
            </sp>
            <sp xml:id="SDZ5-Redna-12-2009-12-15.sp257">

               <speaker>MATEVŽ FRANGEŽ:</speaker>

               <p>Hvala za besedo.</p>
               <p>Ko govorimo o 10%, govorimo seveda o izjemi. Iz nekaterih izjav gre sklepati, da
               govorimo o poklicnih diplomatih, o vseh tistih drugih, ki pa niso poklicni diplomati,
               pa seveda predpostavljamo, da morajo biti nujno politiki. Ne! Gre za to, da je vsak
               sistem, ki ostaja zaprt, slej kot prej tudi zatohel. Ta vlada je začela z ambiciozno
               politiko na zunanjepolitičnem področju, na novo je ovrednotila naše zunanjepolitične
               prioritete, predvsem na področju zahodnega Balkana, kjer imamo številne, tudi svoje
               gospodarske interese. Ker so nekateri v razpravah prej omenjali gospoda Borisa, jaz
               sem imel v življenju privilegij, da sem se lahko politike učil od tega človeka. In
               danes, ko je veleposlanik naše države v Izraelu, lahko rečem, da prejšnji vladi lahko
               predstavlja ponosno imenovanje, ker velja neuradno za drugega najpomembnejšega
               veleposlanika v Izraelu, takoj za veleposlanikom Združenih držav. Ne zato, ker
               prihaja iz vplivne države, ampak zato, ker je s svojim delom, s svojim ugledom in s
               svojo angažiranostjo zgradil en ugled. In takšne veleposlanike potrebuje ta država,
               če želi uresničiti svoje zunanjepolitične prioritete.</p>
            </sp>
            <sp xml:id="SDZ5-Redna-12-2009-12-15.sp258">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu. Anton Anderlič. Prosim.</p>
            </sp>
            <sp xml:id="SDZ5-Redna-12-2009-12-15.sp259">

               <speaker>ANTON ANDERLIČ:</speaker>

               <p>Amandmaja ne bom podprl, ker bi izglasovanje amandmaja pomenilo pravno praznino, ker
               bi znižali standard, ki bi se s tem, kar je predlagano v zakonu, dosegel. Šli bi
               nazaj na sedem let delovnih izkušenj, šli bi nazaj na postopke brez preverjanja
               znanja pred strokovno skupino, ki jo ustanovi minister po tem členu zakona, šli bi
               nazaj, da ne bi bili potrebni neki posebni pogoji, znanja, ki so potrebna za to, da
               lahko nekdo ta mesta zasede. Ne prepričajo me nikakršni izpiski in kazanje s prstom
               nazaj. Pojdimo nazaj, bo boljše. Nazaj v zgodovino se gre samo na smetišče zgodovine
               ali tam, kjer je vse skupaj preživeto.</p>
               <p>Jaz sem trdno prepričan, da mora vsak na svojem področju, in tako je tudi minister
               in Vlada ugotovila na tem področju zunanje politike, preveriti, kaj je boljše, kaj je
               primerljivejše z razvitimi demokracijami, z urejenimi zakonodajami, tudi na področju
               zunanje politike v teh državah. In ta člen govori ravno o tem, amandma pa vrača na
               neko staro stanje. Jaz sem trdno prepričan, in to sem že dopoldne v razpravi ob tem
               amandmaju rekel, ker je tako smešno, če bi vi imeli možnost, da prepričate svetovno
               javnost, da Darwin ni imel prav, bi šli za 200 let nazaj. Ampak jaz upam, da ne bo
               tako, zato tega amandmaja ni mogoče podpreti. In treba je slediti višjim standardom,
               višjim normativom, ki smo si jih sami postavili. In če ni 14 let delovnih izkušenj
               več kot 7, in to je boljša izkušnja, če ni ta izpit pred strokovno komisijo boljše
               kot brez izpita, pa še vrsta drugih stvari je, potem ne vem, kaj je. Zato tega
               amandmaja ne bom podprl.</p>
            </sp>
            <sp xml:id="SDZ5-Redna-12-2009-12-15.sp260">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu, Janja Klasinc. Prosim.</p>
            </sp>
            <sp xml:id="SDZ5-Redna-12-2009-12-15.sp261">

               <speaker>JANJA KLASINC:</speaker>

               <p>Spoštovane kolegice, spoštovani kolegi! Gospod predsednik!</p>
               <p>Če bi sprejeli ta amandma, potem bi pljunili na vsa prizadevanja slovenske
               diplomacije, da bi se še bolj približala profesionalnim standardom v Evropski uniji.
               Poglejte, kaj amandma, s katerim predlaga SDS črtanje tega člena. To bi pomenilo, da
               ne bi bili več veleposlaniki samo najbolj izkušeni ljudje, tudi profesionalni
               diplomati. Ta člen zahteva, da mora imeti veleposlanik vsaj 14 let delovnih izkušenj
               na tem področju, in to tako tisti, ki je profesionalni diplomat, kot tudi tisti, ki
               prihaja od zunaj. In zdaj se očita politično kadriranje. Ne bodimo smešni! Ali je to
               politično kadriranje, koliko ljudi pa je v Sloveniji, ki ima štirinajst let
               mednarodnih izkušenj, od tega najmanj tri leta tudi na vodstvenih mestih, ki govori
               nekaj tujih jezikov in je sposobna na tako visoki ravni zastopati Republiki
               Slovenijo? Do sedaj, po sedanjem zakonu to ni bilo tako, zato smo danes dopoldan
               slišali ministra za zunanje zadeve, da je bila v prejšnjem mandatu kar 1/3
               veleposlanikov v tujini imenovana po političnem ključu. Nad tem se zamislimo.</p>
            </sp>
            <sp xml:id="SDZ5-Redna-12-2009-12-15.sp262">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu, Franco Juri. Prosim.</p>
            </sp>
            <sp xml:id="SDZ5-Redna-12-2009-12-15.sp263">

               <speaker>FRANCO JURI:</speaker>

               <p>Hvala, gospod predsednik. Seveda bom glasoval proti amandmaju, ker amandma in tudi
               utemeljitev tega amandmaja slonita na lažnih predpostavkah. Slišali smo, da naj bi
               13. člen omogočil politično kadrovanje vsaj za desetino veleposlanikov. To enostavno
               ne drži. Naj si preberejo gospodje, ki so vložili ta amandma, ponovno ta člen in bodo
               ugotovili, da so jasno opredeljeni pogoji za imenovanje veleposlanikov. Ti pogoji ne
               dopuščajo političnega kadrovanja in prvič imamo priložnost, da zaključimo to zgodbo
               tako, da do političnega kadrovanja, kakršnemu smo bili priče v prejšnjem mandatu,
               končno ne bo več prihajalo. Če ne bomo glasovali, in jaz ne bom glasoval za ta
               amandma, verjetno ne bomo več doživljali takih zgodb, kot je imenovanje veleposlanika
               brez ustrezne izobrazbe, forsiranje agremaja s pritiski na drugo državo itd. Če lahko
               argumentiram svoj glas tudi s citatom gospoda Petra Toša, profesionalnega diplomata,
               ki piše, "usmeritev v razvoj gospodarske diplomacije zahteva pritegnitev določenega
               števila z uspehi potrjenih gospodarstvenikov, ki jih med diplomati v sedanji sestavi
               ni". To je eden od takih primerov, ki govori v prid 13. členu in proti sprejetju
               takega .../Znak za konec razprave./... amandmaja.</p>
            </sp>
            <sp xml:id="SDZ5-Redna-12-2009-12-15.sp264">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu ima mag. Radovan Žerjav. Prosim.</p>
            </sp>
            <sp xml:id="SDZ5-Redna-12-2009-12-15.sp265">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Tudi sam bom glasoval proti temu amandmaju.
               Razmišljam popolnoma s svojo glavo in menim, da so lahko posamezniki, ki pridejo tudi
               kot nepoklicni diplomati v ta sistem velika dodana vrednost. Sam poznam primer
               Japonske. Menim, da je gospod Skender prav gotovo pravi človek na pravem mestu. Me pa
               moti to, da se posamezni zakoni spreminjajo za dnevnopolitične potrebe določene
               politične opcije. To me pa hudo moti. Takrat ko smo v opoziciji in bi kadrovanje
               dovolili svojim političnim tekmecem, smo proti, ko pa pridemo na oblast, takrat pa
               potrebujemo določena pomembna visoka delovna mesta za zaslužne takšne in drugačne
               podpornike posameznike, takrat je pa treba zakon obrniti na glavo, ga spremeniti,
               spremeniti stališča in tako naprej in tako dalje. To se mi pa zdi, da ni v redu, ni
               korektno in ni fer. Amandmaja ne bom podprl, ker mislim, da je boljše, da lahko
               pridejo kateri drugi, ne samo karierni diplomati na ta delovna mesta. Denimo, v
               Rusiji bi najrajši videl gospoda Škrabca ali gospoda Kovačiča, bi najbrž bila
               optimalna varianta. Hvala lepa.</p>
            </sp>
            <sp xml:id="SDZ5-Redna-12-2009-12-15.sp266">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim ponovno za prijavo. Obrazložitev glasu v svojem imenu Dejan
               Levanič.</p>
            </sp>
            <sp xml:id="SDZ5-Redna-12-2009-12-15.sp267">

               <speaker>DEJAN LEVANIČ:</speaker>

               <p>Hvala za besedo. Moram reči, da bom glasoval proti temu amandmaju. Nisem niti
               obremenjen s preteklimi glasovanji v prejšnjem mandatu, ampak bom glasoval proti temu
               amandmaju predvsem iz življenjskega razloga. S tem zakonom omogočamo petim
               nekariernim diplomatom, da so imenovani na veleposlaniška mesta, ni nujno politikom,
               lahko tudi gospodarstvenikom. V preteklosti se je pokazalo,da je mogoče kakšna od teh
               odločitev bila pa tudi dobra in ni bila zgolj samo politično motivirana. In mogoče
               vprašanje predvsem za opozicijo, ker je bilo kar nekaj imen tukaj izpostavljenih. Ali
               je Franci But slab veleposlanik? Jaz mislim, da ne. Ali je Miroslav Luci slab
               veleposlanik? Jaz mislim, da ne. In to niso karierni diplomati. To so diplomati, ki
               so bili imenovani na to funkcijo. Tukaj ste dvolični. Tukaj pljuvate v lastno skledo.
               Tukaj po tem zakonu niti takšni ljudje ne bi mogli biti v bistvu diplomati, ker so
               pogoji ostrejši. Ampak ljudje, ki so pokazali, da znajo delati na takšnih mestih naj
               bodo diplomati. Ni nujno, da bodo to politiki, lahko so gospodarstveniki. Politika
               mora v nekem trenutku odločiti, kdo bi bil za funkcijo veleposlanika v neki državi
               primeren. Prepričan sem, da lahko izberemo najboljše ljudi. Hvala lepa.</p>
            </sp>
            <sp xml:id="SDZ5-Redna-12-2009-12-15.sp268">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu ima Ivan Grill. Prosim.</p>
            </sp>
            <sp xml:id="SDZ5-Redna-12-2009-12-15.sp269">

               <speaker>IVAN GRILL:</speaker>

               <p>Najlepša hvala. Seveda bom jaz ta amandma podprl, kajti ta amandma je v bistvu ta
               zakon zopet spravil na tisti nivo, ki omogoča resnično izbiro takšnih veleposlanikov,
               ki bodo Sloveniji lahko prispevali na ugledu in pa tudi na kvaliteti. ...</p>
            </sp>
            <sp xml:id="SDZ5-Redna-12-2009-12-15.sp270">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani.</p>
            </sp>
            <sp xml:id="SDZ5-Redna-12-2009-12-15.sp271">

               <speaker>IVAN GRILL:</speaker>

               <p>... Veleposlanik je ogledalo Slovenije v drugi državi, pa če si to priznamo ali pa
               seveda tudi ne. Če bi mi imeli dobre veleposlanike, ugledne, bi lahko marsikakšne
               nacionalne interese tudi na mednarodnem prizorišču lažje in bolj uspešno
               uveljavljali. Pa Hrvaško lahko vzamemo kot en tak primer.</p>
               <p>Brez tega amandmaja bo ta zakon omogočal politično kadrovanje. To vam je v interesu.
               Kot ste že danes koalicijski poslanci omenili, bo takšen zakon brez tega amandmaja
               omogočal opoziciji oziroma tej politični opciji, da bo samo kandidirala, poudarjam,
               samo kandidirala, nima pa nobene možnosti za izbiro. Zato predlagam, ko boste ta
               amandma zavrnili, shranite si ga, pa tudi magnetograme, kajti ko boste v opoziciji,
               če ne prej, čez tri leta, mislim, da boste ta amandma sami vlagali, ker boste želeli,
               da se ta stvar vrne nazaj, tako kot je danes. Hvala lepa.</p>
            </sp>
            <sp xml:id="SDZ5-Redna-12-2009-12-15.sp272">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu ima Jože Tanko. Prosim.</p>
            </sp>
            <sp xml:id="SDZ5-Redna-12-2009-12-15.sp273">

               <speaker>JOŽE TANKO:</speaker>

               <p>Hvala lepa za besedo. Tu smo ponovno priča veliki dvoličnosti sedanje koalicije.
               Kadar je v opoziciji, veljajo ena merila, ko se obrne, ko pride v koalicijo, veljajo
               druga merila. In to za popolnoma identične primere. Še druga stvar, kar je zelo
               problem. V tem mandatu smo se nekako že soočili s tem, da koalicija sprejema
               specialne zakone lex Cvikl, ko je bilo treba generalnemu sekretarju zagotoviti neke
               bonitete in smo morali na vrat na nos spremeniti zakon in sedaj poslušamo drug
               primer, lex OECD. To se pravi, da se zakon spreminja samo zato, da bomo dobili
               nekoga, ki bo izpolnjeval neke posebne kriterije za imenovanje za veleposlanika pri
               OECD-ju. Ali je to morda lex Gaspari ali je morda lex kakšen drug minister ali visok
               funkcionar sedanje koalicije? Na tak način je pred mesecem dejal minister Zalar, se
               zakoni ne sprejemajo. Zakoni so splošne določbe, urejajo splošne norme in ne morejo
               urejati nekih specialnih rešitev, kot je v tem primeru. In samo sprašujem se, zakaj
               so potem še vedno neka odprta veleposlaniška mesta, recimo, Zagreb, Beograd, mislim,
               da tudi Rim in še kakšna. Najbrž izključno zato, da se bodo določeni kadri preko te
               spremembe zakona umestili na ta pomembna veleposlaniška mesta. Jaz mislim, da tako
               izvajati politiko, niti zunanje politike ni možno. To je skregano z vsako logiko in
               zato bom ta amandma tudi podprl, da gremo z neko ustrezno in primerno rešitvijo, ki
               se je uveljavila po letu 2007, naprej. Hvala lepa.</p>
            </sp>
            <sp xml:id="SDZ5-Redna-12-2009-12-15.sp274">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 72 poslank ni poslancev, za je glasovalo 19, proti 52.</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 26. členu.</p>
               <p>Glasujemo. Navzočih je 73 poslank ni poslancev, za je glasovalo 28, proti 44.</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predlog
               zakona.</p>
               <p>Prehajamo na tretjo obravnavo predloga zakona. Ker k drugi obravnavi k dopolnjenemu
               predlogu zakona amandmaji niso bili sprejeti, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen. Mag. Branko Grims ima obrazložitev glasu v imenu poslanske skupine.
               Prosim.</p>
            </sp>
            <sp xml:id="SDZ5-Redna-12-2009-12-15.sp275">

               <speaker>MAG. BRANKO GRIMS:</speaker>

               <p>V SDS seveda tega zakona ne bomo podprli.</p>
               <p>Žalostno je, da se lahko pojavi politika, ki v enem položaju zagovarja eno, ko se
               spremeni položaj, se pravila igre priredijo točno v nasprotju s tistim, kar se je
               zagovarjalo prej.</p>
               <p>Trdno smo prepričani, da bi morala biti vsaka politika dosledna v svojem ravnanju in
               da bi morala biti skladna v besedah in dejanjih. Žal opažamo, da je pri ravnanju
               sedanje koalicije prav nasprotno. Razlika med besedami in dejanji je velika, očitna,
               nepremostljiva in žal tistim, ki to počnejo, v veliko sramoto. Pri tem preprosto ne
               moremo razumeti, kako je mogoče, da se niti ne pripravi argumentacija za ta, očitno
               političen, poseg in smo celo dopoldne poslušali hude očitke o političnem kadrovanju
               prejšnje vlade, celo popoldne pa sedaj poslušamo hvalnice politično izbranim kadrom v
               diplomacijo s strani prejšnje vlade, preden je prisluhnila takratni opoziciji in
               tovrstno politično poseganje v diplomacijo onemogočila. Odločite se, ampak oboje
               skupaj, gospe in gospodje, ne gre. Tukaj ste zapadli v popolno nasprotje. V SDS bomo
               ostali dosledni načelom, za katere smo se takrat odločili, ker smo prepričani, da
               samo taka politika pomeni politiko, ki je vredna zaupanja, in samo take odločitve
               krepijo tudi zaupanje ljudi v državo in njene institucije. Med tem ko spreminjanje
               stališč iz dneva v noč, iz črno v belo, iz poklicnega v politično kadrovanje, odvisno
               od trenutnega položaja posamezne politične sile, zagotovo ne vodi v nikakršno
               povečano zaupanje, najmanj seveda v tiste, ki to počnejo, žal pa tudi ne v
               institucije države kot celote. In to je velik problem. Potem se veča politična
               abstinenca, povečuje se nezaupanje državljank in državljanov v to državo in lahko
               samo opozorimo še enkrat na izpisek glasovanja, ki je kazal izjemno visoko stopnjo
               soglasja v prejšnjem mandatu. Danes, ko rušite s svojo odločitvijo prav tisti
               konsenz, ki je bil v prejšnjem mandatu dosežen, pa s tem seveda odpirate vrata za
               povsem .../Opozorilni znak za konec razprave./... drugačno ravnanje. Trdno smo
               prepričani, da bi lahko pravzaprav pri tistih, za katere gre, zapisali kar tudi
               imena. Konec koncev, zakaj je pa ravno 14 let, zakaj pa ni 15 let ali pa deset...
               .../Izklop mikrofona./...</p>
            </sp>
            <sp xml:id="SDZ5-Redna-12-2009-12-15.sp276">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu. Prosim za prijavo. Obrazložitev glasu
               v svojem imenu, dr. Vinko Gorenak. Prosim.</p>
            </sp>
            <sp xml:id="SDZ5-Redna-12-2009-12-15.sp277">

               <speaker>DR. VINKO GORENAK:</speaker>

               <p>Hvala lepa. Zakona ne bom podprl v štartu, ne bom pa ga podprl preprosto zato, ker se
               koalicijska večina spreneveda in igra dvojno vlogo. Dvojno vlogo zato, ker najprej 12
               let počne politično kadrovanje, potem za časa neke druge vlade, ko je v opoziciji,
               pride na dan s predlogom, da političnega kadrovanja ne bi bilo več, ampak da bi se
               šli samo tako imenovano strokovno diplomatsko kadrovanje. Mi smo temu prisluhnili
               takrat in to uzakonili. Danes, ko je ta večina ponovno na oblasti, gre arogantno
               proti stališču sindikata poklicnih diplomatov. Sindikat poklicnih diplomatov je jasno
               povedal, kakšno je njihovo stališče. Koalicija gre proti temu in uvaja približno 10%
               diplomatov, ki naj ne bi bili poklicni diplomat. Ve govorjenje na temo, da se gremo
               profesionalizem in kaj vem, kaj vse, osebno to štejem, da je pač v parlamentu
               dovoljeno očitno tudi lagati. To je nedopustno, ker pričakujem, da bomo verjetno
               proti koncu sedanjega mandata - recimo, ko bodo prihajale volitve - iz tega načela
               dvoličnosti utegnili spet uzakoniti prejšnjo rešitev, torej tisto, ki velja do danes.
               To pa je rešitev, da imamo samo poklicne diplomate. Seveda pa je pričakovati, da
               boste v tem času nagradili in namestili tiste veleposlanike, ki vam "pašejo"
               politično. Zato bom seveda glasoval proti takemu početju. Hvala.</p>
            </sp>
            <sp xml:id="SDZ5-Redna-12-2009-12-15.sp278">

               <speaker>PREDSEDNIK DR. PAVEL GANTAR:</speaker>

               <p>Hvala. Obrazložitev glasu, Franco Juri.</p>
            </sp>
            <sp xml:id="SDZ5-Redna-12-2009-12-15.sp279">

               <speaker>FRANCO JURI:</speaker>

               <p>Hvala, gospod predsednik. Glasoval bom za ta zakon, ker je dober in pomeni pravzaprav
               nadgradnjo prejšnjega zakona, ki je imel veliko pomanjkljivosti. Prejšnji zakon je
               bil tako pomanjkljiv, da je bil ukrep oziroma predlog, ki so ga takrat kolegi iz
               Državnega zbora sprejeli, nujen. Nujen zato, da bi končno zajezili zlorabo slabega
               zakona in nadaljnje politično kadrovanje. Tokrat ni tako. V zakonu je vgrajenih kar
               nekaj prepričljivih varovalk, prej smo govorili o 13. členu. In edini poskus, da bi
               ponovno na stežaj odprli vrata politizaciji, je spodletel, ko nismo sprejeli
               amandmaja, ki je zahteval soglasje Odbora za zunanjo politiko pri imenovanju
               veleposlanikov. Ker ta amandma ni bil sprejet, zakon ostaja nepolitičen, ostaja zakon
               strokovnosti, profesionalnosti, profesionalnost pa se ne meri samo v zaprtem prostoru
               zunanjega ministrstva, temveč jo omogoča predvsem sprejetje 13. člena, ki veleva kar
               nekaj pogojev in kriterijev, pod katerimi je lahko veleposlanik imenovan. Zakon
               končno ureja določen vrstni red pri postopkih imenovanja in dejansko omogoča bistveno
               večjo profesionalizacijo diplomacije od tiste, ki smo jo poznali s prejšnjimi zakoni.
               Zato bom ta zakon odločno podprl.</p>
            </sp>
            <sp xml:id="SDZ5-Redna-12-2009-12-15.sp280">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu Janja Klasinc.</p>
            </sp>
            <sp xml:id="SDZ5-Redna-12-2009-12-15.sp281">

               <speaker>JANJA KLASINC:</speaker>

               <p>Seveda bom podprla ta zakon. Podprla ga bom zato, ker uvaja red v hišo Ministrstva
               za zunanje zadeve. Uvaja organiziranost, nadzor na veleposlaništvih, ureja
               usposabljanje in izobraževanje diplomatov, preverjanje njihovega znanja, omogoča
               karierni sistem in poleg tega tudi na vseh področjih uvaja ostre kriterije za
               profesionalizacijo. Možnost, da se le izjemoma, in sicer v 10%, kar v številkah,
               kolegice in kolegi, pomeni 5 nepoklicnih veleposlanikov v tujini na 50, ki so sicer
               poslani iz naše države na misije v tujino, pomeni le delček tega zakona. In žalostno
               je, da smo danes večino naše razprave namenili samo temu delu, ne pa temu, kako ta
               zakon dviguje kvaliteto naše diplomacije.</p>
            </sp>
            <sp xml:id="SDZ5-Redna-12-2009-12-15.sp282">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za prijavo za obrazložitev glasu v svojem imenu. Obrazložitev
               glasu ima Darko Menih.</p>
            </sp>
            <sp xml:id="SDZ5-Redna-12-2009-12-15.sp283">

               <speaker>DARKO MENIH:</speaker>

               <p>Hvala lepa za besedo. Jaz bom glasoval proti temu zakonu. Pojavlja se veliko stvari,
               kjer se določene stvari ponavljajo in sprenevedajo. To ni v redu in bom glasoval
               proti. Hvala.</p>
            </sp>
            <sp xml:id="SDZ5-Redna-12-2009-12-15.sp284">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu Jožef Jerovšek.</p>
            </sp>
            <sp xml:id="SDZ5-Redna-12-2009-12-15.sp285">

               <speaker>JOŽEF JEROVŠEK:</speaker>

               <p>Hvala lepa. Glasoval bom proti tej spremembi zakona o zunanjih zadevah, ker sem si
               želel, da bi šel razvoj naše diplomacije v meri profesionalnosti in zagotavljanja
               visokih standardov, ki so potrebni za ustrezno zastopanje države. Intenca zakona je
               drugačna. Ne moti me samo to, da ponovno uvaja princip političnega kadrovanja na
               diplomatska mesta, razočaran sem prav tako, ker je zavrnil tudi predlog, da postane
               mnenje Državnega zbora oziroma Odbora za zunanjo politiko glede imenovanja
               veleposlanikov ponovno zavezujoče. Mi vemo, da je bila ta izkušnja pozitivna, da je v
               obdobju, ko je to mnenje postalo nezavezujoče, bilo stanje poslabšano. Pričakoval
               sem, da bomo center ali pomembno mesto odločanja o slovenski diplomaciji prenesli
               zopet v Državni zbor. To sem pričakoval tudi zaradi tega, ker se je prejšnji
               predsednik Odbora za zunanjo politiko gospod Vajgl zelo jasno zavzemal za to. Vendar
               svoja stališča spreminjate iz dneva v dan in tudi tu je prišlo do spremembe. Ta
               koalicija je omogočila, da je center odločanja o slovenski zunanji politiki prešel
               celo v drug center moči, celo iz Vlade, iz zunanjega ministrstva v druge centre, v
               druge dele slovenske zunanje politike oziroma slovenske politike. S tem se enostavno
               ni mogoče strinjati. Hvala.</p>
            </sp>
            <sp xml:id="SDZ5-Redna-12-2009-12-15.sp286">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za prijave za obrazložitev glasu v svojem imenu. Obrazložitev
               glasu ima mag. Branko Grims.</p>
            </sp>
            <sp xml:id="SDZ5-Redna-12-2009-12-15.sp287">

               <speaker>MAG. BRANKO GRIMS:</speaker>

               <p>Dejansko je edina kvaliteta tega zakona prav to, da razgalja ogromno razliko med
               besedami in dejanji sedanje koalicije. S tega vidika je bil pravzaprav ta zakon
               dobrodošel. Toda da ni vreden podpore, govorijo rešitve v njem, ki govorijo o ponovni
               politizaciji, o tem, da se puščajo odprta vprašanja spora med različnimi
               funkcionarji, ko gre za urejanje zunanje politike, in da se predvsem iz vsake rešitve
               v tem zakonu očitno vidi želja po čim večji politizaciji in političnem kadrovanju na
               področju diplomacije. Spomnil bi vas, da se ni hotelo podpreti amandmajev, s katerimi
               bi rešili situacijo, zaradi katere je Slovenija dokazano utrpela veliko politično,
               bojim se, tudi že materialno škodo, ko se je zavrnila cela vrsta kandidatov z
               različnimi igrami, ki jih je omogočal sedanji prostor, ki je prepuščen tovrstnim
               igram, in zato so bili prepozno imenovani diplomati na ključna mesta v nekatera
               veleposlaništva. Slovenija je zato utrpela veliko škodo. In da se ne želi narediti
               temu konec, da bi se sprejela ustrezna rešitev, ki bi tovrstno izigravanje zakonodaje
               onemogočila, kaže, da se želi ohraniti dodaten prostor za politično kadriranje. To pa
               je zagotovo še dodaten argument, da se glasuje proti. Sedanje stanje, konkretno to
               ravnanje je povzročilo Sloveniji veliko škodo in Državni zbor bi moral storiti vse,
               da se v bodoče kaj takšnega ne bi več dogajalo. Sicer tisti, ki to preprečujte,
               sprejemate... .../Izklop mikrofona./...</p>
            </sp>
            <sp xml:id="SDZ5-Redna-12-2009-12-15.sp288">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu Marijan Pojbič.</p>
            </sp>
            <sp xml:id="SDZ5-Redna-12-2009-12-15.sp289">

               <speaker>MARIJAN POJBIČ:</speaker>

               <p>Spoštovani predsednik.</p>
               <p>Jaz bom seveda glasoval proti temu zakonu. Zdi se mi zelo pomembno poudariti, danes
               je bilo tukaj ravno pred nekaj minutami rečeno, da se ta zakon sprejema z enim in
               ključnim razlogom, da se prepreči zloraba slabega zakona, ki je bil sprejet v
               prejšnje mandatu. Na drugi strani pa ti isti gospe in gospodje trdijo, da je eden
               najboljših veleposlanikov dr. Miroslav Luci, za katerega se tudi jaz strinjam, da je.</p>
               <p>Potem govorijo kolegi iz poslanskih skupin...</p>
            </sp>
            <sp xml:id="SDZ5-Redna-12-2009-12-15.sp290">

               <speaker>PREDSEDNIK DR. PAVEL GANTAR:</speaker>

               <p>Kolega Pojbič, o sebi, o svojem glasu morate govoriti, ne o glasovih drugih.
               Prosim.</p>
            </sp>
            <sp xml:id="SDZ5-Redna-12-2009-12-15.sp291">

               <speaker>MARIJAN POJBIČ:</speaker>

               <p>Tako je, vendar obrazlagam, zakaj bom glasoval proti zakonu. Med drugim govorite tudi
               o Borisu Soviču. In, drage kolegice in kolegi, Mariborčani se bodo zagotovo spomnili,
               kako sposoben je gospod Sovič in kako sposoben je bil voditi mesto Maribor. In danes
               si nekdo iz poslancev dovoli trditi, da je to eden najboljših veleposlanikov
               Republike Slovenije.</p>
               <p>Jaz sem že uvodoma povedal, da tega zakona ne bom podprl, ker sem prepričan, da ta
               zakon na široko odpira vrata političnemu kadrovanju. In prepričan sem, da ravno
               tistih pet kandidatov bodo zagotovo ljudje, ki so bili še kako potrebni in koristni v
               obdobju volitev za Državni zbor in še kako zagotovo so prispevali svoj delež za to,
               da so danes te stranke koalicije v parlamentu dolžne zagotoviti za njih delovno
               mesto, .../Opozorilni znak za konec razprave./... s katerim bodo zadovoljni. In na
               drugi strani, da bodo seveda imeli spet dovolj močno sestavljeno, če temu lahko tako
               rečem... .../Izklop mikrofona./...</p>
            </sp>
            <sp xml:id="SDZ5-Redna-12-2009-12-15.sp292">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 77 poslank in poslancev, za je glasovalo 56, proti 21.</p>
               <p><stage>(Za je glasovalo 56.)</stage> <stage>(Proti 21.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno 13. točko dnevnega reda, to je z obravnavo predloga zakona
               o spremembah in dopolnitvah zakona o graditvi objektov, skrajšani postopek. Ker k
               drugi obravnavi amandmaji k dopolnjenemu predlogu zakona niso bili vloženi, prehajamo
               na odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen.</p>
               <p>Glasujemo. Navzočih je 76 poslank in poslancev, za 52, proti 24.</p>
               <p><stage>(Za je glasovalo 52.)</stage> <stage>(Proti 24.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 14. točko dnevnega reda - z obravnavo Predloga zakona
                  o spremembah in dopolnitvah Zakona o varstvu okolja v okviru skrajšanega postopka.</title> Nadaljujemo z drugo obravnavo, to je z odločanjem o vloženih amandmajih.
               Prehajamo k 64. členu, in sicer na odločanje o amandmaju poslanske skupine SDS k 64.
               členu, pri čemer opozarjam, da je amandma vsebinsko povezan z amandmajem za novi 80.a
               člen. V primeru, če ta amandma ne bo sprejet, bo postal amandma za novi 80.a člen
               brezpredmeten. Glasujemo. Navzočih je 74 poslank in poslancev, za 28, proti 45.</p>
               <p><stage>(Za je glasovalo 28.)</stage> <stage>(Proti 45.)</stage></p>
               <p>Ugotavljam, da amandma ni bil sprejet. S tem je amandma za novi 80.a člen postal
               brezpredmeten.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 78.
               členu. Glasujemo. Navzočih je 76 poslank in poslancev, za je glasovalo 54, proti
               nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka. Ugotavljam, da je zbor v drugi obravnavi sprejel amandma k 78.
               členu dopolnjenega predloga zakona. Sprašujem kvalificirane predlagatelje, ali
               nameravajo k temu členu vložiti amandmaje. <stage>(Ne želijo.)</stage> Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen. Prehajamo na odločanje o
               predlogu zakona. Glasujemo. Navzočih je 76 poslank in poslancev, za 51, proti 6.</p>
               <p><stage>(Za je glasovalo 51.)</stage> <stage>(Proti 6.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 15. točko dnevnega reda - z obravnavo Predloga zakona
                  o spremembah in dopolnitvah Zakona o prostorskem načrtovanju v okviru skrajšanega
                  postopka.</title> Nadaljujemo z drugo obravnavo, to je z odločanjem o vloženih
               amandmajih.</p>
               <p>Prehajamo na odločanje o prvem amandmaju poslanske skupine SDS k 5. členu.
               Glasujemo. Navzočih je 76 poslank in poslancev, za je glasovalo 30, proti 44.</p>
               <p><stage>(Za je glasovalo 30.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju Poslanske skupine SDS k 5. členu.
               Glasujemo. Navzočih je 75 poslank in poslancev, za je glasovalo 28, proti 46.</p>
               <p><stage>(Za je glasovalo 28.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o prvem amandmaju Poslanske skupine SDS k 9. členu.
               Glasujemo. Navzočih je 75 poslank in poslancev, za je glasovalo 28, proti 46.</p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju Poslanske skupine SDS k 9. členu.
               Glasujemo. Navzočih je 75 poslank in poslancev, za je glasovalo 28, proti 45.</p>
               <p>Ugotavljam, da amandma ni sprejet.</p>
               <p>Prehajamo na odločanje o tretjem amandmaju Poslanske skupine SDS k 9. členu.
               Glasujemo. Navzočih je 76 poslank in poslancev, za je glasovalo 30, proti 46.</p>
               <p><stage>(Za je glasovalo 30.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 10. členu. Glasujemo.
               Navzočih je 76 poslank in poslancev, za je glasovalo 29, proti 46.</p>
               <p><stage>(Za je glasovalo 29.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 12. členu. Glasujemo.
               Navzočih je 76 poslank in poslancev, za je glasovalo 29, proti 47.</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine SDS k 21. členu. Glasujemo.
               Navzočih je 76 poslank in poslancev, za je glasovalo 29, proti 46.</p>
               <p><stage>(Za je glasovalo 29.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Končali smo glasovanje o amandmajih in drugo obravnavo predloga zakona v okviru
               skrajšanega postopka.</p>
               <p>Ker v drugi obravnavi predlagani amandmaji niso bili sprejeti, prehajamo na
               odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen.</p>
               <p>Obrazložitev glasu v imenu Poslanske skupine SDS ima Danijel Krivec.</p>
            </sp>
            <sp xml:id="SDZ5-Redna-12-2009-12-15.sp293">

               <speaker>DANIJEL KRIVEC:</speaker>

               <p>Hvala za besedo. Rad bi vas opozoril, da so bili vsi amandmaji, ki ste jih v tej
               razpravi zavrnili, namenjeni ravno temu, kar vsi v tej dvorani in na odborih
               poslušamo ves ta mandat. Se pravi temu, da se pospeši sprejemanje prostorskega
               zakonodaje, sprejemanje občinskih prostorskih načrtov, sprejemanje vse zakonodaje, ki
               omogoča tudi hitrejše črpanje tako kohezijskih kot vseh ostalih sredstev. S tem, ko
               ste vse amandmaje zavrnili, nam ne dajete možnosti, da bi ta zakon podprli, kajti ne
               prinaša tistega, kar ste si vsi želeli, vendar zaradi svoje ignorance niti podrobno
               ne preberete, o čem glasujete, zato nas postavljate v situacijo, da tega zakona ne
               moremo podpreti. Tako da bomo še vedno priče temu, da bomo na sejah Odbora za okolje
               in prostor, Odbora za promet, Odbora za gospodarstvo poslušali utemeljitve, da se
               določenih projektov ne da izvršiti, ker imamo zvezane roke tako na lokalnem nivoju
               kot tudi vse institucije, ki pripravljajo dokumente za umeščanje objektov in
               investicij v prostor. Upam, da boste prisluhnili vsaj ob neki naslednji priložnosti,
               da kakšno zakonodajo izboljšamo tudi z našo pomočjo. Hvala lepa.</p>
            </sp>
            <sp xml:id="SDZ5-Redna-12-2009-12-15.sp294">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 76 poslank in poslancev, za je glasovalo 51, proti
               3.</p>
               <p><stage>(Za je glasovalo 51.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na prekinjeno <title>1. točko dnevnega reda - vprašanja poslank in
                  poslancev.</title>
               </p>
               <p>V skladu s predlogom poslanca Zmaga Jelinčiča Plemenitega bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru predsednika Vlade Boruta Pahorja na poslansko vprašanje Zmaga Jelinčiča
               Plemenitega v zvezi z reševanjem mejnih vprašanj.</p>
               <p>Obrazložitev glasu v imenu Poslanske skupine SNS ima Zmago Jelinčič Plemeniti.</p>
            </sp>
            <sp xml:id="SDZ5-Redna-12-2009-12-15.sp295">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Naš premier je pokazal popolno nepoznavanje
               zgodovinskih dejstev, pravnih dejstev in še marsičesa. To, kar govori, je metanje
               peska v oči in gre za izvrševanje ukazov, ki jih je dobil tu ali tam. Ne bom se
               spuščal, kakšni so bili ti ukazi, ampak čas bo prinesel na plano vse podatke o tem,
               kdo je bil tisti, ki je od njega zahteval, in kaj je od njega zahteval ali pa celo
               morda, kaj je za to dobil. Mislim, da je smiselno, da razpravljamo o slovenskem
               nacionalnem prostoru malo drugače, ne pa na tak način, kot to predvideva slovenska
               vlada, ki ji je malo mar slovenskega nacionalnega prostora. Žal je slovenska
               politika, ljubljanska politika je vedno bila tista, ki je zapravljala slovensko
               nacionalno ozemlje. Danes imamo zgolj še eno tretjino slovenskega nacionalnega
               ozemlja in še to se krši. Glede na to, kako delamo s svojo domovino in s svojim
               ozemljem, tako kot svinja z mehom, je skrajni čas, da spremenimo ta odnos. Skrajni
               čas je, da se vsaj pogovarjati začnemo, da se nekaterim odprejo oči in da začno
               razmišljati v interesu lastnega naroda in lastne države. Žal tega danes nimamo.
               Premierju je vseeno, kaj se dogaja z njegovo domovino, tako da se človek vpraša, ali
               je njegova domovina sploh tukaj v Sloveniji. In morda še več, ali je ta domovina
               sploh tukaj na zemlji, če ni nekje višje gor v kakšnih drugih sferah. Mislim, da je
               skrajni čas, da se o tem pogovorimo. Skrajni čas je, da se povedo določena izhodišča,
               določena zgodovinska dejstva in da se tudi posluša morda kakšne druge strokovnjake,
               ne pa samo tiste socrealistične plačance z naših fakultet, ki jim je malo mar vsega
               skupaj, saj imajo dobro plačane službe, sinekuro, ko sedijo tam v svojih katedrah in
               nalagajo neumnosti, ki jih potem še nekateri drugi študentje širijo naokrog. Za
               politike tako ali tako vemo, da jih večina ne razume, za kaj sploh gre. Mislim, da je
               skrajni čas, da o tem spregovorimo in upam, da bo Državni zbor sprejel to idejo.
               Hvala.</p>
            </sp>
            <sp xml:id="SDZ5-Redna-12-2009-12-15.sp296">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu? <stage>(Ne.)</stage> Glasujemo. Prosim mir v dvorani. Zbranost pri
               glasovanju je potrebna. Navzočih je 74 poslank in poslancev, za je glasovalo 30,
               proti 43.</p>
               <p><stage>(Za je glasovalo 30.)</stage> <stage>(Proti 43.)</stage></p>
               <p>Ugotavljam, da sklep ni bil sprejet.</p>
               <p>V skladu s predlogom poslanke Eve Irgl bo zbor odločal o naslednjem predlogu sklepa:
               Državni zbor bo na naslednji seji opravil razpravo o odgovoru predsednika Vlade
               Boruta Pahorja na poslansko vprašanje Eve Irgl v zvezi z zagotavljanjem uresničevanja
               človekovih pravic. Obrazložitev glasu v imenu Poslanske skupine SDS Eva Irgl.</p>
            </sp>
            <sp xml:id="SDZ5-Redna-12-2009-12-15.sp297">

               <speaker>EVA IRGL:</speaker>

               <p>Najlepša hvala za besedo, spoštovani predsednik. Predsednika Vlade sem včeraj
               spraševala o tem, zakaj je vključno s svojo stranko podprl odlikovanje Tomaža Ertla,
               kljub temu, da ga večina Slovencev prepoznava kot simbol kratenja in nespoštovanja
               človekovih pravic. Predsednik Vlade se je v njemu lastnem slogu izmikal konkretnemu
               odgovoru. Bil je tudi v precejšnji zadregi zaradi tega, kar pa še dodatno dokazuje,
               kako zelo sporno je to odlikovanje s strani predsednika države.</p>
               <p>Tomaž Ertl je bil na čelu najbolj represivnega organa v državi. To je oseba, ki je
               ob koncu 80. let zavirala demokratizacijske procese. Spremljala in nadzirala je
               vsebine v tistem času v Novi reviji, Mladini, tajno snemala, dala zapreti veliko
               število ljudi, med njimi tudi Janeza Janšo, kršila je osnovne človekove pravice,
               delovala je proti vsakemu, ki je bil proti takratni partijski oblasti in še in še. Iz
               odgovora predsednika Vlade, kljub temu, da nas je v svojem nastopu skušal prepričati
               oziroma odmakniti in dvigniti nad prejšnji enopartijski sistem, pa izhaja, da se še
               kako zelo strinja s to potezo predsednika države, saj z ničemer ni dokazal, da temu
               odlikovanju nasprotuje. Če bi predsednik države oziroma predsednik Vlade bil zares
               tako velik demokrat, v kar nas je skušal včeraj prepričati, potem bi moral ostro
               nasprotovati temu odlikovanju. Pa tega ni storil. Ostro bi moral nasprotovati temu
               odlikovanju tudi zato, ker sem sama prepričana, da gospod Borut Pahor natančno ve, da
               je februarja leta 1990 gospod Ertl v Beogradu zavzel odločno stališče proti
               osamosvojitvi in je poteze takratnih, bom rekla, borcev za samostojnost celo označil
               kot opozicijski ekstremizem, da ne govorim tudi o tem, da je stal za podtaknjeno
               bombo v Velikovcu, kot vodja tajne politične policije, ki jo je vodil celih 12 let.</p>
               <p>Sprenevedanje predsednika Vlade v svojem vprašanju je očitno, ni pa presenetljivo.
               Ni presenetljivo takšno sprenevedanje, kajti prevrednotenje preteklosti in
               poveličevanje ter tudi ponovno obujanje komunističnih simbolov je pač del delovanja
               te vlade. Prav zaradi vsega tega naštetega sem jaz prepričana, da moramo v tem
               prostoru spregovoriti o tem spornem imenovanju oziroma odlikovanju, zato upam, da
               boste to razširjeno razpravo o odgovoru predsednika Vlade tudi podprli.</p>
               <p>Najlepša hvala.</p>
            </sp>
            <sp xml:id="SDZ5-Redna-12-2009-12-15.sp298">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče, navzočih je 75 poslank in poslancev, za je glasovalo 30,
               proti 45.</p>
               <p><stage>(Za je glasovalo 30.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Radovana Žerjava bo Državni zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru predsednika Vlade Boruta Pahorja na poslansko vprašanje mag. Radovana
               Žerjava v zvezi s presežkom zaposlenih v državni upravi.</p>
               <p>Obrazložitev glasu v imenu Poslanske skupine SLS mag. Radovan Žerjav.</p>
               <p>Prosim.</p>
            </sp>
            <sp xml:id="SDZ5-Redna-12-2009-12-15.sp299">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>Mi bomo ta predlog podprli. Predsednik Vlade je v ponedeljek potrdil svojo izjavo,
               ko je dejal, da je moč delo v državni upravi opraviti s polovico manj zaposlenih. Sam
               razumem to njegovo stališče predvsem v smeri zniževanja stroškov javne uprave, kar
               tudi sam osebno zelo podpiram, ker menim, da je treba stroške javne uprave radikalno
               znižati, da bomo dobili možnost na drugi strani razbremeniti slovensko gospodarstvo.
               Moti me pa pri tem predvsem to, da dejanja ne sledijo besedam. Velikokrat sem v tej
               sobi oziroma dvorani govoril o proračunih, o indeksih, ki so in oba proračuna, za
               leto 2010 in leto 2011, ne sledita tem besedam, torej ne sledita temu, da bi stroške
               po vseh proračunskih porabnikih drastično in radikalno zniževali.</p>
               <p>Ker gre tu za neko konfuzijo ali neka različna stališča, menim, da je prav, da se o
               tem v tej dvorani še enkrat pogovorimo. Hvala lepa.</p>
            </sp>
            <sp xml:id="SDZ5-Redna-12-2009-12-15.sp300">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo, glasovanje teče. Navzočih je 76 poslank in poslancev, za je glasovalo 30,
               proti 45.</p>
               <p><stage>(Za je glasovalo 30.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Mira Petka bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               zunanje zadeve Samuela Žbogarja na poslansko vprašanje Mira Petka v zvezi z
               odtekanjem informacij zaupne narave. Obrazložitev glasu v imenu poslanske skupine
               SDS, Miro Petek, prosim.</p>
            </sp>
            <sp xml:id="SDZ5-Redna-12-2009-12-15.sp301">

               <speaker>MIRO PETEK:</speaker>

               <p>Hvala lepa. Na moje vprašanje o diplomatski inkontinenci, to je nekontroliranem
               uhajanju podatkov s strani Ministrstva za zunanje zadeve, nisem dobil zadovoljivega
               odgovora. Dopuščam tudi možnost, da je ta moja teza o nekontroliranem odtekanju
               napačna in da gre z Ministrstva za zunanje zadeve za kontrolirano posredovanje
               podatkov v javnost tujim diplomacijam ali mogoče celo tujim obveščevalnim službam,
               kar pa je škandal, izdaja ali celo kriminal. Minister se je na moje vprašanje tudi
               izognil odgovoru okrog washingtonske depeše. Takrat je bil minister Žbogar v
               Washingtonu in ko je nastajala ta depeša, je bil na dopustu, in na to depešo ni
               pritisnil ustrezne oznake. Skupaj s piscem depeše gospodom Drobničem pa sta danes
               nagrajena, prvi je minister, drugi je veleposlanik v Berlinu.</p>
               <p>Za Slovenijo je pa nastala po objavi te depeše velikanska škoda. Spomnimo se samo,
               kaj se je dogajalo v Beogradu, ogrožena so bila življenja, ogroženi so bili
               nacionalni interesi Republike Slovenije tako v Srbiji kot na Kosovu in drugod. Ko je
               minister za zunanje zadeve gospod Žbogar včeraj govoril, da so se izboljšali
               standardi varovanja podatkov, smo lahko domala hkrati lahko izvedeli, da je Vlada
               dala soglasje za imenovanje dveh veleposlanikov. Preden so prišli veleposlaniki do
               parlamenta in do hearinga in preden je predsednik Vlade podpisal njihovo imenovanje,
               je javnost o tem že bila obveščena. Na Ministrstvu za zunanje zadeve enostavno ne
               tesni. Minister je včeraj tudi potrdil svojemu sodelavcu gospodu Balažicu, ki pravi,
               da so podatki o arbitražnem sporazumu oziroma dokument arbitražnega sporazuma je
               prišel v javnost iz Državnega zbora. Zato bi bilo dobro, da se o tem pogovorimo, ali
               držijo teze gospoda Balažic in gospoda ministra Žbogarja ali pa gre zgolj za neko
               kleveto oziroma govorjenje na pamet. Prepričan sem, kolegi poslanci, da boste
               razpravo podprli. Hvala.</p>
            </sp>
            <sp xml:id="SDZ5-Redna-12-2009-12-15.sp302">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 77 poslank in poslancev, za 30, proti 47.</p>
               <p><stage>(Za je glasovalo 30.)</stage> <stage>(Proti 47.)</stage></p>
               <p>Ugotavljam, da sklep ni bil sprejet.</p>
               <p>V skladu s predlogom poslanca Srečka Prijatelja bo zbor odločil o naslednjem
               predlogu sklepa: Državni zbor bo na naslednji seji opravil razpravo o dogovoru
               ministra za kmetijstvo, gozdarstvo in prehrano dr. Milana Pogačnika na poslansko
               vprašanje Srečka Prijatelja v zvezi s prodajo kmetijskih zemljišč.</p>
               <p>Obrazložitev glasu v imenu Poslanske skupine SNS, Srečko Prijatelj. Prosim.</p>
            </sp>
            <sp xml:id="SDZ5-Redna-12-2009-12-15.sp303">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Do sprejetja zakona o zadrugah tujci niso imeli
               možnosti kupovati kmetijskih zemljišč. Kljub temu, da je Državni svet podal veto, ste
               v Državnem zboru ponovno potrdili Zakon o kmetijskih zadrugah. S tem ste omogočili
               skupini petih tujcev, da ustanovijo kmetijsko zadrugo. Seveda ti imajo prednost pri
               nakupu kmetijskih zemljišč tudi na Skladu kmetijskih zemljišč. Danes se dogajajo
               čudne stvari, da poceni nakup zemljišča se kar vrsti in zadruge rastejo kot gobe po
               dežju. Italijani namenjajo nepovratna sredstva oziroma nične obrestne mere za najem
               kreditov za nakup teh zemljišč zgolj do meje, tam nekje do Postojne. Se pravi, 6
               milijonska populacija kupuje rapalsko mejo. In to, kar je gospod predsednik Zmago
               Jelinčič govoril prej, da bo Pahorjeva vlada podarila Hrvaški velik del slovenskega
               ozemlja, tisto, kar bo ostalo, nameravate tudi odprodati poceni. Kmetijsko zemljišče
               je tam nekje od pol evra pa do tri evre po kvadratnem metru. Take so cene. Kaj se
               dogaja sedaj na tem področju intenzivno, ni treba posebej poudarjati? Minister mi ni
               odgovoril kakšni bodo ukrepi za preprečitev tega. Razumemo v Slovenski nacionalni
               stranki, da ne moremo biti evropsko diskriminatorni, ampak pozitivno recipročnost bi
               pa morali uvesti. Kolikor zemlje kupijo Italijani pri nas, toliko bi moralo biti
               dovoljeno, da se nakupi tudi v Italiji. In neka kvota, ne vem, par hektarja bi morala
               biti zgornja meja, potem pa bi morali ustaviti prodajo. Isto bi moralo veljati tudi
               za drugi sosedni državi. In to bi bila prava zaščita nacionalnih interesov. Ker se to
               ni zgodilo, ker nismo dobili pravega odgovora, ker je gospod minister za kmetijstvo
               vse priznal, kar je bilo navedeno z naše strani, ukrepa pa ni hotel nakazati, niti ga
               ne misli izpeljati, zahtevamo, da ste nacionalno zavedni in da podprete predlog po
               razširjeni razpravi .../Opozorilni znak za konec razprave./... Da enkrat za vselej
               povemo, kaj dela ta slovenska vlada. Tisto, kar ne bodo podarili, bodo poceni
               prodali. In to je v sramoto slovenskemu narodu. In če so že lačni Slovenke in
               Slovenci, prav gotovo tega ne bodo pozabili. Bose in nage boste še prodali. Sramota
               za to vlad, in to si kar zapišete za uho, kajti ne verjamem, da boste danes ta
               predlog podprli. Resnice preprosto nočete slišati v Državnem zboru. To je vzrok, da
               tudi ta predlog ne bo podprt. Hvala lepa.</p>
            </sp>
            <sp xml:id="SDZ5-Redna-12-2009-12-15.sp304">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu. Zmago Jelinčič Plemeniti, prosim v
               svojem imenu.</p>
            </sp>
            <sp xml:id="SDZ5-Redna-12-2009-12-15.sp305">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Dejstvo je, da je Italija navkljub temu, da je
               Slovenija vstopila v Evropsko unijo, ni umaknila svoje zaščitne zakonodaje o prodaji
               mejnih teritorijev ob nekdanji zaprti slovensko-italijanski meji. Še vedno Slovenci
               iz notranjščine ne moremo kupovati tega ozemlja. Ampak mi na naši strani pa smo
               pripravljeni Lahom prodati karkoli se jim zazdi. Jaz mislim, da slovenska vlada dela
               grozljive napake. Jaz mislim, ne da dela napake, da ji je čisto vseeno, kaj se dogaja
               s slovenskim ozemljem. Ljubljanska politika je tako ali tako vedno prodajala obrobne
               pokrajine. Prodala je Koroško, že prej je prodala dele Primorske, prodala je Istro,
               prodaja na Štajerskem, prodaja Madžarom, na vse konce in kraje pokleka in si baše
               kakšne majhne zaslužke v žep.</p>
               <p>Vsaj odprimo debato o tej stvari in vprašajmo ministra, zakaj ne naredi Vlada tega,
               kar bi že zdavnaj morala, da bi zaščitila slovenski nacionalni teritorij. Jaz
               razumem, da je Vladi vseeno, ampak madona, čez tri leta mislim, da vas bomo lovili
               naokrog.</p>
            </sp>
            <sp xml:id="SDZ5-Redna-12-2009-12-15.sp306">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 76 poslank in poslancev, za je glasovalo 30, proti
               46.</p>
               <p><stage>(Za je glasovalo 30.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Pukšiča bo zbor odločal o naslednjem predlogu
               sklepa: "Državni zbor bo na naslednji seji opravil razpravo o odgovoru ministra brez
               resorja, odgovornega za lokalno samoupravo in regionalni razvoj, dr. Henrika Gjerkeša
               na poslansko vprašanje Franca Pukšiča v zvezi z uspešnim črpanjem evropskih sredstev
               s pomočjo tako imenovanega 5. javnega razpisa za obdobje 2009-2013.</p>
               <p>Glasujemo. Navzočih je 76 poslank in poslancev, za je glasovalo 29, proti 46.</p>
               <p><stage>(Za je glasovalo 29.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožefa Jerovška bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               kmetijstvo, gozdarstvo in prehrano dr. Milana Pogačnika na poslansko vprašanje Jožefa
               Jerovška v zvezi s problematiko položaja kmeta ob izrednem padcu cen kmetijskih
               pridelkov.</p>
               <p>Obrazložitev glasu v imenu Poslanske skupine SDS, Jožef Jerovšek.</p>
            </sp>
            <sp xml:id="SDZ5-Redna-12-2009-12-15.sp307">

               <speaker>JOŽEF JEROVŠEK:</speaker>

               <p>Hvala lepa. Kolegice poslanke in kolegi poslanci, tisti, ki prihajate iz slovenskih
               pokrajin, iz različnih delov Slovenije, gotovo veste, kako drastično se je poslabšal
               dohodkovni položaj slovenskega kmeta. Kako drastično so se znižale cene pridelkov,
               tudi za 100% v primerjavi s prejšnjim letom. Hkrati pa se za potrošnike niso znižale
               cene v trgovinah in se je povečala cena repromateriala. Odgovor gospoda ministra je
               bil podcenjujoč do slovenskega kmeta, nerazumevajoč in je pokazal, da slovenska Vlada
               na slovenskega kmeta ne računa. Da ji je vseeno, če kmetije propadajo. In kmetije
               zapirajo proizvodnjo, ker tako enostavno ne gre več. Mnoge bodo odšle na boben in
               tujci bodo še lažje kupovali slovensko zemljo. Iz odgovora gospoda ministra je
               očitno, da podpira veletrgovce in predelovalce hrane, ki izžemajo kmete in
               potrošnike. Vem, da so naši trgovci še septembra, oktobra in novembra uvažali lanska
               jabolka iz hladilnic iz Madžarske in Poljske, ki so zdravju škodljiva. Pri nas pa so
               s tem znižali za 100% ceno jabolk, prvovrstnih namiznih jabolk. Podobna je situacija
               pri mleku, govedu, pšenici. Zdi se, kot da slovenska Vlada zavestno uničuje
               slovenskega kmeta in lastno proizvodnjo. Vsi pa vemo, da poselitev lahko izvaja samo
               trden kmet, ki bo vlagal v novo proizvodnjo. Gospe in gospodje, letos smo izgubili
               vsa vlaganja v novo proizvodnjo in s tem zopet dali prednost tujim proizvajalcem,
               kajti izgubili smo pomemben korak v razvoju kmetijstva. Še enkrat pravim, slovenski
               kmet je bil tudi branik slovenstva in slovenskih meja vedno in povsod in slovenska
               vlada ne stori ničesar. Podpira takšno stanje. Stanje pa je dramatično, kmetje bijejo
               plat zvona in upravičeno so kritični in upravičeno opozarjajo.</p>
               <p>Prosim, da podprete debato o tem, kaj se dogaja in kakšno politiko Vlada vodi na tem
               področju. Hvala lepa.</p>
            </sp>
            <sp xml:id="SDZ5-Redna-12-2009-12-15.sp308">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Glasovanje teče. Navzočih je 75 poslank in poslancev, za je
               glasovalo 28, proti 46.</p>
               <p><stage>(Za je glasovalo 28.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Marijana Bezjaka bo zbor odločal o naslednjem predlogu
               sklepa. Državni zbor bo na naslednji seji opravil razpravo o odgovoru ministra za
               gospodarstvu, dr. Mateja Lahovnika na poslansko vprašanje Marijana Bezjaka v zvezi z
               reševanjem gospodarskih in socialnih težav. Glasujemo. Glasovanje teče. Navzočih je
               74 poslank in poslancev, za je glasovalo 27, proti 47.</p>
               <p><stage>(Za je glasovalo 27.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>Proceduralno? Gospod Petek.</p>
            </sp>
            <sp xml:id="SDZ5-Redna-12-2009-12-15.sp309">

               <speaker>MIRO PETEK:</speaker>

               <p>Hvala lepa, gospod predsednik. Jaz sem včeraj zahteval obravnavo o odgovoru ministra
               Lahovnika na moje poslansko vprašanje. In to je povsem jasno tudi iz magnetograma. Ne
               vem, zakaj ste na to pozabili, zavestno ali ne.</p>
            </sp>
            <sp xml:id="SDZ5-Redna-12-2009-12-15.sp310">

               <speaker>PREDSEDNIK DR. PAVEL GANTAR:</speaker>

               <p>Glede po informacijah, ki sem jih dobil, da je predsedujoči, ki je vodil tedaj sejo,
               je ugotovil, da to proceduralno vprašanje ni bilo zahtevano. Tako tega ne morem
               uvrstiti na dnevni red. Proceduralno gospod Tanko.</p>
            </sp>
            <sp xml:id="SDZ5-Redna-12-2009-12-15.sp311">

               <speaker>JOŽE TANKO:</speaker>

               <p>Hvala lepa, spoštovani predsednik. Tokrat je opozorilo pravočasno. Predlagam, da za
               10 minut prekinete sejo, preverite, kaj je bilo pri tem vprašanju in potem
               nadaljujemo, ko se bo ta zadeva razčistila. Mislim, da to ni nobena težava za
               predsedujočega.</p>
            </sp>
            <sp xml:id="SDZ5-Redna-12-2009-12-15.sp312">

               <speaker>PREDSEDNIK DR. PAVEL GANTAR:</speaker>

               <p>Poslovnik Državnega zbora uporablja predsedujoči. Predsedujoči je tako ocenil in to
               tudi javno povedal. Za nazaj ne bomo spreminjali ugotovitve predsedujočega in
               razveljavljali teh ugotovitev, ki jih je tedaj sprejel z ugotovitvijo, da
               proceduralno vprašanje ni bilo zahtevno. Zato tega predloga ne bom upošteval. Prosim,
               gospod Kontič, proceduralno.</p>
            </sp>
            <sp xml:id="SDZ5-Redna-12-2009-12-15.sp313">

               <speaker>BOJAN KONTIČ:</speaker>

               <p>Hvala lepa, gospod predsednik.</p>
               <p>Včeraj smo bili priča dokaj nenavadni situaciji. Gospod Petek je postavil vprašanje,
               dobil odgovor, se zahvalil, postavil dopolnilno vprašanje oziroma prosil za
               dopolnilni odgovor, dobil odgovor, se zahvalil, povedal, da je z odgovorom zadovoljen
               in predlagal obravnavo. Se pravi, nelogičen vrstni red dogodkov včeraj. Ampak to
               seveda ne pomeni nič drugega kot to, da je predelujoči ugotovil, da glede na to, da
               je zadovoljen z odgovorom, razume, da ne zahteva obravnave na naslednji seji o
               odgovoru ministra. Se pravi, odgovor predsedujočega oziroma zaključek je bil v tej
               smeri.</p>
               <p>Jaz mislim, da bi bilo treba včeraj opozoriti na to proceduralno, gospod Petek je
               bil v dvorani, ko je predsedujoči to povedal, je bilo prisotno zgolj zmajevanje z
               glavo, proceduralnega predloga pa ni bilo, da bi se odločitev spremenila. Ampak zdaj
               ne vem, te prakse sicer nismo imeli verjetno pa ne bi bilo velike težave, če bi
               ugotovili, da je gospod Petek zahteval obravnavo, čeprav je to lahko rahlo v
               neskladju s Poslovnikom Državnega zbora in bi o tem Državni zbor odločal.</p>
            </sp>
            <sp xml:id="SDZ5-Redna-12-2009-12-15.sp314">

               <speaker>PREDSEDNIK DR. PAVEL GANTAR:</speaker>

               <p>Jaz tedaj v dvorani prisoten nisem bil, zato ne vem točnega poteka dogodkov. Jaz
               prekinjam sejo za deset minut in bom potem odločil, ali bom dopustil proceduralno
               vprašanje tudi gospodu Miru Petku.</p>
               <stage>(Seja je bila prekinjena ob 19.39 in se je nadaljevala ob 19.45.)</stage>
            </sp>
            <sp xml:id="SDZ5-Redna-12-2009-12-15.sp315">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi. Nadaljujemo prekinjeno sejo. Po pregledu magnetograma
               sem ugotovil, da je gospod poslanec Petek zahteval, podal predlog za razpravo, zato
               bomo odločali o naslednjem predlogu sklepa: V skladu s predlogom poslanca Mira Petka
               bo zbor odločil o naslednjem predlogu sklepa: Državni zbor bo na naslednji seji
               opravil razpravo o odgovoru ministra za gospodarstvo dr. Mateja Lahovnika na
               poslansko vprašanje Mira Petka v zvezi z reševanjem gospodarskih in socialnih težav.</p>
               <p>Obrazložitev glasu v imenu Poslanske skupine Miro Petek.</p>
            </sp>
            <sp xml:id="SDZ5-Redna-12-2009-12-15.sp316">

               <speaker>MIRO PETEK:</speaker>

               <p>Hvala lepa. Meni je res žal, da je zelo nenavadno, da sem se jaz ministru zahvalim,
               da sem bil zadovoljen z odgovorom. Ne vem, kaj je tu tako nenavadnega v tej dvorani.
               Smo navajeni bolj na barbarsko retoriko. Jaz sem bil zadovoljen, ker sem se z
               ministrom strinjal v bistvenih točkah, v bistvenih odgovorih, ki jih je on tukaj
               podal.</p>
               <p>Najprej glede Preventa. Ta zaposluje na Koroškem več kot tisoč ljudi in glede
               lastninjenja Preventa sva se z ministrom povsem strinjala. Šlo je za nespodobno
               lastninjenje, za brezobziren pohlep, ki je danes pripeljal do tega, da je podjetje
               pred velikim zlomom. Soglašala sva tudi na splošno, da je mnogo kje v Sloveniji
               zaradi roparske privatizacije prišlo do velikih kriz in razkolov v podjetjih. In
               mnogi lastniki danes s tem nagrabljenim premoženjem enostavno ne znajo gospodariti.
               Veselila me je tudi izjava ministra Lahovnika, ki je rekel, da država ne bo reševala
               tajkunov in lastnikov kapitala sumljivega slovesa, temveč da bo reševala delovna
               mesta. Tudi zaradi tega sem se mu zahvalil za odgovor. Res pa je, da minister ni
               komentiral napovedanega velikega dosežka predsednika Vlade Boruta Pahorja, ki je
               napovedal za prihodnje leto 120.000 nezaposlenih. Temu odgovoru se je izognil in tega
               dosežka gospoda Pahorja se na Koroškem ne veselimo, ker v času njegove Vlade se je
               brezposelnost v nekaterih občinah Koroške regije povečala od 50 do 60%. Z ministrom
               sva tudi soglašala, da mora biti Vlada pripravljena, če bo Sloveniji sledil še kakšen
               zlom kakšne od regij.</p>
               <p>Iz Bele krajine je Vlada že dobila na mizo predlog zakona po vzoru interventnega
               zakona o reševanju Pomurja. Koroška je v precej podobnem položaju. Seveda pa ni bilo
               včeraj rečeno s strani ministra, po kakšnem receptu bomo reševali vse ostale regije,
               ki bi se lahko znašle v hudih težavah.</p>
               <p>Zatorej mislim, da bi kolegi poslanci lahko to razpravo vendarle v dobro vseh nas in
               ljudi, katere zastopam tukaj v parlamentu, tudi podprli.</p>
            </sp>
            <sp xml:id="SDZ5-Redna-12-2009-12-15.sp317">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 51 poslank in poslance, za 18, proti 32.</p>
               <p><stage>(Za je glasovalo 18.)</stage> <stage>(Proti 32.)</stage></p>
               <p>Ugotavljam, da predlog ni sprejet.</p>
               <p>V skladu s predlogom poslanca dr. Petra Verliča bo zbor odločil o naslednjem
               predlogu sklepa: Državni zbor bo na naslednji seji opravil razpravo o dogovoru
               ministra za promet, dr. Patricka Vlačiča na poslansko vprašanje dr. Petra Verliča v
               zvezi z železniško infrastrukturo. Obrazložitev glasu v imenu poslanske skupine SDS,
               dr. Peter Verlič, prosim.</p>
            </sp>
            <sp xml:id="SDZ5-Redna-12-2009-12-15.sp318">

               <speaker>DR. PETER VERLIČ:</speaker>

               <p>Hvala lepa. Ministru za promet sem zastavil vprašanje, ali držijo informacije, da se
               Italija počasi izogiba petemu koridorju, ki bi potekal od Trsta preko Slovenije proti
               Budimpešti in je del šestega prednostnega projekta, ki ga financira tudi Evropska
               komisija in gre za ključni železniški projekt in dolgoletno prioriteto v povezavi
               tudi Luke Koper z ostalimi celinskim delom Evrope. V prejšnji vladi je bil ta dogovor
               med Italijo in Slovenijo po težkih pogajanjih dogovorjen, ob prisotnosti tudi
               evropskega koordinatorja, torej ob prisotnosti evropske komisije in odgovor ministra
               za promet včeraj je bil, odgovor njegov je bil, da te navedbe držijo. Te navedbe
               Republike Italije držijo. Niso še uradne, ampak jih je državni sekretar, italijanski
               državni sekretar na medministrskem srečanju na Brdu v Sloveniji povedal slovenski
               strani. Torej pričakujemo lahko, da bo počasi Italija od tega odstopila, ker je to
               tudi v interesu, da se železniška povezava čim prej preusmeri mimo Slovenije po
               italijanski strani, preko Trbiža in se naveže na novo smer ki jo seveda Avstrijci
               pospešeno gradijo med Trbižem, Gradcem in Dunajem, s povezavo z novim železniškim
               predorom. En mesec in pol že ima pravzaprav slovenske vlada to informacijo, mi smo jo
               včeraj izvedeli tukaj v Državnem zboru.</p>
               <p>Spoštovane kolegice in kolegi poslanci! Mislim, da to vprašanje presega delitev na
               naše, vaše, ampak posega v tisto, kar je za Slovenijo ključno. Že arbitražni sporazum
               nam lahko zapre prost prehod pristanišča Koper in ladij v Koper, sedaj bomo izgubili
               še peti železniški koridor. Kaj nam torej ostane? Opravimo razpravo o tem v Državnem
               zboru.</p>
            </sp>
            <sp xml:id="SDZ5-Redna-12-2009-12-15.sp319">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Glasovanje teče. Navzočih je 62 poslank in poslancev, za je
               glasovalo 19, proti 42.</p>
               <p><stage>(Za je glasovalo 19.)</stage> <stage>(Proti 42.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Pukšiča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               finance dr. Franca Križaniča na poslansko vprašanje Franca Pukšiča v zvezi z obveznim
               popustom na novo zgrajene stanovanjske enote. Glasujemo. Glasovanje teče. Navzočih je
               66 poslank in poslancev, za je glasovalo 20, proti 46.</p>
               <p><stage>(Za je glasovalo 20.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Ivana Grilla bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               zdravje Boruta Miklavčiča na poslansko vprašanje Ivana Grilla v zvezi z javnim
               pooblastilom zbornici fizioterapevtov Slovenije. Obrazložitev glasu v imenu Poslanske
               skupine SDS, Ivan Grill.</p>
            </sp>
            <sp xml:id="SDZ5-Redna-12-2009-12-15.sp320">

               <speaker>IVAN GRILL:</speaker>

               <p>Najlepša hvala, gospod predsednik. Spoštovane kolegice, kolegi! Izvajanje
               fizioterapevtske dejavnosti je v Sloveniji eno izmed pomembnejših področjih, pa je
               žal neurejeno, kajti nimamo institucije, ki bi imela nadzor nad tem, da bi lahko
               podeljevala licence in pa ne nazadnje tudi skrbela za izobraževanje. Da je do tega
               prišlo, je v največji meri razlog moč iskati v tem, da je Zbornica fizioterapevtov,
               ki jo vodi gospa Kresal, v času podeljevanja teh javnih pooblastil komisiji
               predložila zavajajoče in lažne podatke in tako veliko sivih las povzročala kar trem
               ministrom. In minister, ki je sedaj v tem trenutku tudi na Ministrstvu za zdravje, se
               je, kljub temu da so bili zelo verodostojni podatki, da so bili ti podatki
               zavajajoči, odločil, da je ta pooblastila podelil Zbornici fizioterapevtov.</p>
               <p>V tok teh dogodkov in tudi na podlagi številnih pritožb, predvsem s strani Društva
               fizioterapevtov pa tudi strokovne javnosti, se je v to vključila tudi informacijska
               pooblaščenka, ki je ugotovila, da so bile številne nepravilnosti in je na podlagi
               tega tudi podala kazenske ovadbe tako proti ministrstvom, kot tudi proti nekaterim
               drugim odgovornim osebam. Verjetno, da je moč iskati razlog v tem tudi odločitve
               Zbornice fizioterapevtov, ki jo vodi gospa Kresal, da se je odločila, da ta
               pooblastila sedaj vrne. To je sedaj tisti razlog, da je to področje zopet neurejeno
               in nihče ne nadzira tega področja, nihče ne more podeljevati licenc, nihče ne more
               tudi skrbeti za izobraževanje. Tudi sam gospod minister se je strinjal, da je bilo
               veliko težav že pri iskanju rešitev za to zapleteno situacijo, in na podlagi vseh teh
               dogodkov bo treba sedaj zopet izvesti nek razpis, da se bo poiskalo ustrezno in tudi
               strokovno, kompetentno institucijo, ki bo izvajala lahko tudi ta javna pooblastila.</p>
               <p>V izogib takšnim zapletom, ki jim bomo lahko zopet priča v Sloveniji, bi bilo zelo
               koristno, predvsem pa v pomoč Ministrstvu za zdravje in samemu ministru, da se o vseh
               teh nepravilnostih, o vseh teh dogodkih, ki so se zgodili na podlagi izvajanja teh
               pooblastil, da se tukaj opravi splošna razprava, da se tukaj predstavijo vsi
               dokumenti in da se na podlagi tega olajša delo komisiji in tudi ministrstvu, da bo
               podelilo ta javna pooblastila instituciji, ki bo strokovno in tudi kompetentno lahko
               izvajala to svojo odgovorno nalogo.</p>
               <p>Upam, da boste seveda ta predlog podprli. Hvala lepa.</p>
            </sp>
            <sp xml:id="SDZ5-Redna-12-2009-12-15.sp321">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 66 poslank in poslancev, za je glasovalo 22, proti 43.</p>
               <p>Ugotavljam, da sklep ni sprejet.</p>
               <p>V skladu s predlogom poslanke mag. Julijane Bizjak Mlakar bo zbor odločal o
               naslednjem predlogu sklepa: Državni zbor bo na naslednji seji odpravlja razpravo o
               odgovoru ministra za zdravje Boruta Miklavčiča na poslansko vprašanje mag. Julijane
               Bizjak Mlakar v zvezi z opravljenimi analizami in pridobljenim soglasjem prebivalcev
               za ključne usmeritve. Obrazložitev glasu v svojem imenu Julijana Bizjak Mlakar,
               prosim.</p>
            </sp>
            <sp xml:id="SDZ5-Redna-12-2009-12-15.sp322">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovani zbor.</p>
               <p>Zakon o zdravstveni dejavnosti je bistveni del načrtovane reforme zdravstva.
               Javnosti oziroma socialnim partnerjem je bil predlog zakona posredovan za decembrski
               sestanek Ekonomsko-socialnega sveta. Iz včerajšnjega odgovora ministra za zdravje na
               moje poslansko vprašanje pa je razbrati, da so predlogi zakona nastali, brez da bi
               bila narejena kakšna analiza posledic predlogov, da predlogi ne izhajajo iz nobene
               sprejete nacionalne strategije in da za predloge ni bilo pridobljeno soglasje
               javnosti.</p>
               <p>To ni dobro. Dostop do potrebnih zdravstvenih storitev je pomemben vsakemu
               prebivalcu te države. To pravico, ki jo večina razvitih držav šteje med človekove
               pravice, smo v Sloveniji v zadnjih dvajsetih letih že dodobra okrnili najrevnejšim in
               manj premožnim. Ker se je popuščalo kapitalu in lobijem ter se zdravstvo
               privatiziralo in komercializiralo, je to postalo kaotično, dražje, manj kakovostno in
               ljudem manj dostopno. Kljub temu vedenju Predlog zakona o zdravstveni dejavnosti
               omogoča nadaljevanje privatizacije in komercializacije zdravstva. Zdravstvo vrača
               organizacijsko v 30. leta prejšnjega stoletja, preden so bili ustanovljeni
               zdravstveni domovi. Kot vemo, večina ljudi zakonov ne bere. Ko je že prepozno, se
               ljudje običajno zavedo, da so spet izgubili pomemben del zdravstvene in socialne
               varnosti - in izgubljajo jo že leta. Sedaj naj bi izgubili še javne zdravstvene
               domove in bolnišnice, ki bi lahko postopno prešli v zasebne roke. Zato je treba ljudi
               seznaniti s pravo vsebino predloga zakona in njegovimi posledicami za zdravstveno
               varnost ljudi. To je treba storiti sedaj, ko je pet minut pred dvanajsto, za
               spremembe temeljnih usmeritev zakona.</p>
               <p>Skratka, lahko bi še naštevali slabosti tega zakona. Zato, spoštovani zbor, je
               potrebna razprava o ključnih usmeritvah... /Izklop mikrofona./</p>
            </sp>
            <sp xml:id="SDZ5-Redna-12-2009-12-15.sp323">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu, Ivan Grill.</p>
            </sp>
            <sp xml:id="SDZ5-Redna-12-2009-12-15.sp324">

               <speaker>IVAN GRILL:</speaker>

               <p>Hvala lepa. Spoštovana poslanka govori sicer v svojem imenu, ampak lahko vam
               zagotovim, da bo Slovenska demokratska stranka kot vedno dober predlog tudi sedaj
               podprla. /Smeh v dvorani./ Hvala lepa za nasmeh.</p>
               <p>Poglejte, tudi sami ocenjujemo, da je o tako pomembnem zakonu potrebna splošna
               razprava, ki se je bomo tudi aktivno udeležili, če bo koalicija ta vaš predlog tudi
               podprla. Me pa ob tem preseneča dejstvo, da smo v Poslanski skupini Slovenske
               demokratske stranke ravno na to temo vložili zahtevo, da se opravi javna predstavitev
               mnenj, kjer bi vsa strokovna javnost lahko o teh zadevah kvalitetno razpravljala, pa
               ste ravno na predlog koalicije to umaknili z dnevnega reda seje Odbora za zdravstvo.
               Zato me sedaj preseneča ta vaša sprememba ali dvoličnost, da ste se odpovedali
               razpravi, ki bi bila širša, bolj strokovna, bolj kvalitetna, sedaj pa želite, da se
               ta razprava opravi samo v okviru poslancev. Tudi to je bolje kot nič, zato bomo to z
               veseljem podprli.</p>
               <p>Ta zakon je, kot sem omenil, izredno pomemben. Tu je veliko nesoglasij med stroko,
               pacienti in javnostjo, zato je prav, da se o teh zadevah na široko razpravlja. Kot
               sem povedal, sam bom z veseljem ta predlog podprl in tudi Poslanska skupina Slovenske
               demokratske stranke. Upam pa, da bo tudi koalicija dala vam podporo. Hvala.</p>
            </sp>
            <sp xml:id="SDZ5-Redna-12-2009-12-15.sp325">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu, Andrej Magajna.</p>
            </sp>
            <sp xml:id="SDZ5-Redna-12-2009-12-15.sp326">

               <speaker>ANDREJ MAGAJNA:</speaker>

               <p>Spoštovani! Glasoval bom za obravnavo vprašanja zdravstvene reforme na seji Državnega
               zbora. Tudi zato, ker bi predloge sprememb sploh težko označili za reformo. Pri
               snovanju volilnih programov smo napovedovali prenovo. Želeli smo preprečiti slabosti,
               ki imajo dolgo zgodovino in niso le zadeva prejšnjega mandata.</p>
               <p>Mnogi so verjeli, da bo moderna paradigma javno-zasebno partnerstvo obrodila lepe
               rezultate, ko so se prej pokazale slabosti. V zdravstvu smo dobili novega bolnika, ki
               se mu reče javno-zasebno partnerstvo. Sam nimam nič proti zdravnikom zasebnikom. Kot
               večina drugih so tudi ti odgovorni, ljudje s posluhom za bližnjega, uresničevali
               Hipokratove zaprisege. Probleme v modelu, ki vzpostavlja navzkrižje interesov, zato
               smo tudi zapisali preprečili bomo mešanje in prekrivanje javnega in zasebnega. Kaj
               smo želeli preprečiti? Stanje, v katerem ne vemo, kdo pije in kdo plača, kdo zdravi
               in kdo računa. Poleg vprašanja obsega koncesionarstva ni preseženih še vrsto drugih
               vprašanj. Licenciranje in nadzor, pristojnosti zdravstvene zbornice, podjemne pogodbe
               in obseg nadurnega dela in ne nazadnje vpeljevanje inovacij po delu upravljanja,
               lastnost koncepta upravljanja iz gospodarskih družb v javne zavode. Ne delajmo
               eksperimentov, in to na plečih pacientov. Tu nismo zaradi raznoraznih lobijev, ampak
               zaradi javnega interesa.</p>
               <p>Spoštovani poslanci, omogočite razpravo v Državnem zboru. Zdravje je zadeva, ki
               presega blokovsko polarizacijo. Vsi se bomo srečali v čakalnici - prej ali slej.
               Preprečimo, da bodo nekateri preskakovali vrste na račun teh, ki nimajo zdravja, pa
               tudi ne denarja.</p>
            </sp>
            <sp xml:id="SDZ5-Redna-12-2009-12-15.sp327">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, mag. Franc Žnidaršič. Prosim.</p>
            </sp>
            <sp xml:id="SDZ5-Redna-12-2009-12-15.sp328">

               <speaker>MAG. FRANC ŽNIDARŠIČ:</speaker>

               <p>Lepa hvala! No, pri zadnji verziji zakona, ki je v razpravi, lahko temu rečemo, sem
               opazil, da je usmerjen mimo tistega, kar smo se dogovorili v koalicijski pogodbi. In
               da na nekaterih temeljnih premisah rešitev ne sledi dogovoru. Zaradi tega je prav, da
               se o tem pogovorimo, še preden bo zakon vložen, in najdemo rešitve oziroma opozorimo
               na tisto, kar je treba spremeniti, da bomo zakon lahko podprli. Tako mislim, da ta
               razprava ne more škodovati, zakon mora nositi v sebi zagotavljanje javnega interesa
               in možnost ljudi, da uresničijo svoje pravice na področju te dejavnosti, ne glede na
               njihov materialni položaj in sposobnost plačati. Ni dolgo tega, ko smo lahko prebrali
               v medijih, da je najnevarnejša zadeva, če bi spravili zdravstveno dejavnost na trg.
               Povečevanje obsega zasebnega dela v javnem zdravstvu pa pomeni prav to, da ne
               govorimo, da ta hip rešitve nekako omogočajo razprodajo lastnine, ki je bila zgrajena
               s samoprispevki na področju gradnje zdravstvenih domov, bolnišnic in tako naprej, in
               popolno privatizacijo osnovnega zdravstva in zdravstvenih domov. Mislim, da je to
               slabo. Bilo bi bolje, da bi obrnili zadevo - da bi tistim zdravstvenim domovom, ki so
               izgubili možnost, da v celoti pokrijejo obseg dela, ki je bil včasih tam zagotovljen,
               vrnili to možnost tako, da bi vzeli nekaj koncesij in postavili spet zdravstveni dom
               tako, da bi opravljal svoje poslanstvo v celoti. Pri tem mislim na dispanzersko
               metodo dela v .../Opozorilni znak za konec razprave./... dispanzerjih, mislim na
               preventivo in tako dalje.</p>
               <p>To razpravo bom podrl.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-15.sp329">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Jaka Presečnik, prosim.</p>
            </sp>
            <sp xml:id="SDZ5-Redna-12-2009-12-15.sp330">

               <speaker>JAKOB PRESEČNIK:</speaker>

               <p>Hvala lepa, gospod predsednik.</p>
               <p>Torej, sam bom podprl razpravo, ki jo zahteva kolegica Bizjak Mlakar. Že zadnjič sem
               bil na ustreznem odboru presenečen, da je bil zavrnjen predlog javne predstavitve,
               javne obravnave Zakona o zdravstveni dejavnosti, ker menim in se pridružujem mnenju,
               da bi tam bil širši prostor in širši krog udeležencev, torej mnogo ljudi iz
               posameznih institucij, iz strokovnih institucij, ki bi razpravljali o problematiki
               zdravstvenega varstva in o organiziranosti zdravstva v Republiki Sloveniji.</p>
               <p>Kot rečeno, če tiste razprave ni, pa bo enkrat, bog ve kdaj, pa kljub temu da sem
               zelo skeptičen glede rezultatov teh javnih predstavitev v Državnem zboru, glede na
               to, da po navadi vlada oziroma ustrezno ministrstvo popolnoma nič ne upošteva
               zaključkov iz predstavitve oziroma posameznih razpravljavcev - ne samo političnih,
               predvsem strokovnih - bom podprl razpravo v Državnem zboru, ker menim, da je
               potrebna.</p>
               <p>Hvala.</p>
            </sp>
            <sp xml:id="SDZ5-Redna-12-2009-12-15.sp331">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 67 poslank in poslancev, za je glasovalo 30,
               proti 34.</p>
               <p><stage>(Za je glasovalo 30.)</stage> <stage>(Proti 34.)</stage></p>
               <p>Ugotavljam da sklep ni bil sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>25.A TOČKO DNEVNEGA REDA...</title>
               </p>
               <p>Proceduralno. Prosim, gospod Kontič.</p>
            </sp>
            <sp xml:id="SDZ5-Redna-12-2009-12-15.sp332">

               <speaker>BOJAN KONTIČ:</speaker>

               <p>Hvala lepa.</p>
               <p>Predlagam, da Državni zbor odloči, skladno s prvim odstavkom 65. člena Poslovnika, o
               spremembi vrstnega reda obravnave točk dnevnega reda seje. Predlagam, da se 2. točka
               dnevnega reda, to je Predlog zakona o spremembah in dopolnitvah Zakona o davčnem
               postopku, namesto v petek 18. 12. obravnava v sredo 16. 12.</p>
               <p>Hkrati predlagam, da se točki 22. in 23., zaradi tega, ker prestavljamo to obravnavo
               na sredo, s srede prestavijo na petek. To je skladno s prvim odstavkom 65. člena
               Poslovnika Državnega zbora.</p>
            </sp>
            <sp xml:id="SDZ5-Redna-12-2009-12-15.sp333">

               <speaker>PREDSEDNIK DR. PAVEL GANTAR:</speaker>

               <p>Hvala. Te predloge upoštevamo v okviru enega predloga sprememb in je v skladu s 65.
               odstavkom, 1. člen. Ta predlog bo sprejet, če temu ne bo nasprotovala tretjina
               navzočih poslancev. Prehajamo na odločanje. Glasujemo o proceduralnem predlogu Bojana
               Kontiča. Glasujemo. Navzočih je 69 poslank in poslance, za 47, proti 22.</p>
               <p><stage>(Za je glasovalo 47.)</stage> <stage>(Proti 22.)</stage></p>
               <p>Ugotavljam, da je ta predlog sprejet. In tako bo Državni zbor spremenil vrstni red
               obravnave točk.</p>
               <p>Prehajamo torej na <title>25.A TOČKO DNEVNEGA REDA - NA PREDLOG ZAKONA O SPREMEMBAH IN
                  DOPOLNITVAH ZAKONA O ODNOSIH REPUBLIKE SLOVENIJE S SLOVENCI ZUNAJ NJENIH MEJA,
                  skrajšani postopek.</title> Predlog zakona je v obravnavo Državnemu zboru predložila
               Vlada. Predlog zakona je na 9. seji 2. 10. 2009 obravnaval matični Odbor za notranjo
               politiko, javno upravo in pravosodje. Po končani razpravi predloga zakona ni sprejel,
               zato je bila druga obravnava predloga zakona na seji delovnega telesa končana. Besedo
               dajem predstavnikom poslanskih skupin za predstavitev stališč.</p>
               <p>Besedo ima Samo Bevk v imenu Poslanske skupine SD. Prosim.</p>
            </sp>
            <sp xml:id="SDZ5-Redna-12-2009-12-15.sp334">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Predlog novele zakona sicer
               uvaja zgolj manjše spremembe in sicer na področju trajanja mandata Sveta Vlade
               Republike Slovenije za Slovence v zamejstvu in Sveta Vlade Republike Slovenije za
               Slovence po svetu. Natančno navaja državne organe, ki imajo nalogo izvajanja
               repatriacije, uvaja popravke pri določitvi upravičencev za izplačevanje priznavalnin
               tistim, ki so sodelovali pri poučevanju slovenskega jezika...</p>
            </sp>
            <sp xml:id="SDZ5-Redna-12-2009-12-15.sp335">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani in prisluhnite govorcu!</p>
            </sp>
            <sp xml:id="SDZ5-Redna-12-2009-12-15.sp336">

               <speaker>SAMO BEVK:</speaker>

               <p>... ter poudarja pomembnost 21. člena predloga zakona, ki se nanaša na vpisovanje
               Slovencev v zamejstvu in po svetu v javne visokošolske zavode v Republiki Sloveniji.
               Na predstavitvi zakona je pristojni minister prof. dr. Boštjan Žekš poudaril, da gre
               za manj pomembne spremembe obstoječega zakona.</p>
               <p>Poslanska skupina Socialnih demokratov zakon podpira. Na seji zainteresiranega
               delovnega telesa, to je na Komisiji za odnose s Slovenci v zamejstvu in po svetu, je
               bil zakon tudi soglasno sprejet. Zapletlo se je na seji matičnega delovnega telesa,
               to je na Odboru za notranjo politiko, ko členi zakona niso bili sprejeti. Takrat je
               bil rezultat glasovanja 6 za novelo zakona in 6 proti noveli zakona. Zakaj je do tega
               prišlo, čeprav ima v matičnem delovnem telesu koalicija večino, ki je predlagateljica
               tega zakona. Prišlo je do trenutne odsotnosti nekaterih poslancev in predsednik
               delovnega telesa je pač to izkoristil za odločanje. Kajti zaradi opravkov, kot se
               reče, kamor gre še cesar po navadi peš, je manjkalo nekaj poslancev koalicije. S tem
               je bilo s strani predsednika matičnega odbora ugotovljeno, da je obravnava Predloga
               zakona o spremembah in dopolnitvah Zakona o odnosih Republike Slovenije s Slovenci
               zunaj njenih meja na matičnem delovnem telesu končana. To problematiko se je potem,
               pa ne samo s tem zakonom, ampak tudi še z nekaterimi drugimi ukvarjala tudi Komisija
               za poslovnik, ki je sprejela razlago drugega odstavka 61. člena Poslovnika Državnega
               zbora in tako za primer, ko je sprejet nek zakon tako rekoč brez členov, omogoča tudi
               predstavitev poslanskih skupin v zvezi s takim zakonom.</p>
               <p>Naj ponovim Poslanska skupina Socialnih demokratov bo zakon oziroma novelo zakona o
               odnosih Republike Slovenije s Slovenci zunaj njenih meja, ko ga bo Vlada ponovno
               pripeljala v Državni zbor, podprla. Hvala lepa.</p>
            </sp>
            <sp xml:id="SDZ5-Redna-12-2009-12-15.sp337">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Miro Petek v imenu Poslanske skupine SDS.</p>
            </sp>
            <sp xml:id="SDZ5-Redna-12-2009-12-15.sp338">

               <speaker>MIRO PETEK:</speaker>

               <p>Hvala lepa. S proceduralnim predlogom 5 minut odmora bi lahko vse rešili. V
               Poslanski skupini SDS smo razočarani, da koalicija zaradi neresnega pristopa k
               spremembam in dopolnitvam Zakona o odnosih Republike Slovenije s Slovenci zunaj meja
               ovira učinkovito delo Urada za Slovence v zamejstvu in po svetu, ki ga v tem mandatu
               vodi njihov minister. Ta zakon je namreč končal svojo pot že na matičnem delovnem
               telesu. V parlamentarno proceduro bomo gotovo dobili nov predlog zakona, z enako
               vsebino in najbrž bo na koncu tudi sprejet. Zato je neodgovorno, da se bomo v
               Državnem zboru še enkrat ukvarjali z isto zakonsko vsebino, na sejah bodo poleg
               poslancev in strokovnega osebja parlamenta sedeli še minister in predstavniki urada,
               ki bi se lahko v tem času ukvarjali z drugimi zadevami. Treba pa je tudi dodati, da
               je delovanje urada na določenih področjih zaradi nesprejetja novele tega zakona manj
               učinkovito. Negativne posledice so predvsem na področju sprememb in dopolnitev
               financiranja s strani urada.</p>
               <p>Kot vemo, je bil pred nedavnim objavljen razpis, prijavitelji pa morajo svojo redno
               dejavnost oziroma projekte prijaviti do 23. decembra letošnjega leta. Novela zakona
               je glede na obstoječe stanje in potrebe širila ta krog upravičencev. Pravico do
               prijave na razpis bi poleg organizacij civilne družbe imele tudi druge osebe, vendar
               sedaj za širitev kroga prijavljenih ni pravne podlage. Koalicija je na seji Odbora za
               notranjo politiko, javno upravo in pravosodje vendarle zmogla toliko glasovalne moči,
               da je zavrnila amandma Poslanske skupine SDS, ki v predlog zakona vrača obstoječo
               dikcijo, ki jo je predlagana novela rušila. Predlagatelj se je namreč odločil, da v
               noveli zakona iz 78. člena, ki govori o tem, kdo podaja predloge upravičenosti
               posameznih oseb do repatriacije, briše slovenske katoliške misije in misije drugih
               verskih skupnosti. V Poslanski skupini SDS smo ta nameravani izbris skušali z
               amandmajem popraviti, vendar amandma ni bil sprejet. Sam minister Žekš pa je v
               razpravi povedal, da Slovenija po svetu nima drugih misij kot rimskokatoliške misije,
               ki opravljajo izjemno delo za obstoj in razvoj slovenskega jezika, kulture in narodne
               identitete. Zakonsko dikcijo slovenske rimskokatoliške misije skušajo sedaj skriti v
               dikcijo nepridobitnih oseb zasebnega prava oziroma njihovih pravnih oseb v tujini.
               Zaradi slednjega pa je vendarle dobro, da je ta zakon po zaslugi koalicije padel že
               na obravnavi na matičnem delovnem telesu. Vlada in koalicija bosta imeli v teh
               božičnih dneh dovolj časa za temeljit premislek tudi o pomenu slovenskih
               rimskokatoliških misij med Slovenci po svetu. Hvala za pozornost.</p>
            </sp>
            <sp xml:id="SDZ5-Redna-12-2009-12-15.sp339">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske ljudske stranke bo predstavil gospod
               Gvido Kres.</p>
            </sp>
            <sp xml:id="SDZ5-Redna-12-2009-12-15.sp340">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi! V zvezi s tem
               predlogom zakona moram najprej povedati, da smo v Poslanski skupini Slovenske ljudske
               stranke razočarani nad razpravo, ki se je odvijala na Odboru za notranjo politiko,
               javno upravo in pravosodje. Namesto razprave o vsebini in namesto dobronamernih
               predlogov so šle pripombe v popolnoma ideološko smer, kar se nam v zvezi s tem
               zakonom res ne zdi primerno. Menimo, da je predlog zakona sicer prinašal določene
               pozitivne spremembe in potrebno nadgradnjo že obstoječega zakona. Ni šlo za kakšne
               bistvene spremembe in kot je na seji odbora povedal minister dr. Žekš, bi bilo v
               bližnji prihodnosti res treba pripraviti sistemske spremembe in dopolnitve zakona, ki
               bodo temeljile na širši javni razpravi med Slovenci v Sloveniji, v zamejstvu in po
               svetu. Konec koncev pa nam drugega tudi ne preostane, saj je bil postopek o tej
               noveli zakona na odboru zaključen. Glede na to, da je na tem področju precej
               problemov in nedorečenih zadev, pa v imenu Poslanske skupine Slovenske ljudske
               stranke predlagam pristojnemu ministru, da se s sodelavci kar takoj lotijo priprave
               sistemskih sprememb in dopolnitev Zakona o odnosih Republike Slovenije s Slovenci
               zunaj njenih meja in seveda pričakujemo, da bo novela čim prej vložena v zakonodajni
               postopek. Hvala lepa.</p>
            </sp>
            <sp xml:id="SDZ5-Redna-12-2009-12-15.sp341">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil mag. Vasja Klavora.</p>
            </sp>
            <sp xml:id="SDZ5-Redna-12-2009-12-15.sp342">

               <speaker>MAG. VASJA KLAVORA:</speaker>

               <p>Hvala za besedo, gospod podpredsednik. Spoštovane kolegice, kolegi!</p>
               <p>Danes smo bili že večkrat obveščeni, da na delovnem telesu členi zakona niso bili
               sprejeti in hkrati niso bili zavrnjeni. Zato se danes seznanjamo s sklepom, da je
               zakonodajni postopek končan. Glede na to, da predlog zakona nima členov, ki bi bili
               sprejeti, nam tudi v naši poslanski skupini ne ostane drugega, kot da se tudi mi
               seznanimo s to ugotovitvijo. Sicer pa v naši poslanski skupini menimo, da sam predlog
               zakona ni bil slab in bi ga podprli. Zato pričakujemo, da bo Vlada pripravila in
               vložila nov predlog, saj je predlog novelacije prinašal le nujno potrebne in
               enostavne popravke, ki so trenutno nujni. Za bolj temeljito prenovo veljavnega zakona
               pa je po naši oceni pametno morda nekoliko počakati, saj zakon velja šele dobre tri
               leta in se še niso pokazale vse slabosti veljavnega zakona. Ob pripravi korenitih
               sprememb bi veljalo razmisliti o oblikovanju delovne skupine, tudi iz vrst Slovencev,
               živečih zunaj meja Republike Slovenije, ki bi pripravila konkretne predloge sprememb
               in seveda sodelovala tudi s pristojnim ministrstvom. Hvala lepa.</p>
            </sp>
            <sp xml:id="SDZ5-Redna-12-2009-12-15.sp343">

               <speaker>PODPREDSEDNIK MIRAN POTRČ:</speaker>

               <p>Hvala lepa. V imenu Poslanske skupine Slovenske nacionalne stranke bo stališče
               predstavil gospod Prijatelj.</p>
            </sp>
            <sp xml:id="SDZ5-Redna-12-2009-12-15.sp344">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik za besedo. Odnosi Republike Slovenije s Slovenci
               zunaj njenih meja so katastrofalni. Ta zakon, če bi bil seveda sprejet v proceduro,
               bi marsikaj omilil in tudi pomagal Slovencem, ki živijo zunaj vsaj toliko, kolikor
               smo mi lahko videli, kar po mojem že na kršitvah, ki zaslužijo obravnavo na kakšnem
               evropskem svetu ali pa tudi s strani evropskih poslancev bi morali biti zaradi
               eklatantnih kršitev človekovih pravic obsojeni vsaj v evropskem parlamentu. Če bi
               seveda poglavitne rešitve predloga zakona bile sprejete, bi imel predlog zakona
               okvirni mandat v dveh vladnih posvetovalnih telesih Svetu za Slovence v zamejstvu in
               Svetu za Slovence po svetu. Točka, ki nam je posebej všeč in nam je všečna, bi urad,
               če bi bil ta zakon sprejet, prevzel tudi financiranje izvajanja izobraževanja
               slovenskega jezika. Vemo, da se to sedaj ne dogaja, marsikje sosednje države ne
               spoštujejo podpisanih sporazumov in tudi tisto, kar je s sporazumom in zakonom o
               manjšinah dogovorjeno, ni izplačano. Priča smo bili, da se je gospod Pahor pogajal z
               gospodom Berlusconijem, ali bo dal tisti ubogi milijon evrov za Slovence, živeče v
               Italiji. In odšel je, seveda Berlusconi v Rim s figo v žepu. Nedavno smo bili s
               Komisijo za zamejce in Slovence po svetu na skupnem sestanku z madžarsko delegacijo
               parlamentarcev na madžarski strani in videli smo katastrofalne razmere Slovencev, ki
               živijo na Madžarskem. Edina osnovna šola, ki je, ki naj bi bila slovenska, ni
               slovenska. Bi prosil, predsedujoči, če lahko umirite te svoje poslance. Vsaj toliko
               spoštovanja, če lahko poslušate. Edina slovenska šola, ki ni slovenska, je stara več
               kot 50 let in je opremljena z izrabljeno, obrabljeno opremo iz slovenskih šol. Samo
               ena učiteljica je, ki zna slovensko na tej šoli. Naša manjšina prejema 600.000 evrov
               na Madžarskem, medtem ko za madžarsko manjšino na Slovenskem damo mi iz proračuna 20
               milijonov 800 tisoč evrov. V Sloveniji ima madžarska manjšina 34 novinarjev, ki
               delajo na RTV Ljubljana na regionalnem programu za madžarsko manjšino, imajo svoj
               časopis, imajo 350 tiskanih knjig na leto, imajo strokovnjaka, ki njim svetuje pri
               uporabi madžarskega jezika, in imajo dvojezično urejeno področje. Na Madžarskem
               slovenski učitelji živijo brez plač, njihovo administrativno-tehnično stanje oziroma
               pogoji za delo so nikakršni in lahko se soočamo s tem, da je slovenska beseda
               redkost. Odgovor, zakaj se ne spoštuje 17 let star podpisan dogovor, ki je bil
               podpisan s strani slovenske vlade na pobudo Madžarske - v odgovor smo dobili, da je
               romsko vprašanje na Madžarskem preveliko in madžarska vlada ne more zagotoviti vseh
               potrebnih pogojev za delo Slovencev. Priznali so to na tak način.</p>
               <p>Ko govorimo o Avstriji; ne spoštuje se 7. člen državne pogodbe.</p>
               <p>V Italiji je zakon, ki naj bi ščitil manjšino, zgolj črka na papirju. S tem, ko bi
               lahko odprli problematiko in spremenili Zakon o spremembah in dopolnitvah Zakona o
               odnosih Republike Slovenije s Slovenci zunaj njenih meja, zavračamo možnost in zopet
               Slovencem obračamo hrbet in si dajemo upanja, da bomo mogoče dobili sistemsko
               spremembo, ko bo to minister odločil, da je čas, in kadar bo za to primerno obdobje.
               Torej konec recesije etc., etc., etc., kar bo prineslo možnost, da se bo Vlada
               spomnila na Slovence. Ko je naš premier šel v Budimpešto, se niti sestal ni Slovenci!
               Rokoval se je z madžarskim kolegom in tam sta bila polna lepih besed. Stanje, ki smo
               ga videli mi, pa je žalostno. Nekateri smo bili razočarani nad tem, kar smo videli.
               Veleposlanica ne dela drugega, kot da hodi po sprejemih s svojim možem, ki jo pridno
               vozi okoli...</p>
            </sp>
            <sp xml:id="SDZ5-Redna-12-2009-12-15.sp345">

               <speaker>PODPREDSEDNIK MIRAN POTRČ:</speaker>

               <p>Gospod Prijatelj, hvala lepa.</p>
            </sp>
            <sp xml:id="SDZ5-Redna-12-2009-12-15.sp346">

               <speaker>SREČKO PRIJATELJ:</speaker>

               <p>... in uživa v diplomatskih sprejemih. Sramota za Slovenijo.</p>
            </sp>
            <sp xml:id="SDZ5-Redna-12-2009-12-15.sp347">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo predstavitev stališč poslanskih skupin. V skladu z razlago
               Komisije za poslovnik dne 9. decembra 2009 razglašam, da je s predstavitvijo stališč
               poslanskih skupin Državni zbor ugotovil, da je zakonodajni postopek o predlogu zakona
               končan. S tem zaključujem to točko dnevnega reda.</p>
               <p>Prehajamo na <title>25.B TOČKO DNEVNEGA REDA - TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O DOHODNINI, redni postopek.</title> Predlog zakona je v obravnavo Državnemuzboru predložila
               skupina poslank in poslancev s prvopodpisanim Jožetom Tankom. Predlog zakona je na
               11. seji 28. 10. 2009 obravnaval matični Odbor za finance in monetarno politiko. Ker
               po končani razpravi odbor členov predloga zakona ni sprejel, je bila druga obravnava
               predloga zakona na seji delovnega telesa končana. Zato v skladu z razlago poslovnika
               prehajam na predstavitev stališč poslanskih skupin. Besedo ima v imenu SDS gospod
               Jože Tanko.</p>
            </sp>
            <sp xml:id="SDZ5-Redna-12-2009-12-15.sp348">

               <speaker>JOŽE TANKO:</speaker>

               <p>Hvala lepa za besedo in vsem prav lep pozdrav. Paket ukrepov, ki ga je v zakonodajni
               postopek vložila Poslanska skupina Slovenske demokratske stranke, je bila letos edina
               strategija za zajezitev, ublažitev in izhod iz krize, ki je bila vložena v Državnem
               zboru.</p>
               <p>Svežnji ukrepov, ki jih je predlagala Vlada, so bili pa tisti, ki so sprostili
               oziroma omogočili prosti pad oziroma strmoglavljenje gospodarske rasti in med
               državami z evrom je Slovenija doživela prav največji padec gospodarske rasti. Žal ta
               predlog, ta paket ukrepov, ki ga je vložila v zakonodajni postopek 28. aprila
               Slovenska demokratska stranka, ni dobil podpore. Vse ostalo, kar je vložila Vlada,
               vključno z rebalansi proračunov in s proračuni, pa je bilo koncipirano na nerealnih
               in napačnih makroekonomskih predpostavkah in zato tudi vsi ti ukrepi, ki jih je
               domnevno predlagala Vlada, tudi niso mogli zagrabiti oziroma učinkovati. Eden izmed
               ukrepov, ki smo ga večkrat predlagali za izhod oziroma pomoč v gospodarstvu, je tudi
               novela zakona o dohodnini. Prvič smo to novelo predlagali že 19. decembra lani in v
               tej noveli smo predlagali zvišanje praga za obračun normiranih odhodkov za s.p.-je s
               40 tisoč na 100 tisoč evrov in to tudi za s.p.-je, ki so imeli poleg sebe še enega
               zaposlenega. Žal Vlada tega predloga ni podprla in koalicija je tudi v Državnem zboru
               glasovala proti.</p>
               <p>Potem smo ta dodelan predlog ponovili tudi v sklopu, kot sem že prej omenil,
               protikriznih ukrepov in poleg te obstoječe rešitve, ki je bila zavrnjena, smo dodali
               še dopolnitev tega zakona, kjer smo predlagali še povišanje olajšave za raziskave in
               razvoj. Žal tudi ta predlog zakona na glasovanju ni dobil podpore, Vlada je bila
               proti, koalicija prav tako.</p>
               <p>Meseca avgusta smo zakon ponovno vložili, dodelali smo, poleg povišanja osnove za
               obračun normiranih stroškov in olajšav za raziskave in razvoj, še povišanje stopnje
               za obračun normiranih odhodkov, in sicer s 25 na 40%. Zanimivo pa je, da je ta zakon
               na glasovanju v Državnem zboru dobil podporo. Plenarna seja, splošna razprava in
               glasovanje so potem tudi omogočili, da smo ta zakon lahko dali v obdelavo matičnemu
               delovnemu telesu, na katerem pa je koalicija podrla odločitev Državnega zbora. In
               danes imamo tu rešitev in zakon z rešitvijo, ki je drugačna, kot je bila sprejeta na
               plenarni seji Državnega zbora. Takšne rešitve, takšne odločitve so možne - žal - samo
               v tej koaliciji. Nikoli prej se ni zgodilo, da bi Državni zbor na plenarni seji, na
               splošni razpravi zakon izglasoval z glasovi koalicije, potem pa bi ga ta ista
               koalicija v nadaljevanju postopka, ko bi ga bilo treba samo še dodelati, podrla. Žal
               tudi Vlada predloga zakona ni podprla, se pravi, tudi ni prisluhnila vsem opozorilom,
               vsem pripombam, vsem željam Obrtno-podjetniške zbornice, kajti ta zakon je pravzaprav
               napisan tudi po njihovih zahtevah. Ker pač zakon ne more v nadaljnji postopek, tudi
               ne bo izpeljane tako imenovane debirokratizacije in nekaj tisoč davčnih zavezancev se
               ne more nadejati poenostavitev pri svojem poslovanju. Na tak način, ko Vlada spi, ko
               nič ne predlaga oziroma se sonči pod žarometi, koalicija v Državnem zboru pa vztrajno
               zavrača vse pozitivne predloge .../Opozorilni znak za konec razprave./... Slovenske
               demokratske stranke in tudi drugih opozicijskih poslanskih skupin, še dolgo ne bo moč
               pričakovati ustreznih, času primernih in gospodarstvu potrebnih ukrepov. Nam je
               pravzaprav žal, da ta predlog zakona ni dobil na delovnem telesu možnosti, da bi ga
               dodelali in nekaj tisočem malih podjetnikov omogočili boljše, primernejše delovanje v
               teh težkih časih. Hvala lepa.</p>
            </sp>
            <sp xml:id="SDZ5-Redna-12-2009-12-15.sp349">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske ljudske stranke bo predstavil mag.
               Radovan Žerjav. <stage>(Ne boste.)</stage> Hvala. Stališče Poslanske skupine DeSUS bo predstavil
               gospod Matjaž Zanoškar.</p>
            </sp>
            <sp xml:id="SDZ5-Redna-12-2009-12-15.sp350">

               <speaker>MATJAŽ ZANOŠKAR:</speaker>

               <p>Hvala za besedo, predsedujoči. Kolegice in kolegi! Dovolite, da predstavim stališče
               DeSUS glede Predloga zakona o spremembah in dopolnitvah Zakona o dohodnini.</p>
               <p>Kar zadeva rešitve predlagane novele je Poslanska skupina DeSUS že v okviru splošne
               razprave tega predloga povedala svoje stališče, in sicer, da teh rešitev, ki se
               nanašajo na ugotavljanje davčne osnove od dohodka iz dejavnosti ter na metodo
               poenostavljenega načina ugotavljanja davčne osnove oziroma na metodo pavšalne
               obdavčitve za uporabo normativnih stroškov, poslanci DeSUS ne podpiramo. Predlog
               zakona je bil sicer na 9. seji Državnega zbora sprejet s 34 glasovi za in 28 glasovi
               proti, zato se je zakonodajni postopek nadaljeval na seji matičnega delovnega telesa.
               Tu so bile sprejete odločitve, ki niso ravno praksa, stalnica v okviru sprejemanja
               zakonodajnih aktov, in sicer, nobeden izmed predlaganih členov ni bil sprejet, tako
               da prvotno predlagane rešitve sedaj rezultirajo zgolj naslov predloga, brez enega
               samega člena. To pomeni, da gre za odstopanje od poslovniških določil urejanja
               zakonodajnega postopka, saj predlog zakona v vsebinskem smislu ne obstaja več.
               Poslanci DeSUS se strinjamo z ugotovitvami Zakonodajno-pravne službe ter poslovniške
               komisije. V takšnih primerih pa menimo, da je popolnoma korektno in prav, da se
               ugotovi neprimernost predlaganega zakona ter da se s tem zakonodajni postopek tega
               akta konča. Hvala.</p>
            </sp>
            <sp xml:id="SDZ5-Redna-12-2009-12-15.sp351">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Bogdan Barovič.</p>
            </sp>
            <sp xml:id="SDZ5-Redna-12-2009-12-15.sp352">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Kolegice in kolegi! Resnica je, da je to eden od
               mnogih aktov, predlogov zakonov, ki jih je opozicija ponudila za reševanje problemov.
               Ker drugače ni moč več razlagati, zakaj vse te stvari zavračate, se je enkrat treba
               sprijazniti na nivoju družine. Družina je država. Če ne delaš, nimaš denarja in lahko
               prideš do njega tako, da vzameš posojilo, dve ali tri, če ga sploh dobiš. Če pa že ga
               dobiš, ga ne moreš odplačevati, ti zmanjka denarja za odplačevanje. Druga varianta
               je, da prodaš, če imaš slučajno vikend, pa garažo, pa avto in potem nimaš več nič.
               Edina resnica, ki je možna, je, da začneš delati, da iščeš delo kjerkoli,
               kakršnokoli, skromno živiš, da začneš rasti nazaj. Enako je z našo državo. V tem letu
               in dveh mesecih, točno vemo, da ima ta država toliko posojil, na veliko žalost, da
               več jih niti ne bi smela jemati, kaj šele dobiti. Mogoče je še kaj prostora pri
               prodaji državnega premoženja, ampak tudi tega bo enkrat zmanjkalo. Država lahko
               proračun oblikuje samo iz določenih vrst prihodkov, jasno, največ iz prihodkov od
               davka na dohodek. Davek na dohodek bo rastel, če bo dohodek v tej državi rastel.
               Dohodek v tej državi bo rastel, če bodo ljudje delali. Ljudje pa bodo dobili delo in
               zagnali ponovni gospodarski vzpon samo in zgolj - pa poslušajte vendarle neke,
               doktorje znanosti iz ekonomije, saj niso zastonj doktorji znanosti - samo in zgolj s
               fiskalno politiko. Druge rešitve v tem trenutku ni. Z davčno politiko. Je pač treba
               požreti in reči OK, ta trenutek ne bo v državni proračun priteklo toliko denarja, kot
               ga mi pričakujemo. Ne govoriti sedaj, da je proračun oškodovan, če se sprejme ta in
               podobni zakoni, ob tem da se ne zavedamo, da bo ta proračun oškodovan ravno zaradi
               tega, ker takšen in mnogi temu podobnih zakonov niso bili sprejeti, ki bi z nižjo
               davčno stopnjo privabile investitorje, omogočile, da bi imeli delavci boljše plače,
               da bi bili izdelki cenejši, ki bi se prodajali ven ali pa doma, in bi prihajal denar
               in bi se obogatilo in bi se delalo več in bi bilo več denarja, več dohodkov, ki bi
               prišlo v to blagajno. Ti zakoni to predlagajo, ta in mnogo drugih, ki smo jih
               obravnavali in za katere je Slovenska nacionalna stranka vedno glasovala za. Ne,
               nočete tega slišati, da edino z delom bomo ustvarili dohodek in edino z davkom na
               dohodek bo proračun začel izgubljati na minusu! In ne vem, kako si upate v Državnem
               zboru vsi, tudi verjamem, da imate življenjske izkušnje, da tega ne veste, da je bolj
               pomembno, da ne bi oškodovali državno blagajno, ker je že tako oškodovana. Lepo vas
               prosim! Oškodovana bo še toliko bolj ravno zaradi tega in takšnih zakonov, ki jih
               niste hoteli sprejeti. Lepo ali pa grdo, to bo vidno letos ob novem letu, drugo leto
               še bolj, zapomnite si leto 2011, ko bomo res morali prodati še zadnjo garažo in
               zadnje avtomobile. Zapomnite si to! In leta 2012 bomo mogoče te zakone vlekli ven in
               rekli: "Prav ste imeli."</p>
               <p>Mi smo proti negativnemu sklepu. Proti! Morali bi začeti z enim od takšnih zakono -
               nekaj izgubili in veliko pridobili. Na žalost, očitno nočete tega.</p>
            </sp>
            <sp xml:id="SDZ5-Redna-12-2009-12-15.sp353">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine LDS bo predstavil mag. Borut Sajovic.</p>
            </sp>
            <sp xml:id="SDZ5-Redna-12-2009-12-15.sp354">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo.</p>
               <p>Povedati moram za javnost, da v tej točki ni sklepa, kajti pred nami je Predlog
               zakona o spremembah in dopolnitvah Zakona o dohodnini, vendar ker zakon nima členov
               je to prazen zakon, zakon brez vsebine. Razprava o vsebini zakona pa ni mogoča, ker
               tudi vsebine ni, zato tudi glasovanja ne bo, ker tudi zakona brez členov ni moč
               sprejeti.</p>
               <p>Zato v luči teh dejstev v Poslanskem klubu Liberalne demokracije Slovenije
               ugotavljamo, da je zakonodajni postopek pri omenjenem zakonu končan. Kljub temu pa je
               treba zaradi razjasnitve situacije povedati nekatere stvari, kajti ugotavljamo, da
               nove makroekonomske napovedi zagotovo poslabšujejo javnofinančno sliko za leto 2009.
               Bistveno se znižujejo prihodki, glede na prvi rebalans proračuna, in sicer za kakšnih
               863 milijonov evrov, od tega največ iz naslova DDV za 400 milijonov evrov, iz naslova
               dohodnine dodatnih 62 milijonov evrov, davka od dohodkov pravnih oseb pa s 310
               milijonov evrov. Zaradi drugačnega, slabšega gibanja zaposlenosti in plač pa je manj
               tudi prispevkov v pokojninsko in zdravstveno blagajno, kar pomeni še dodaten transfer
               iz državnega proračuna v ZPIZ in višji primanjkljaj zdravstvene blagajne. Vse to so
               posledice nekega stanja, na eni strani gospodarske krize, na drugi strani pa tudi
               slabih in nepremišljenih ukrepov, ki smo jih sprejeli v mandatu prej.</p>
               <p>Predlog pomeni tudi znižanje javnofinančnih prihodkov, kajti prišlo bi do znižanja
               davčne osnove pri zavezancih, ki po veljavni ureditvi ugotavljajo davčno osnovo z
               upoštevanjem tako imenovanih normiranih stroškov. Poleg tega bi se ob spremenjenih
               pogojih za vstop v sistem normiranih odhodkov in upoštevanju, da se zavezanci z
               večjim obsegom poslovanja obnašajo racionalno, zato za vstop v sistem po novih
               pogojih odločajo predvsem zavezanci, ki bi na ta način plačevali manj davka.</p>
               <p>V času gospodarske krize je pri odločanju in sprejemanju posameznih ukrepov, še
               posebej treba nameniti pozornost usklajenosti vseh ukrepov, ki se sprejemajo v okviru
               boja proti krizi, učinkovitosti posameznega ukrepa, predvsem pa vseskozi dajati
               poudarek javnofinančni vzdržnosti. Vlada je do sedaj že sprejela vrsto ukrepov,
               namenjenih za reševanje gospodarske krize. In zagotovo bo v tem okviru proučila in
               ocenila tudi možnost za sprejetje določenih ukrepov v okviru sprememb na področju
               obdavčevanja dohodkov fizičnih oseb, ki jih v letošnjem letu pripravlja na tem
               področju. Z vidika samega namena je ob upoštevanju značilnosti veljavnega sistema
               oziroma pavšalnega določanja davčne osnove zagotovo vprašljiva učinkovitost, predvsem
               pa smiselnost predlaganih rešitev; kajti, da sistem ne izgubi svojega namena, to je
               le administrativna poenostavitev, je pri določanju pogojev za vstop v sistem
               normiranih odhodkov in višine normiranih odhodkov potrebna predvsem zmernost. Hvala
               lepa.</p>
            </sp>
            <sp xml:id="SDZ5-Redna-12-2009-12-15.sp355">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavil gospod
               Bogdan Čepič.</p>
            </sp>
            <sp xml:id="SDZ5-Redna-12-2009-12-15.sp356">

               <speaker>BOGDAN ČEPIČ:</speaker>

               <p>Hvala za besedo. Lep pozdrav! Težko je dati stališče poslanske skupine o zakonu, ki
               ga ni, o zakonu, ki je brez členov, brez vsebine in pravzaprav ne vemo, o čeme bi
               razpravljali in rekli. Takšen je proceduralni postopek. Lahko pa rečemo nekaj besed o
               zakonu podobne vsebine ali pa iste vsebine, ki je že bil v Državnem zboru nekajkrat
               zavrnjen, predvsem zaradi tega, ker ni pomenil konsistentne oblike ali pa
               konsistentne politike reševanja te krize. Pomenil je samo parcialno mogoče reševanje,
               zagotovo pa ni bil sestavni del ukrepov, ki jih je predlagala ta vlada, ki dela
               načrtno na način, da bo to gospodarstvo in to državo pripeljala uspešno iz te krize.
               Hvala lepa.</p>
            </sp>
            <sp xml:id="SDZ5-Redna-12-2009-12-15.sp357">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo predstavitev stališč poslanskih skupin. V skladu z razlago
               Komisije za poslovnik z dne 9. decembra 2009 ugotavljam, da je na podlagi
               predstavitve zakonodajni postopek o Predlogu zakona o spremembah in dopolnitvah
               Zakona o dohodnini končan. S tem zaključujem to točko dnevnega reda.</p>
               <p>Prehajamo na <title>25.C TOČKO DNEVNEGA REDA - PREDLOG ZAKONA O DOPOLNITVI ZAKONA O
                  VARSTVENEM DODATKU.</title> Predlog zakona je v obravnavo Državnemu zboru predložila
               skupina poslank in poslancev s prvopodpisanim gospodom Jakobom Presečnikom. Predlog
               zakona je na 11. seji 26. novembra 2009 obravnaval matični Odbor za delo, družino,
               socialne zadeve in invalide. Po končani razpravi o členih predloga zakona odbor
               nobenega od členov ni sprejel, zato je bila druga obravnava predloga zakona na seji
               delovnega telesa končana. V skladu s stališčem poslovniške komisije dajem zdaj
               predstavnikom poslanskih skupin možnost predstavitve stališč. V imenu Poslanske
               skupine Slovenske ljudske stranke, gospod Jakob Presečnik.</p>
            </sp>
            <sp xml:id="SDZ5-Redna-12-2009-12-15.sp358">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovane kolegice in kolegi!</p>
               <p>Kot ste že rekel, gospod podpredsednik, ta zakon, žal, nima členov več, nima pa jih
               zato, ker ste jih z glasovanjem na odboru dobesedno izničili in zato se je morala
               sestati tudi poslovniška komisija, da je razjasnila problem. Ampak v paket ukrepov na
               področju reševanja socialnih problemov zagotovo sodijo tudi predlagane spremembe
               zakona o varstvenem dodatku. Žal, kot rečeno, na čuden način predlog ni dobil podpore
               na odboru.</p>
               <p>V tem zakonu o varstvenem dodatku dopolnjujemo 4. člen z novim tretjim odstavkom, da
               bi s tem omogočili prejemanje varstvenega dodatka tudi kmetom, ki so bili zavarovani
               za ožji obseg pravic, in predvsem tistim zavarovanim po prejšnjem zakonu o starostnem
               zavarovanju kmetov iz leta 1979, katerih pokojnine znašajo 187 evrov oziroma 227,60
               evra. Cilj zakona je torej izenačiti pravice uživalcev najnižjih kmečkih pokojnin, ki
               so vse življenje delali na kmetijah in plačevali zavarovanje do varstvenega dodatka -
               torej je cilj izenačitev z ostalimi prejemniki v skladu z veljavnim sistemom v naši
               državi, ki zaradi vgrajenih načel solidarnosti in vzajemnosti zagotavlja najnižjo
               pokojnino. Predvideli smo odmero dodatkov v višini 60%, kot je predvideno za tiste,
               ki imajo najmanj 15 let delovne dobe, torej se s tem upošteva, da so plačevali manjše
               prispevke. Ne moremo pa se strinjati z mnenjem Vlade v delu, ko trdi, da bi s
               priznanjem varstvenega dodatka tudi za kmete, zavarovane po prejšnjem zakonu in za
               ožji obseg pravic, prišlo do diskriminacije v razmerju do drugih zavarovancev. Pri
               nas namreč pokojninski sistem ni čisto zavarovalniški iz različnih razlogov, ni v
               celoti odvisen od plačanih prispevkov, naš sistem temelji v največji meri na
               solidarnosti.</p>
               <p>Moram ob koncu poudariti, da se oglašajo že nekaj časa mnogi zavarovanci oziroma
               mnogi upokojenci, ki razlagajo svoj problem v zvezi s tem. Na zadnje mi je poslala
               pismo razočarana gospa iz okolice Šmarje pri Jelšah, ki je 28 let plačevala kmečko
               zavarovanje in prejema teh borih 127 evrov mesečno. Hvala lepa.</p>
            </sp>
            <sp xml:id="SDZ5-Redna-12-2009-12-15.sp359">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Srečko Prijatelj.</p>
            </sp>
            <sp xml:id="SDZ5-Redna-12-2009-12-15.sp360">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Dovolite mi, da predstavim stališče Slovenske
               nacionalne stranke in vam povem, koliko je ta vlada socialna.</p>
               <p>Cilj zakona, če naj bi bili izbrisani vsi členi, je bil izenačiti pravice uživalcev
               kmečkih pokojnin za vse enako. Glavni namen zakona je bil zagotoviti boljši
               materialni in socialni položaj kmečkih zavarovancev. Zakaj je to nujno? Zaradi tega,
               ker je analiza Zveze upokojencev pokazala, da kar 489 upokojencev, kmečkih
               zavarovancev, prejema manjšo pokojnino kot 100 evrov. 13.180 jih ima nižjo pokojnino
               od 200 evrov in 24.662 jih ima nižjo pokojnino kot 300 evrov. Prag revščine,
               izračunan po metodi, ki jo priznava le Vlada Republike Slovenije, je 400 evrov. Ne
               vem, kako se da s 500 evri preživeti mesec. Kaj smo naredili s tem, ko smo črtali vse
               člene? Ignorantsko smo zavrnili dober predlog Slovenske ljudske stranke. Ne moremo
               trditi, da je v ustavi zapisano zakonsko določilo, da je Slovenija socialna država,
               resnično, prej ne kot da. Zdaj pa, kje bi lahko dobili ta denar, za katerega gospodje
               z Vlade trdijo, da ga ni? Spoštovane gospe in gospodje, 180 milijonov evrov nismo
               pobrali v blagajno pokojninskega in zdravstvenega zavarovanja, ker so si tudi državna
               podjetja dovolila ne plačati prispevkov. Za 50 milijonov evrov smo naredili oprostil,
               torej smo oprostili podjetja, da jim ni treba plačati tega prispevka. Če pogledamo
               državne uslužbence ali javno upravo, so v neenakem položaju z ostalimi aktivnimi
               zaposlenimi. To govorim zaradi tega, ker vsi prispevajo v to blagajno, seveda, tisti
               javni uslužbenci malo manj, zato ker najedajo dodano vrednost tistih, ki delajo v
               neposredni proizvodnji. Ampak javni uslužbenci ne morejo biti tehnološki višek, ker
               tega ne predvideva Zakon o delovnih razmerjih, kar še dodatno bremeni tudi manjkajoča
               sredstva, na katera se Vlada izgovarja, da jih ne more zagotoviti, pri tako pomembnem
               cilju, ki bi mu morala slediti, to pa je, da izenači pravice uživalcev vsem
               upravičencem do kmečke pokojnine. Če povzamem. Na eni strani imamo privilegirane
               sodnike, privilegirane brezposelne lenuhe, privilegirane izbrisane, ki bodo jutri
               kmalu postali milijonarji, in privilegirane tudi marginalne skupine, ki dobivajo več
               kot potrebujejo. Ali se še spomnite tiste položnice Romkinje, ki jo je kazala, koliko
               je prejela? 1.850 evrov. Jelke Strojan in ona še trdi, da je to zelo redno nakazilo
               in da je to mesečno kar zadosti za njo. Zakaj? Zakaj torej ne moremo tem kmetom, ki
               so pa trdno delali na slovenski zemlji, zagotoviti vsaj dostojne jeseni svojega
               življenja? Ali je bilo res potrebno, da ste črtali vse zakone, na tak svinjski,
               ignorantski način zavrnili to pravico, to prošnjo teh, ki danes nimajo niti za to, da
               bi v bistvu imeli za normalno košarico življenjskih stroškov. In če že ne moremo
               poiskati denarja v izterjavi, v teh 180 milijonov manjkajočih sredstev, ki jih nočete
               izterjati, potem bi vam lahko dal nasvet, da se lahko obrnete na Evropo, kajti Evropa
               namenja največ proračuna za razvoj in subvencije v kmetijstvu. Tam bi vam prisluhnili
               in verjetno bi danes tudi z manj pelinkovca v kozarcu sprejemali to vašo odločitev. S
               posmehom seveda, da zakon nima členov. Sramota.</p>
            </sp>
            <sp xml:id="SDZ5-Redna-12-2009-12-15.sp361">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavil gospod
               Dejan Levanič.</p>
            </sp>
            <sp xml:id="SDZ5-Redna-12-2009-12-15.sp362">

               <speaker>DEJAN LEVANIČ:</speaker>

               <p>Hvala lepa, gospod podpredsednik. Postopek obravnavanega zakona je končan, saj
               vsebine v tem zakonu ni. Zakon je namreč brez členov, tako je bilo pač odločeno na
               odborih in zato o tem zakonu danes ne moremo odločati. In res je, Socialni demokrati
               smo zavrnili člene tega zakona, ker je zakon za določeno skupino ljudi lahko všečen,
               ni pa sprejemljiv z vidika pravičnosti in predvsem solidarnosti do tistih kmečkih
               zavarovancev, ki so se prostovoljno odločili za zavarovanje za poln obseg pravic in
               plačevali višje prispevke, in tudi do ostalih zavarovancev, ki niso kmeti in so bili
               zavarovani za ožji obseg pravic. Predlog zakona teh skupin namreč ne vključuje.</p>
               <p>V Poslanski skupini Socialnih demokratov smo do vprašanja socialnega položaja
               posameznih skupin zelo občutljivi in zato vsako odločitev v zvezi s tem tudi dobro
               pretehtamo. Želim si, da bi vsi prebivalci naše države živeli v blaginji. Žal je to v
               tem trenutku nekoliko težje. Omejeni smo s sredstvi v proračunu, ki jih ustvarimo in
               jih nato lahko delimo. Ko govorimo o pokojninah ob nujni solidarnosti ne moremo ob
               strani pustiti pravičnosti in zanemariti višine vplačanih prispevkov posameznika.
               Govorimo o vseh skupinah ljudi. Pri kmečkih zavarovalnicah že sedaj prevladuje
               solidarnost, ki je povezana s posebnim pomenom, ki ga ima njihovo delo za našo
               družbo. Nadaljnje poseganje v razmerje pravic iz pokojninskega zavarovanja pa ne more
               biti parcialno reševano, ker lahko poruši že tako krhko ravnovesje med solidarnostjo
               in pravičnostjo. In ravno zaradi tega v Poslanski skupini Socialnih demokratov
               predlaganih rešitev nismo in ne moremo podpreti. Hvala lepa.</p>
            </sp>
            <sp xml:id="SDZ5-Redna-12-2009-12-15.sp363">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Štefan Tisel bo predstavil stališče Poslanske skupine Slovenske
               demokratske stranke.</p>
            </sp>
            <sp xml:id="SDZ5-Redna-12-2009-12-15.sp364">

               <speaker>MAG. ŠTEFAN TISEL:</speaker>

               <p>Vsem lep pozdrav. Spoštovani gospod podpredsednik, spoštovane kolegice in kolegi!</p>
               <p>V Poslanski skupini Slovenske demokratske stranke predlog o dopolnitvi zakona o
               varstvenem dodatku, ki ga je vložila Poslanska skupina Slovenske ljudske stranke,
               podpiramo oziroma smo podpirali. Robert Hrovat, poslanec Slovenske demokratske
               stranke, je v tem mandatu predložil zakon o spremembi zakona o pokojninskem in
               invalidskem zavarovanju, kjer se naj bi izenačil položaj vsem kmečkim upokojencem,
               hkrati pa bi se izboljšal tudi materialni položaj uživalcev nizkih pokojnin. Vlada je
               temu nasprotovala, ker bi se s predlagano spremembo poseglo v sistemsko ureditev
               pokojninskega in invalidskega zavarovanja. So pa takrat prihajali glasovi tudi iz
               koalicije, da so kmečke pokojnine res nizke in ne omogočajo dostojnega preživetja in
               je potrebno poiskati drugo obliko, da se jim materialni položaj izboljša.</p>
               <p>Zdaj je Slovenska ljudska stranka predlagala, da se kmečkim upokojencem prizna vsaj
               varstveni dodatek. Upravičencev s kmečko pokojnino, ki znaša 227 evrov, je bilo
               januarja 2009 le še 2302. Pri tem je treba poudariti, da gre za kmečke upokojence, ki
               so vse svoje življenje delali na kmetijah, obdelovali zemljo ter zagotavljali poceni
               hrano za delavsko prebivalstvo. Veliko so pripomogli k ohranitvi naravnega okolja in
               vzdrževali kulturno krajino. Pravzaprav so bili kmetje v povojnem času diskriminirani
               in niti niso imeli možnosti, da bi bili pokojninsko zavarovani. Zakon o starostnem
               zavarovanju kmetov je v letu 1972 prinesel vsaj malo olajšave. Šlo je za
               solidarnostni ukrep, seveda pa je bila kmečka pokojnina bolj bolj miloščina. Postopna
               se je v naslednjih letih pokojninsko zavarovanje kmetov izboljšalo. Začeli so tudi
               vplačevati pokojninsko blagajno, sistem zavarovanja pa se je začel izenačevati šele
               leta 1984 in je bil izenačen z delavskim leta 1990. Iz povedanega ugotovimo, da
               obstaja majhna skupina kmečkih ljudi, dobrih 2.000, ki so prestali vse povojne težave
               izgradnje države in vsa zapostavljanja kmečkega stanu in danes živijo v bednem
               socialnem položaju. Prav bi bilo, da tej skupini ljudi namenimo človeku dostojno
               življenje vsaj za zadnje dni življenja, ki ga nimajo veliko več pred seboj. Pokažimo
               solidarnost in jim namenimo vsaj varstveni dodatek, ki bo omogočil kakšen priboljšek
               na stare dni. Vem, da nekateri ugovarjajo, da lahko zaprosijo za socialno pomoč, če
               so jo potrebni. Večinoma so preponosni ali pa jim je nerodno, da živijo v revščini.
               Prav je, da sistemsko rešimo problem kmečkih upokojencev z varstvenim dodatkom, ki
               jim bo polepšal zadnje dni življenja.</p>
               <p>Zato je Poslanska skupina Slovenske demokratske stranke soglašala s predlogom
               Slovenske ljudske stranke s prvopodpisanim Jakobom Presečnikom. Žal pa zakon na
               odboru ni dobil podpore iz vrst koalicije. Upam, da bo še kakšna priložnost, da se z
               zakonom izboljša materialno stanje kmečkim upokojencem. Hvala.</p>
            </sp>
            <sp xml:id="SDZ5-Redna-12-2009-12-15.sp365">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s prestavitvijo stališč poslanskih skupin. Zaradi tega v
               skladu z razlago Komisije za poslovnik, z dne 9. decembra 2009, ugotavljam, da je
               Državni zbor ugotovil, da je zakonodajni postopek o predlogu zakona o dopolnitvi
               Zakona o varstvenem dodatku v skrajšanem postopku končan. S tem zaključujem to točko
               dnevnega reda.</p>
               <p>Prehajamo na <title>26.A TOČKO DNEVNEGA REDA,</title> na obravnavi dveh zahtev skupin
               poslancev, da Državni zbor odloči o odločitvi Kolegija predsednika Državnega zbora,
               da se ti dve zadevi obravnavata po skrajšanem postopku.</p>
               <p>Najprej gre za <title>predlog zakona o spremembah in dopolnitvah zakona o urejanju
                  statusa državljanov drugih držav naslednic, nekdanje SFRJ v Republiki Sloveniji.</title> Uvodno obrazložitev skupine predlagateljev bo podal gospod Grims.</p>
            </sp>
            <sp xml:id="SDZ5-Redna-12-2009-12-15.sp366">

               <speaker>MAG. BRANKO GRIMS:</speaker>

               <p>Spoštovani! Predlog zakona, o katerem teče beseda, se dotika ene od najbolj
               občutljivih tem, s katero se srečuje Državni zbor. Po eni strani se dotika usod
               konkretnih ljudi, torej človeških usod, po drugi strani pa se dotika temeljnih
               vrednot slovenske osamosvojitve, torej samih temeljev slovenske državnosti. Že to je
               zagotovo razlog, da se ta zakon obravnava po rednem postopku, da se z njim ne
               hiti.</p>
               <p>Prav zato, ker gre za izjemno občutljivo področje, je še posebej problematično, da
               se k reševanju te problematike v zadnjem letu dni pristopa izrazito na hitro, včasih
               nestrokovno ali pa, kot nekateri sklepamo, se s tem manipulira. Naj samo citiram
               nekaj številk, konkretnih številk in vsi dobro obvladamo to matematiko, ki jih je
               razglasilo to ministrstvo za notranje zadeve v zadnjih nekaj mesecih. Najprej je
               razglasilo, da je številka osemnajst tisoč tristo štiri za tako imenovane izbrisane,
               bolje bi bilo seveda prenesene, saj v resnici gre za to, napačna in da je v resnici
               prava številka več kot petindvajset tisoč petsto tako imenovanih izbrisanih. Potem so
               nas seznanili s tem, da so izdali neposredno kot uresničitev odločbe Ustavnega
               sodišča približno sedem tisoč petsto odločb in nato so pospremili ta predlog zakona,
               o katerem danes govorimo, z obrazložitvijo, da se morda dotika še nekaj preostalih
               sto ljudi. Zdaj pa oprostite, da opravimo eno matematično operacijo: petindvajset
               tisoč petsto minus sedem tisoč petsto je osemnajst tisoč, gospe in gospodje, ne pa
               nekaj sto. To se pravi, ali gre za nestrokovnost ali lapsus ali pa še za kaj hujšega.
               Toda zagotovo se s tako občutljivo temo, ki, še enkrat poudarjam, se dotika
               konkretnih človeških usod in temeljnih vrednot slovenske osamosvojitve zagotovo ne
               gre hiteti in se je lotevati na takšen način.</p>
               <p>V SDS ves čas zagotavljamo načelo, da naj se v konkretnem postopku ugotovi, ali je
               bila posamezniku dejansko storjena krivica, in če je bila storjena krivica, naj se
               popravi. Da pa tisti, ki so kalkulirali s slovensko osamosvojitvijo, nikakor, ali pa
               so celo Slovenijo napadli z orožjem gospe in gospodje, o tem govorimo v resnici, tudi
               takšni so med njimi, tisti pa iz tega seveda ne smejo vleči nikakršnih koristi. To bi
               bilo v nasprotju z načeli prava, v nasprotju z ustavo, v nasprotju z načeli naravnega
               prava, ki ga moderna pravna znanost pojmuje kot temelj celotnega pravnega sistema in
               svetovne ureditve. Poleg tega opozarjamo v SDS, je to v izrazitem nasprotju, očitnem
               nasprotju z resolucijo o normativni dejavnosti, ki jo je sprejel Državni zbor pred
               mesecem dni, saj ta kot enega svojih temeljev postavlja načelo transparentnosti, ki
               ga citiram: "sprejemanje predpisov po rednih zakonodajnih postopkih, ki omogočajo
               kakovostno seznanjenje ter odzive in vplive zainteresirane javnosti." To je dobesedni
               citat izglasovane resolucije v Državnem zboru, ki jo je predlagala ista vlada in
               potrdila ista koalicija, ki sedaj stoji za tem zakonom.</p>
               <p>Naš poslovnik v resnici dopušča hitre postopke in pravna praksa Državnega zbora je
               bila žal nekaj mandatov nazaj tudi taka, da se je zgolj za povečanje profita igralnic
               sprejemal nek zakon po hitrem postopku. V tem primeru se pravno govori o zlorabi
               procedure. In zato, da bi se izognili zlorabam procedure, da bi pokazali ustrezen
               odnos do ljudi, do konkretnih usod in do vrednot slovenske osamosvojitve, v SDS
               predlagamo, da se odloči o sklepu kolegija tako, da se ta zakon obravnava po rednem
               postopku. Le na ta način bo mogoče zadostiti vsem načelom, ki so zapisana v slovenski
               ustavi in le na ta način bo zadoščeno demokratičnemu postopku in tudi poslovniškim
               določilom ter resoluciji o normativni dejavnosti, ki obe zavezujeta Državni zbor.</p>
            </sp>
            <sp xml:id="SDZ5-Redna-12-2009-12-15.sp367">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Grims. Na podlagi desetega odstavka 21. člena Poslovnika Državni
               zbor o odločitvi kolegija odloči brez razprave in brez obrazložitve glasu. Gospod
               Tanko. Kaj želite gospod Tanko?</p>
            </sp>
            <sp xml:id="SDZ5-Redna-12-2009-12-15.sp368">

               <speaker>JOŽE TANKO:</speaker>

               <p>Jaz predlagam 10 minut odmora pred glasovanjem.</p>
            </sp>
            <sp xml:id="SDZ5-Redna-12-2009-12-15.sp369">

               <speaker>PODPREDSEDNIK MIRAN POTRČ:</speaker>

               <p>Odrejam 10 minut odmora. Ob 21.21 nadaljujemo.</p>
               <stage>(Seja je bila prekinjena ob 21.11 in se je nadaljevala ob 21.21.)</stage>
            </sp>
            <sp xml:id="SDZ5-Redna-12-2009-12-15.sp370">

               <speaker>PODPREDSEDNIK MIRAN POTRČ:</speaker>

               <p>Nadaljujemo s sejo.</p>
               <p>Gospod Tanko, ali želite besedo? gospod Tanko ne želi besede.</p>
               <p>Prehajamo na glasovanje. Glasovali bomo o predlogu naslednjega sklepa: Predlog
               zakona o spremembah in dopolnitvah Zakona o urejanju statusa državljanov drugih
               držav, naslednic nekdanje SFRJ v Republiki Sloveniji, 
                     EPA 735-V , se obravnava po skrajšanem postopku.</p>
               <p>Glasujemo. Navzočih je 64 poslank in poslancev, za je glasovalo 42, proti 21.</p>
               <p><stage>(Za je glasovalo 42.)</stage> <stage>(Proti 21.)</stage></p>
               <p>Zakon bo obravnavan po skrajšanem postopku.</p>
               <p>Prehajamo na drugo odločitev. Skupina istih 24 poslank in poslancev je vložila
               zahtevo, da se ponovno odloča o odločitvi Kolegija Državnega zbora, da se Predlog
               zakona o dopolnitvi Zakona o policiji obravnava po skrajšanem postopku.</p>
               <p>Dodatno obrazložitev v imenu predlagateljev bo imel dr. Gorenak.</p>
               <p>Izvolite.</p>
            </sp>
            <sp xml:id="SDZ5-Redna-12-2009-12-15.sp371">

               <speaker>DR. VINKO GORENAK:</speaker>

               <p>Hvala lepa.</p>
               <p>Govorimo torej o tem oziroma predlagamo to, da se ta zakon obravnava po rednem in ne
               po skrajšanem postopku.</p>
               <p>Da bi me lažje razumeli, vsaj tisti, ki me bodo poslušali, naj posežem nekoliko v
               zgodovino in na tej osnovi povem, zakaj je obravnava tega zakona po rednem postopku
               potrebna. Slovenija je bila do leta 1998 edina in zadnja država znotraj tako
               imenovanega socialističnega bloka, ki je dobila moderen nov policijski zakon. Do leta
               1998 je policija delovala po starem zakonu ali povedano poenostavljeno, policija, to
               je bilo Ministrstvo za notranje zadeve. Na čelu Ministrstva za notranje zadeve so se
               menjali v tistem času trije oziroma štirje politiki. Tudi policija je tudi v tistem
               času uporabljala prikrite preiskovalne ukrepe, ki so jih po takratni zakonodaji
               odrejali ministri, torej politiki. Šele leta 1998 se je to stanje spremenilo in
               policija je začela delovati kot organ v sestavi. In šele od takrat naprej je politiki
               na nek način omejen dostop do policijskega dela, zlasti do najbolj pomembnih in
               tajnih oblik policijskega dela, kot je uporaba prikritih preiskovalnih ukrepov. Za
               ilustracijo naj vam povem, da sem bil leta 2000 državni sekretar in na dan aretacije
               gospoda Šuštarja, nekdanjega državnega sekretarja, pri katerem vemo, da so bile te
               metode uporabljene, za to nisem vedel. Prav je, da nisem vedel. Skupaj sva sedela na
               Vladi. Bil sem politik. To sodi v policijo.</p>
               <p>Preidimo na današnji zakon. Kaj predvideva zakon, ki ga predlaga koalicija oziroma
               ministrica. Prvič, nacionalni preiskovalni urad, ki bo preiskoval najtežja kazniva
               dejanja s področja gospodarske, finančne, organizirane kriminalitete, korupcije in še
               česa. Zelo neproblematično, celo pozdravljamo, da nastaja tak urad. V nacionalnem
               preiskovalnem uradu bodo zaposleni izkušeni kriminalisti, delavci davčne uprave,
               cariniki, tudi drugi strokovnjaki, kot so strokovnjaki za pranje denarja in tako
               dalje. V redu, ni problematično, pozdravljamo. Nacionalni preiskovalni urad, tukaj pa
               se začnejo problemi tega zakona, nacionalni preiskovalni urad bo sestavni del
               kriminalistične policije, toda kriminalistična policija bo za njega zagotavljala
               izključno in samo materialno tehnično podporo. Ne bo pa ta urad, ki bo sestavni del
               kriminalistične policije, odgovoren direktorju kriminalistične policije. Ne boste
               verjeli, ne bo odgovoren niti direktorju policije. Odgovoren bo ministrici za
               notranje zadeve. Torej peljemo neko by-pass linijo, s pomočjo katere želimo speljati
               preiskovanje teh kaznivih dejanj direktno pod nadzor ministrice za notranje zadeve.</p>
               <p>Drugi absurd, ki se na tem področju pojavlja, je preprosto to, pa to malo krajše, da
               bo za direktorja tega urada lahko imenovan nekdo spet po nekem osebnem natečajnem
               postopku, ki je spet unikat, ki ga ne pozna noben drug postopek. Ne boste verjeli,
               njegov nadrejeni, to je direktor kriminalistične policije, pa je imenovan po
               običajnem postopku. Torej njemu podrejeni pa posebnem postopku, ki ga predvideva ta
               zakon. Ne vidimo nobenega razloga, da bi bilo tako.</p>
               <p>Naprej. Tisto, kar je še najbolj problematično in absurdno, pa je to, da bo direktor
               nacionalnega preiskovalnega urada sam in edini v tej državi zbiral, kaj bo ta urad
               preiskoval. To pomeni, nihče v tej državi, niti generalni direktor policije, niti
               direktor kriminalistične policije mu ne more odrediti in naložiti nalog. Ne. On sam
               arbitrarno odloča po predlogu zakona, kaj bo obravnaval. Vprašajmo se, ali ne bo
               preiskoval Ruplove metle, pozabil pa bo na čiste lopate. Odločal bo sam nadzora nad
               njim ni.</p>
               <p>In še zadnji problem, ki ga pri tem zakonu vidimo, je ta, da bodo tam zaposleni tako
               imenovani višji kriminalistični inšpektorji. Izvajali bodo policijska pooblastila. Ta
               policijska pooblastila so našteta v zakonu, od legitimiranja, do privedbe, pridržanja
               in tako dalje. Toda to bodo počeli zunanji strokovnjaki, ki nimajo nobenih
               policijskih znanj in jim teh znanj tudi ne bo treba pridobiti. Torej bodo delali bolj
               kot ne lahko politično.</p>
               <p>Jaz vas lepo prosim, da razmislite o našem predlogu, sledite našemu predlogu in
               glasujete tako, da bomo ta zakon s tehtnim premislekom obravnavali. Hvala.</p>
            </sp>
            <sp xml:id="SDZ5-Redna-12-2009-12-15.sp372">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Gorenak, na podlagi desetega odstavka 21. člena Poslovnika
               Državni zbor o odločitvi kolegija odloči brez razprave in obrazložitve glasu. Zato
               dajem na glasovanje predlog sklepa: Predlog zakona o dopolnitvah Zakona o policiji,
                  
                     EPA 749-V , se obravnava po skrajšanem postopku.</p>
               <p>Glasujemo. Navzočih je 67 poslank in poslancev. Za je glasovalo 42, proti 20.</p>
               <p>Državni zbor bo zakon obravnaval po skrajšanem postopku.</p>
               <p>S tem zaključujem to točko dnevnega reda.</p>
               <p>Sejo prekinjam, nadaljevali jo bomo jutri ob 9. uri. Hvala lepa in lahko noč. <stage>(SEJA JE BILA PREKINJENA 15. DECEMBRA 2009 OB 21.28.)</stage>
               </p>
            </sp>
         </div>
      </body>
   </text>
</TEI>
