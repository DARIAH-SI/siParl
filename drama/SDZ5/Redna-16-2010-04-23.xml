<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-16-2010-04-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|13C875F32210EEBEC1257951002946D2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=13C875F32210EEBEC1257951002946D2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-16-2010-04-23.DZ" n="16">
               <name>Redna</name>
               <date when="2010-04-23"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-16-2010-04-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 16. seje</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je pričela ob 10.00.</stage>


            <sp xml:id="SDZ5-Redna-16-2010-04-23.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Pričenjam nadaljevanje 16. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
               poslanke in poslanci: Renata Brunskole, Franc Jurša, Rado Likar, Matjaž Zanoškar,
               Alojz Potočnik. gospa Renata Brunskole do 12. ure. Vse prisotne lepo pozdravljam.</p>
               <p>Prehajamo na <title>9. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ODVZEMU IN PRESADITVI DELOV ČLOVEŠKEGA TELESA
                  ZARADI ZDRAVLJENA, V OKVIRU REDNEGA POSTOPKA.</title> Predlog zakona je v obravnavo
               Državnem zboru predložil Državni svet. V zvezi s tem predlogom zakona je skupina
               10-ih poslank in poslancev, s prvopodpisano mag. Andrejo Rihter, zahtevala, da
               Državni zbor opravi splošno razpravo. Za dopolnilno obrazložitev predloga zakona
               dajem besedo predstavnici predlagatelja zakona, podpredsednici Državnega zbora, gospe
               Lidiji Jerkič. Izvolite, prosim. Oprostite, sem rekel, se moram opravičiti, da sem
               rekel Državnega zbora. Pravilno je Državnega sveta, nastala je napaka in tukaj piše
               Državnega zbora. Oprostite mi. Hvala.</p>
            </sp>
            <sp xml:id="SDZ5-Redna-16-2010-04-23.sp2">

               <speaker>LIDIJA JERKIČ:</speaker>

               <p>Mogoče je pa to daljnovidnost.</p>
               <p>Spoštovani. Lep pozdrav vsem prisotnim. Pred vami je Predlog zakona o spremembah in
               dopolnitvah zakona o odvzemu in presaditvi delov človeškega telesa zaradi zdravljena,
               kot ga je pripravil Državni svet. Cilj predlaganega Zakona je bil pregledna
               uzakonitev sistema privolitve darovalca za primer odvzema delov človeškega telesa po
               smrti. Pričakuje se, da bi pregleden in enostaven način ugotavljanja volje darovalca
               pozitivno vplival tudi na število opravljenih odvzemov človeškega telesa in na večje
               preživetje bolnikov, ki takšne organe potrebujejo. Razkorak med povpraševanjem in
               ponudbo človeških organov za presaditve je v porastu povsod po svetu. Vse bolj tudi v
               Sloveniji. Potrebe po razpoložljivih organih so večje tudi zato, ker se je v zadnjem
               času ta del medicine v Sloveniji zelo razvil. Doseženi so bili zelo dobri rezultati.
               Dejavnost presaditve delov človeškega telesa je vezana na številne dejavnike, ki
               morajo biti medsebojno usklajeni, čim bol je razvita dejavnost, več bolnikov upa na
               tovrstno zdravljene in posledično se jih vedno več uvršča tudi na čakalno listo.
               Danes je na njen v Sloveniji 150 bolnikov. Po zakonu in etničnih principih je
               potrebno poskrbeti za čakajoče in uporabiti vse možne metode za izboljšanje programov
               za presaditve.</p>
               <p>V Državnem svetu Republike Slovenije smo zaznali problem preko naše tesne
               funkcionalne povezave s področjem zdravstvene dejavnosti. Državni svetnik Peter Požun
               kot zastopnik interesov zdravstvenih dejavnosti je v sodelovanju z vsemi deležniki na
               tem področju in strokovnimi službami Državnega sveta poskrbel za oblikovanje
               zakonskega predloga, ki je dobil visoko stopnjo podpore v strokovni javnosti,
               organizacijah s področja presajanja organov, etičnih komisijah, pa tudi s strani
               resornega ministrstva. V široki javni razpravi se je pokazalo, da je prisotna visoka
               stopnja zadržanosti do ene pomembnih rešitev tega zakona, to je do instituta domnevne
               privolitve. Da bi premostili pomisleke do zakona kot celote, smo v Državnem svetu
               skupaj z drugimi deležniki oblikovali besedila zakonskih dopolnil, s katerimi bi
               namesto instituta domnevne privolitve uzakonili zgolj za privolitelja prijaznejši
               postopek izrecne privolitve. S tem bi dosegli občutno izboljšanje zakonske ureditve,
               ne da bi v tej fazi poskušali uveljavljati za nekatere posameznike in združenja
               sporen institut domnevne privolitve. Iz naših stikov s predstavniki ministrstva in
               drugimi deležniki smo sklepali, da bo to s privolitvijo zakonsko besedilo
               sprejemljivo za Vlado in resorno ministrstvo. Po informacijah, ki smo jih dobili, pa
               sklepamo, da Vlada in ministrstvo sedaj tudi takšne rešitve ne podpirata. Tako
               stališče sicer obžalujemo, vendar lahko tudi razumemo, da si želi novi minister vzeti
               določen čas za poglobljeno proučitev problemov s presajanjem delov človeškega telesa
               in možnih rešitev. Naše znanje in izkušnje so mu pri tem seveda na voljo.</p>
               <p>Dosedanja zakonodaja je sicer že predvidevala domnevno privolitev, a se ta ni
               izvajala in ni bila operativna. Ob obstoju trenutne ureditve je število oseb, ki so
               se opredelile, da bi želele postati darovalci, precej majhno, manj kot 1%
               prebivalcev. To gre deloma pripisati dejstvu, da gre pri opredelitvi za darovanje za
               soočenje z lastno smrtnostjo, drugi razlog pa je verjetno ta, da postopek opredelitve
               za darovanje pri hitrem ritmu vsakdana predstavlja dodatno birokratsko delo, ki se ga
               kar najraje izogibamo. V pripravi zakona, kot rečeno, smo z namenom in vsebino
               seznanili pomembne deležnike: Rdeči križ Slovenije, državno etično komisijo, Etično
               komisijo za presaditve pri Ministrstvu za zdravje, republiški strokovni kolegij za
               transplantacijsko dejavnost, predsednika Zdravstvenega sveta in pacientska združenja.</p>
               <p>Državni svet je ob pripravi predloga sprememb obravnavanega zakona opravil veliko
               delo. Pričakujemo, da bo naše predloge Vlada Republike upoštevala ter jih po ponovnem
               premisleku vgradila v spremembe zakonodaje na tem področju. Vsekakor pa želimo še
               enkrat opozoriti, da pereč problem pomanjkanja za presaditev primernih organov ostaja
               nerešen, stiska številnih pacientov pa se nadaljuje. Hvala lepa.</p>
            </sp>
            <sp xml:id="SDZ5-Redna-16-2010-04-23.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Za uvodno obrazložitev mnenja dajem besedo predstavniku Vlade. Gospod
               Dorijan Marušič, minister za zdravje.</p>
            </sp>
            <sp xml:id="SDZ5-Redna-16-2010-04-23.sp4">

               <speaker>DORIJAN MARUŠIČ:</speaker>

               <p>Spoštovani gospod podpredsednik Državnega zbora in predsedujoči. Cenjene poslanke in
               poslanci. Prebral bi stališče Vlade. V razpravi bom pa z veseljem odgovarjal tudi na
               pomisleke in osebne poglede in načrt dela na tem področju.</p>
               <p>Vlada Republike Slovenije načelno podpira spremembe veljavnega zakona o odvzemu in
               presaditve delov človeškega telesa zaradi zdravljenja, ki bi pripomogle k večjemu
               število darovalcev delov človeškega telesa zaradi zdravljenja, vendar pa predlogu
               zakona o odvzemu in presaditvi delov človeškega telesa nekako ugovarja iz različnih
               razlogov. Naštel bi pravne pomisleke pa nekatere splošne.</p>
               <p>Pri pravnih pomislekih menimo, da koncept obstoječega zakona, ki uvaja privolitev
               tako prejemnika kot darovalca glede odvzema in presaditve delov človeškega telesa je
               primeren. Namreč, predlog sprememb in dopolnitev vnaša novo kategorijo, tako
               imenovano domnevno privolitev, v skladi s katero smo vsi darovalci, kolikor izrecno
               temu ne nasprotujemo. Nobena odstranitev organov pa se ne sme opraviti, če obstaja
               ali se domneva ugovor s strani pokojnika. Nepravilno bi bilo, če bi isti zakon v
               določbah, ki se nanašajo na prejemnika, določal da se presaditev lahko opravi, če
               prejemnik posega to privoli, v delu, ki se nanaša na odvzem delov telesa umrle osebe,
               pa predvideval, da se ta s posegom strinja, kar temu ni izrecno nasprotoval.</p>
               <p>Morda nekaj o osebni pravici umrlega. S predlaganimi spremembi in dopolnitvami se
               posega v avtonomnost posameznika v njegovo dostojanstvo in njegovo od rojstva
               neodtujljivo pravico do razpolaganja z lastnim telesom, zato je potrebno take posege,
               ki so lahko moralno in etično sporni, utemeljiti precej z vidika varstva človekovih
               pravic in svoboščin. Na podlagi navedenega bi se celo lahko vprašali, če ureditev ni
               v nasprotju z določbami 35. člena Ustave Republike Slovenije, na podlagi katere sta
               zagotovljeni nedotakljivost človekove telesne celovitosti in osebnostnih pravic.</p>
               <p>Tretji pomemben argument. Kazenski zakonik v četrtem odstavku 181. člena določa, da
               se zdravnik, ki komu vzame del telesa zaradi presaditve ali presadi komu del telesa,
               ne da bi si poprej pridobil na predpisani način izvoljeno privolitev dajalca in
               prejemnika ali njunih zakonitih zastopnikov, kaznuje z zaporom od treh mesecev do
               petih let. Državni svet se do te določbe ni opredelil.</p>
               <p>Nekaj še splošnih pomislekov. Prvič. Pogrešali bi poglobljeno analizo stanja, zakaj
               v Sloveniji imamo razkorak med potrebami in med ponudbo organov, torej ali je
               morebiti treba kaj storiti na sistemu ozaveščanja državljanov, na boljši
               organiziranosti, pomembnejšem in aktivnejšem delu v intenzivnih enotah in
               prepričevanju motiviranju. Za to je potrebna širša javna razprava. Na to se navezuje
               tudi na drugi del; če bi bila Vlada oziroma ministrstvo pripravljavec, ima seveda
               najmanj 30 dni časa za javno razpravo in v tem času bi lahko dejansko ugotovili, kje
               so najbolj ozka grla, in bi pripravili celovitejšo spremembo zakona.</p>
               <p>Nenazadnje, prihajam k tretjemu argumentu. Evropska komisija pripravlja direktivo
               Evropskega parlamenta in Sveta o standardih, kakovosti in varnosti človeških organov,
               namenjenih za presaditev. Zelo verjetno bo ta direktiva sprejeta za časa
               predsednikovanja Španije in dejansko bi lahko že procesno zapadli v to, če bi danes
               obravnavo zakona nadaljevali, bi v tem procesu morali spreminjati tudi obstoječi
               zakon zaradi sprememb v direktivi, ki je usmerjena predvsem v kakovost in varnost.</p>
               <p>Skratka, če sklenem. Vlada nasprotuje Predlogu zakona o spremembah in dopolnitvah
               Zakona o odvzemu in presaditvi delov človeškega telesa zaradi zdravljena, ki ga je
               Državnemu zboru predložil Državni svet, obenem pa nalaga Ministrstvu za zdravje, da
               pripravi nov predlog zakona oziroma spremembe in dopolnitve obstoječega zakona o
               odvzemu in presaditvi delu človeškega telesa zaradi zdravljenja, predvsem v luči
               spremembe evropske direktive. Hvala.</p>
            </sp>
            <sp xml:id="SDZ5-Redna-16-2010-04-23.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospa
               Cvetka Zalokar Oražem v imenu Poslanske skupine Zares.</p>
            </sp>
            <sp xml:id="SDZ5-Redna-16-2010-04-23.sp6">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, spoštovani gospod podpredsednik. Spoštovani kolegi in
               kolegice, spoštovani minister! Pred nami je novela zakona, ki obravnava izjemno
               občutljivo področje. Mnogi so verjetno že doživeli bolečino ob hudi bolezni
               bližnjega, toliko bolj ob spoznanju, da lahko človeku pomaga zgolj presaditev
               obolelega organa. Na žalost pa primernih organov nikoli ni dovolj. To vedo zlasti
               tisti, ki so po dolgotrajni bolezni več let čakali, nekateri žal presaditve tudi niso
               dočakali, na ustrezen organ, ki jim je v nadaljnjem življenju omogočal kolikor toliko
               običajno in zdravo življenje. In na nas je, da na ustrezen način omogočimo vsem
               tistim, ki jih potrebujejo, dostopnost, predvsem pa ustrezno število presaditev dela
               človeškega telesa zaradi zdravljenja.</p>
               <p>V Poslanski skupini Zares ne dvomimo v plemenitost cilja in v dobre namene
               predlagatelja, ki se zaveda trenutno pomanjkljive zakonodaje. Zakon o odvzemu in
               presaditvi delov človeškega telesa zaradi zdravljenja je Državni zbor sprejel leta
               2000. Ta med drugim določa in ureja pogoje za odvzem delov človeškega telesa za
               zdravljenje tako v primeru živih kot mrtvih dajalcev. Zakon v tem delu določa način
               privolitve za posamezne kategorije ljudi, od odraslih, mladoletnih do oseb brez
               poslovne sposobnosti. Na področju organizacije urejenosti na nacionalnem nivoju je po
               našem mnenju Slovenija med najbolj urejenimi državami, saj je v svoji nacionalni
               organizacijski shemi uporabila način, s katerim je sposobna slediti razvoju, se
               učinkovito odzivati na spremembe ter zagotavljati kakovost, predvsem pa varnost na
               področju, ki je v mnogih drugih državah pogosto tudi predmet zlorab, celo
               zaslužkarstva, kriminalnih dejanj itd. Tu so zadeve pri nas, lahko rečemo, resnično
               pozitivne in vse pohvale tistim, ki za to skrbijo, saj bi lahko že ena sama zloraba
               privedla do nepopravljivih in dolgotrajnih posledic.</p>
               <p>Ne glede na ustreznost, je žal treba ugotoviti, da organov primanjkuje. Kljub
               spodbudam in prizadevanjem Zavoda Republike Slovenije za presaditev organov in tkiv,
               Slovenija-transplant, strokovnih delavcev, ki delajo na tem - odgovornih za področje
               presaditev, je omenjeno tendenco opaziti tudi pri nas, saj je medicina na tem
               področju napredovala, življenjska doba pa se daljša. Zato je po zakonu in etičnih
               principih treba poskrbeti za čakajoče in uporabiti vse možne metode za izboljšanje
               programov presaditev. Govorim predvsem o potrebah po presaditvi ledvic, srca,
               roženice in tako dalje. Dejstvo pa je, da v transplantacijski medicini, kjer se kot
               zdravilo uporablja del človeškega telesa, vsaka država večinoma sama skrbi za svoje
               bolnike, skratka, sama zagotavlja potrebne organe.</p>
               <p>Predlagatelj posodobitve zakonodaje, ki bi privedla do večjega števila darovalcev,
               vidi rešitev predvsem v načinu pridobitve za darovanje za časa življenja. Po njihovem
               naj bi bilo treba uzakoniti register izjav "proti" darovanju, s katerim bi široki
               javnosti omogočili opredelitev "proti" in sledili drugačnim pristopom, saj trenutna
               zakonodaja določa, da država zbira opredelitve "za" darovanje, vendar je sistem
               zbiranja zapleten in se je v praksi izkazal kot delno neuporaben. Po prepričanju
               predlagateljev namreč domnevna privolitev uzakonja, da je umrli posameznik opredeljen
               kot mrtvi možni darovalec, če za časa njegovega življenja ni bilo podanega izrecnega
               nasprotovanja postopkom za darovanje. Predstavljene analize in druge raziskave vpliva
               domnevnega soglasja za darovanje pa naj bi imele v kombinaciji z drugimi pogoji
               pozitiven in pomemben učinek na stopnjo darovanja organov.</p>
               <p>V Poslanski skupini Zares smo ob prvem prebiranju novele zakona predlagatelja pri
               drugačnem razmišljanju in drugačnih načinih zagotavljanja organov podprli, saj se
               zavedamo, da je treba pristop spremeniti in iskati nove poti. Vendar je bilo kasneje
               v javnosti izraženih nemalo pomislekov in opozoril na vsebino. Spontano se je razvila
               tudi precej široka javna razprava. Oglasila se je in nas opozorila na določene
               pomanjkljivosti te problematike tudi varuhinja človekovih pravic. Tudi Vlada v svojem
               stališču opozarja, da se s predlagano novelo posega v avtonomnost posameznika, prav
               tako v njegovo dostojanstvo in v pravico do razpolaganja z lastnim telesom, zato naj
               bi bila predlagana vsebina z vidika varstva človekovih pravic in svoboščin lahko
               moralno in etično sporna.</p>
               <p>Skratka, na tako pomembnem in občutljivem področju so se ob razpravi, ki se je
               spontano odvijala, potem ko je prišel predlog za spremembo, pojavili številni dvomi,
               številni pomisleki in številne dileme, ki bi lahko prinesli v končni fazi več slabih
               in več negativnih posledic kot pa koristi, za katere smo prepričani, da jih je
               predlagatelj imel v mislih kot edino merilo za predlagane spremembe.</p>
               <p>V Poslanski skupini Zares smo prepričani, da je trenutna zakonodaja na tem področju
               preveč toga, predvsem pa, da so postopki zbirokratizirani in s tem zainteresirano
               javnost odbijajo. Potrebna bo večja aktivnost, potrebni bodo pozitivni pristopi, več
               osebnega dela, tudi osebnih pogovorov z vsakim posameznikom, tako da bi stvari
               približali ljudem, ki so do vsebine, večinoma, pozitivno naravnani.</p>
               <p>Ker gre za zdravstveno področje, menimo, da bi lahko to nalogo brez dvoma morda
               prevzeli tudi osebni zdravniki, ki bi v nasprotju s trenutnim predlogom svoje
               paciente vpisovali v register kot možne darovalce. Skratka, ljudje želijo ostati
               aktivni udeleženci pri privolitvi. Zato od Vlade pričakujemo, da bo čim prej
               pristopila k spremembam, saj si ne bi želeli, da bi zaradi neustrezne zakonodaje
               izgubili še kakšno življenje.</p>
               <p>V Poslanski skupini Zares bomo vsebino v tej fazi zavrnili. Ob tem želimo še enkrat
               opozoriti na pomembnost in potrebo po afirmativni spremembi, ki bi sledila resničnim
               potrebam po odvzemu in presaditvi delov človeškega telesa.</p>
               <p>V Poslanski skupini Zares torej v prvi obravnavi predloga zakona ne bomo podprli,
               pričakujemo pa predvsem dvoje. po eni strani resen pristop Vlade k temu, da se
               problema lotimo tudi zaradi togosti zakonodaje, po drugi strani pa tudi določene
               spremembe in inovativne pristope pri tistih, ki strokovno delajo na tem področju, ki
               bodo morali najti, tudi v okviru obstoječe zakonodaje, nove načine, nove poti, da bi
               pridobili večje število darovalcev na način, ki ne bi bil za nikogar sporen.</p>
            </sp>
            <sp xml:id="SDZ5-Redna-16-2010-04-23.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Jakob Presečnik v imenu Poslanske skupine SLS.</p>
            </sp>
            <sp xml:id="SDZ5-Redna-16-2010-04-23.sp8">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani gospod minister, članica
               Državnega sveta, kolegice in kolegi in vsi ostali prisotni.</p>
               <p>V Poslanski skupini Slovenske ljudske stranke verjamemo v dobronamernost
               predlagateljev zakona, da skušajo zagotoviti dovolj nujno potrebnih organov za
               presaditve, v namene zdravljenja in reševanja življenja za čim več ljudi. V Poslanski
               skupini SLS pa nismo enotnega mnenja glede podpore zakonu, saj se ob njem odpira kar
               veliko nerešenih dilem.</p>
               <p>Predlog sprememb in dopolnitev vnaša novo kategorijo, tako imenovano domnevno
               privolitev, v skladu s katero smo vsi darovalci, kolikor izrecno temu ne
               nasprotujemo. Nobena odstranitev organov pa se ne sme opraviti, če obstaja ali se to
               domneva, ugovor s strani pokojnika. Posameznik lahko prepreči odvzem delov njegovega
               telesa po smrti z izrecno pisno izjavo, podano pri osebnem zdravniku. Če izhajamo že
               iz naše ustave, kjer je v 35. členu zapisano, da je, citiram: "Zagotovljena je
               nedotakljivost človekove telesne in duševne celovitosti, njegove zasebnosti ter
               osebnostnih pravic." V 18. členu Ustave je zapisano tudi naslednje: "Na človeku je
               prepovedano delati medicinske ali druge znanstvene poskuse brez njegove svobodne
               privolitve." Iz česar izhaja, da je treba za vsak poseg na telesu, pa čeprav po
               smrti, torej tudi za presaditev organov, imeti svobodno privolitve človeka. Kot vemo,
               je za vsak poseg v medicini dejansko potrebna privolitev pacienta ali svojcev. Pri
               odvzemu organov za presaditev pa gre za še bolj občutljivo ureditev, zato se odpira
               vprašanje, ali je domnevna privolitev sploh dopustna. Kot je zapisala v svojem mnenju
               tudi varuhinja človekovih pravic, s tem posegamo v zelo občutljivo področje
               človekovih pravic. Posegamo namreč v nedotakljivost človeškega življenja in njegovega
               telesa.</p>
               <p>Vsekakor pa bi morali v primeru, da bi bil zakon sprejet, v zakonu določiti
               obveznost obveščanja vseh državljanov s posebnim obrazcem, podobno kot je to za
               izbiro zdravnika. Obvestilo oziroma obrazec bi moral postati obvezni del pacientove
               kartoteke pri osebnem zdravniku. Zapisati bi morali v zakon tudi izrecno obvezno
               obveščanja pacientov ali svojcev, da je izjava o nasprotovanju vnešena v ustrezen
               register.</p>
               <p>Slovenski transplant dela sicer zelo dobro. Sistem je postavljen in organiziran na
               etičnih merilih, le organov, kot je znano, primanjkuje. Poznano je dejstvo, da
               trenutno ni mogoče zadostiti potrebam po marsikaterem organu, kar seveda vzbuja skrb.
               V transplantacijski medicini, kjer se kot zdravilo uporablja del človekovega telesa,
               namreč velja, da je vsaka država dolžna sama poskrbeti za svoje bolnike. Prenos ali
               podaritev organov v drugo državo je le izjemoma možno.</p>
               <p>Dejavnost presaditve delov človeškega telesa je vezana na številne dejavnike, ki
               morajo biti medsebojno usklajeni. Strinjamo se s predlagatelji, ki navajajo, da čim
               bolj razvita dejavnost pomeni več upanja za več bolnikov za tovrstno zdravljenje in
               posledično se jih vedno več uvršča tudi na čakalno listo. Po zakonu in etičnih
               principih je treba poskrbeti za čakajoče in uporabiti vse možne metode za izboljšanje
               programov za presaditve. Res pa je tudi, da pomeni domnevna privolitev neko prisilo,
               pomeni poseg v človekovo telo brez privolitve, kar je etično in tudi ustavno in
               zakonsko lahko zelo sporno. Prepričani smo, da bi tudi z bolj intenzivno kampanjo in
               z obvezo, na primer osebnih zdravnikov, da opozorijo paciente na možnost, da
               postanejo darovalci, dosegli več odzivnosti in bi se več ljudi odzvalo, da
               postanejo... darovalci. Glede na izkušnje dosedanji informiranosti o možnosti
               darovanja lahko sklepamo, da bodo državljani premalo obveščeni o možnosti ugovora,
               kar pa je sporno in celo nesprejemljivo. V vsakem primeru je treba z obveščanjem in
               ozaveščanjem vzbuditi, da bi se več ljudi odločilo za darovanje organov po smrti in
               bi s tem rešili marsikatero življenje.</p>
               <p>Kot rečeno, v Poslanski skupini Slovenske ljudske stranke o tem občutljivem
               vprašanju in nedorečenosti predloga nismo enotnega mnenja. V primeru potrditve v prvi
               obravnavi pa bo potrebna temeljita dodelava predloga sprememb zakona. Podpiramo pa
               postopek, ki ga predlaga Vlada oziroma Ministrstvo za zdravje. Hvala lepa.</p>
            </sp>
            <sp xml:id="SDZ5-Redna-16-2010-04-23.sp9">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod mag. Vsaja Klavora bo prestavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ5-Redna-16-2010-04-23.sp10">

               <speaker>MAG. VASJA KLAVORA:</speaker>

               <p>Spoštovani gospod podpredsednik. Spoštovani gospod minister, poslanke in poslanci.</p>
               <p>Opredelitev za darovanje organov in tkiv je najvišja oblika etične zavesti
               posameznika in najvišja oblika solidarnosti s sočlovekom. Z opredelitvijo za
               darovanje v času življenja lahko posameznik postane darovalec organov in tkiv po
               smrti. Z darovanjem in presaditvijo organa ali tkiva pomagamo bolniku ohraniti
               življenje ali pa mu zagotovimo bolj kakovostno življenje. Zdravljenje s presajanjem
               organov in tkiv je po svetu vedno bolj uveljavljena metoda zdravljenja tudi najhujših
               oziroma težkih bolezni.</p>
               <p>Potrebe po organih in tkivih so tako v svetu kot pri nas zelo velike. Število
               čakajočih na organ ali tkivo je povsod večje kot število pridobljenih organov oziroma
               tkiv. Tako se tudi v Republiki Sloveniji srečujemo s pomanjkanjem primernih organov,
               kar pa poskušamo reševati z vzajemno izmenjavo organov z drugimi evropskimi državami.
               Pomanjkanje organov je poskušal predlagatelj rešiti s predlogom zakona, ki je pred
               nami. V naši poslanski skupini, tudi sam osebno, predlog zakona v principu podpiramo,
               saj je njegov namen plemenit in gre v smeri poskusa pridobitve večjega števila
               primernih organov za darovanje. Žal pa smo po temeljitem premisleku in posvetovanju s
               pravno službo ugotovili, da je predlog premalo dodelan in pušča odprta zelo pomembna
               vprašanja, ki vzbujajo strah pred zlorabo določbe o domnevni privolitvi, ki vse
               državljane opredeljuje kot darovalce organov, v kolikor izrecno temu ne nasprotujejo.
               Domneva, da molk pomeni privolitev oziroma da vsak privoli v odvzem kot v akt
               človeške solidarnosti, namreč ni splošno sprejeta, kar je tudi razvidno iz zadnjih
               vročih debat v javnosti. Dejstvo je, da mora biti tako pomemben poseg odvisen od
               človekove resnične volje. Po naši oceni pa se s predlaganimi spremembami posega v
               avtonomnost posameznika, v njegovo dostojanstvo, v njegovo od rojstva neodtujljivo
               pravico do razpolaganja z lastnim telesom, zato je treba takšne posege, ki so lahko
               moralno in etično sporni, utemeljiti predvsem z vidika varstva človekovih pravic in
               svoboščin.</p>
               <p>Vsak posameznik se po lastni volji lahko odloči, ali bo daroval ali ne dele svojega
               telesa. Na tej točki bi želeli opozoriti, da lahko kot sporno označimo tudi določbo
               zdaj veljavnega zakona, ki svojcem daje pravico, da ravnajo v nasprotju z voljo
               posameznika, to je, če se je ta za časa življenja opredelil kot darovalec, potem pa
               svojci odvzemu nasprotujejo.</p>
               <p>Dovolite mi, da povem ob tem svoje lastno doživetje, saj sem bil večkrat pri svojem
               profesionalnem delu udeležen pri teh postopkih odvzema organov. Niti malo to niso
               enostavne zadeve, to so zelo resne zadeve in kljub zakonodaji in kljub vsemu, kar
               imamo do sedaj napisanega v zvezi s tem, pride včasih do hudih človeških zapletov. Ni
               to tako enostavno, kot se lahko to z besedami pove, treba je to doživeti sredi
               noči.</p>
               <p>Tudi predvidena sprememba te ureditve, četudi uveljavljate način univerzalnega
               donatorstva, še vedno svojcem daje to pravico, kar sem prej omenil.</p>
               <p>Ker gre po naši oceni za zelo resne pomisleke, bomo v naši poslanski skupini podprli
               stališče Vlade, da predlog zakona ni primeren za nadaljnjo obravnavo. Obenem pa
               pričakujemo, da bo Vlada skupaj s pristojnimi službami in Slovenija-transplantom
               sprožila ustrezne promocijske akcije, ki bodo ljudem približale donatorstvo s
               poudarkom na solidarnosti, nesebičnosti pri reševanju življenj. Hvala.</p>
            </sp>
            <sp xml:id="SDZ5-Redna-16-2010-04-23.sp11">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Zmago Jelinčič Plemeniti bo predstavil stališče Poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ5-Redna-16-2010-04-23.sp12">

               <speaker>ZMAGO JELINČIČ PLEMENITI:</speaker>

               <p>Lep pozdrav vsem skupaj!</p>
               <p>Predlagani predlog zakona je prehud poseg v avtonomnost in avtonomijo posameznika,
               da bi lahko v Poslanski skupini Slovenske nacionalne stranke privolili v to grozljivo
               spremembo.</p>
               <p>Pravzaprav gre za to, da se določi, da smo vsi darovalci po zakonski poti, le tisti,
               ki se na težaven način temu uprejo, tistim ni treba biti. Do zdaj je bilo obratno in
               kdor je želel biti darovalec, je to uredil na takšen način, kot je bilo mogoče. Morda
               bi bilo smiselno, da Vlada pripravi kakšno olajšano verzijo tega pristopa v skupino
               darovalcev. Pa vendar način, kakor so se tega lotili v Državnem svetu, nikakor ni
               sprejemljiv. Že samo darovanje in transplantacija je nekaj specifičnega. Dejstvo je,
               da ugotavljanje možganske smrti dostikrat dovoljuje še organsko življenje, da telo še
               živi, medtem ko možgani že prenehajo delovati. Dostikrat se dogaja, da pridejo na
               lice mesta tisti, ki želijo odvzeti organe za transplantate, prej kot rešilni avto.
               To so zadeve, ki jih pozna svet, in kar tako mimo tega ne moremo iti.</p>
               <p>V naši stranki se bojimo, da bi to lahko tudi nekako spodbodlo kakšno trgovino z
               deli človeških teles, z organi za transplantacijo, in da bi na račun tega nekateri
               služili. Konec koncev, farmacevtska industrija ogromno denarja zasluži že s tem, da
               poskuša dopovedati ljudem, da je transplantacija smiselna, in tako naprej. Zdravniki,
               predvsem anesteziologi, ki so se ukvarjali s transplantantno medicino, so dostikrat
               prenehali z opravljanjem tega dela, kajti zaradi izkušenj, ki so jih doživeli, s tem
               da je po odvzemu organa prišlo do fizičnih reakcij telesa, enostavno niso zdržali in
               so rekli, da se tega več ne bodo šli. Zadeva ni enostavna in premalo vemo o življenju
               in o smrti, da bi smeli na tako lahek način, z nekim zakonom določati, kdaj se bo
               komu kaj odvzelo oziroma koliko se bo za tisti organ na trgu iztržilo. Kajti
               prepričan sem, da bi marsikdo, tudi iz zdravniških vrst, tu videl velike možnosti za
               krasne zaslužke, kar se, konec koncev, tudi že dogaja.</p>
               <p>Transplantacije delov človeškega telesa se dogajajo na Filipinih, na Kitajskem,
               skratka, v azijskem delu, celo tako, da ljudi ugrabijo, jim izrežejo ledvico,
               zašijejo nazaj in jih, po domače rečeno, spustijo nazaj v človeško čredo. Zadeve so
               grozljive. In tu se bojim, da se poskuša s tem zakonom doseči kaj podobnega, navkljub
               temu da ne dvomim v morda zelo humanitarno pobudo in željo teh, ki so zadevo
               predlagali. Pa vendar je to vse skupaj bistveno premalo premišljeno. Premalo stroke
               je bilo vpleteno ali pa morda tudi nič. Morda je bilo tukaj najbolj, največja želja
               po osebni promociji, po promociji Državnega sveta ali kaj podobnega, vendar zopet se
               vidi, da Državni svet ne opravlja svoje funkcije, tako kot bi moral, ampak v bistvu
               je to ena brca v temo, škodljiva, grozljivo škodljiva za človeški rod, za Slovenijo
               še posebej, in da gre v Državnem svetu pravzaprav za "apendiks" državne parlamentarne
               ureditve.</p>
               <p>Mislim, da nima smisla kaj dosti govoriti o tem zakonu še naprej, o tem predlogu. Mi
               sodimo v naši stranki, da predlog zakona ni primeren za nadaljnjo obravnavo in bomo
               negativni sklep Vlade tudi podprli. Hvala.</p>
            </sp>
            <sp xml:id="SDZ5-Redna-16-2010-04-23.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ljubo Germič v imenu Poslanskega kluba LDS.</p>
            </sp>
            <sp xml:id="SDZ5-Redna-16-2010-04-23.sp14">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Gospod minister s sodelavko,
               predstavnica Državnega sveta, kolegice in kolegi! Pred nami je predlog spremembe in
               dopolnitve zakona o presaditvi delov človeškega telesa zaradi zdravljenja. Kljub temu
               da gre pri spremembi zakona za dober in plemenit namen, ga v Poslanskem klubu LDS ne
               bomo podprli za nadaljnjo obravnavo. Preden pa podam utemeljitev za našo odločitev,
               bi želel pohvaliti prizadevanja Državnega sveta za modernizacijo in posodobitev sedaj
               veljavnega zakona, današnjo razpravo pa v Poslanskem klubu LDS ocenjujemo kot
               potrebno, koristno, za seznanitev čim širše javnosti o pomenu transplantacijske
               dejavnosti v Sloveniji in problemih, s katerimi se ta dejavnost ukvarja in sooča.</p>
               <p>Govorimo namreč o dejavnosti, ki je omogočila mnogim, da se njihovo življenje ni
               prehitro končalo, z razvojem medicine pa bo prav gotovo še pridobila na pomembnosti.
               Pri tem se strinjamo z uvodno mislijo predlagatelja, da se tudi Slovenija sooča s
               potrebo po bolj sodobni zakonodaji glede privolitev za darovanje za časa življenja,
               saj se soočamo s povečanimi potrebami, kot je darovalcev. O tem pa je naše jasno
               stališče, da gre v tem primeru za zelo občutljivo temo, ki odpira celo vrsto vprašanj
               o aktivni vlogi posameznika oziroma o vprašanju njegove odločite in resnične volje, o
               etiki na splošno, kot tudi medicinski etiki, o načelih donatorstva, o drugih možnih
               oblikah zdravljenja, o dokazljivi medicinski upravičenosti posega in še bi lahko
               našteval. Zato je po našem mnenju potrebna nekoliko drugačna pot do rešitve oziroma
               spremembe zakona, kot si jo je izbral Državni svet. To pa je v prvi vrsti čim širša
               javna razprava in informiranje prebivalk in prebivalcev Republike Slovenije, v katero
               mora biti vključena strokovna in druga javnost in predvsem vsak posameznik, saj gre
               vendarle za področje, ki posega v posameznikovo pravico do odločitve.</p>
               <p>V pravilnost našega razmišljanja nas prepričujejo odzivi dela javnosti na predlog
               zakonskega besedila, katere je bilo mogoče zaslediti kot negativni odziv in ki so
               bili posledica prav gotovo necelovitega obveščanja in slabega poznavanja področja
               darovanja organov in tkiv za namene zdravljenja pri laični javnosti. Za tako
               spremembo je po našem mnenju treba predhodno doseči čim širše informiranje in
               družbeni konsenz in nato šele izpeljati zakonsko spremembo. Po mnenju predlagatelja
               je že v zakonu iz leta 2000 uzakonjena domnevna privolitev, ki pa se v praksi ne
               izvaja v celoti, zato je potrebna temeljita prenova členov, da bo enotno izražena
               dikcija o domnevni privolitvi v vseh členih. A tudi, če to vse drži, je na drugi
               strani veliko opozoril in priporočil, da se vse spremembe predhodno čim širše
               predstavijo javnosti, in to čim bolj enostavno in čim bolj razumljivo. To bi se
               moralo - in to ni le naše mnenje - storiti pred vložitvijo zakona v parlamentarno
               proceduro.</p>
               <p>Nujnost takega ravnanja nam narekuje predlagana rešitev, ki po našem mnenju bistveno
               spreminja koncept sedanjega zakona, kjer ne gre več za privolitev, temveč za domnevno
               privolitev oziroma soglasje; če se ne izrečeš, se avtomatično šteje za privolitev v
               darovanje. Tisto, na kar se sklicujejo predlagatelji, nas sicer na prvi pogled lahko
               prepriča o sprejetju, posvojitvi domnevne privolitev, a po drugi strani so v državah
               z omenjeno zakonsko ureditvijo vzpostavljena različno razviti programi za darovanje,
               kar je v prvi vrsti odvisno tudi od tega, kako je posamezna država sposobna
               nadzorovati dejavnike in vplivati na pogoje: od razvitosti in urejenosti
               zdravstvenega sistema, višine nacionalnega dohodka, kulturnih vidikov, izobraženosti
               prebivalstva itd. Problem, ki ga mi vidimo - in na to nas še opozarja tudi etična
               komisija za presaditve - pa lahko nastane zaradi neinformiranosti strokovne javnosti
               ter državljank in državljanov, kar ima posledično lahko povsem nasproten učinek od
               želenega. Z neprimernem in hitrim načinom uvajanja sprememb lahko pride do nezaupanja
               tudi v področju medicine in to v času, ko je zdravstveni sistem že tako na udaru. Po
               zagotovilu stroke v Sloveniji ni zlorab pri postopkih presaditve, zato bi bilo
               narobe, če bi se, zaradi premajhne informiranosti pri uvajanju drugačne rešitve, pri
               določanju načina soglasja za darovanje ustvarjalo napačno razumevanje in dvom. Prav
               zgoraj navedeni argumenti so razlog, zakaj smo v Poslanskem klubu LDS zadržani do
               podpore do predložene novele zakona. Obžalujemo, da predlagatelji ob dobronamernosti
               svojega predloga niso prepoznali in niso začeli predlaganih aktivnosti informiranja
               državljank in državljanov. Po mnenju stroke namreč med 70% do 90% Slovenijo podpira
               darovanje, vendar pa je v registru pravno veljavnih izjav za darovanje zelo malo. V
               LDS zato upravičeno sprašujemo, ali smo postorili vse za uvedbo predlaganega modela,
               zato nas v prvi vrsti zanima mnenje stroke, katere spremembe so potrebne in na kakšen
               način. Samo želimo si lahko uresničitve mnenja in usmeritve stroke, da bi Slovenija
               na tem področju dosegla sam evropski vrh in tu smo, kot pravijo, na dobri poti tudi
               zaradi tradicije na tem področju in kjer kljub vsemu državljanke in državljani nimajo
               zelo konservativnega mišljenja, ko gre za darovanje človeških organov. Tudi zato
               razvoj dejavnosti že dosega raven zlate sredine med evropskimi državami, kljub temu
               da je bilo še sredi 90-ih let zdravljenje s presaditvijo bolj ali manj v povojih.
               Vendar bi bilo po našem mnenju treba prednostno intenzivirati tiste dejavnosti in
               ukrepe, ki bi lahko že v okviru sedanje zakonske ureditve vodili k izboljšanju stanja
               na področju zdravljenja s pomočjo presaditve. Po ocenah stroke je namreč še veliko
               rezerve v povečanju aktivnosti v bolnišnicah, v katerih se lahko izvaja
               transplantacijske dejavnosti. Ker je transplantacijska dejavnost zelo napredna veja
               medicine, so pomembna opozorila stroke, da bi bilo treba povečati aktivnosti tudi pri
               preseganju morebitne zadržanosti nekaterih zdravnikov do transplantacije. Pri tem
               lahko pomagajo tudi zdravniki.</p>
               <p>Strinjamo se, da bi pri napredku prispevala tudi sodobna zakonodaja. Pri tem je že
               zdaj veljavni zakon, ki je bil sprejet leta 2000, zelo dobro prilagojen strokovnim
               smernicam transplantacijske dejavnosti, ki v večjem delu še vedno odgovarja
               najsodobnejšim zahtevam. A bilo bi, po mnenju stroke, treba spremeniti določila, ki
               govorijo o načinu, ki bi izvajalcem omogočal čim bolj enostaven postopek pridobivanja
               organov. Po našem mnenju ureditev, da se oseba za časa življenja pisno opredeli proti
               darovanju človeškega telesa, medtem ko neopredelitev pomeni soglasje, pomeni bistveno
               spremembo v konceptu zakona, ki bi zahteval širšo javno obravnavo za pridobitev
               splošnega strinjanja.</p>
               <p>V Poslanskem klubu LDS podpiramo stališče Vlade, ki spremembo zakona načeloma
               podpira, a hkrati opozarja, da bi bilo nepravilno, če bi v zakon v delu, ki se nanaša
               na prejemnika, določal, da se presaditev lahko opravi, če prejemnik pred posegom v to
               privoli, v delu, ki pa se nanaša na odvzem dela telesa umrle osebe, pa predvidel, da
               se ta s posegom strinja, ker temu ni izrecno nasprotovala. Meni, da domneva, da molk
               pomeni privolitev oziroma da vsak privoli v odvzem kot v akt človeške solidarnosti,
               ni splošno sprejeta.</p>
               <p>Tudi etična komisija se sicer s predstavljenim predlogom sprememb strinja, opozarja
               pa, da je treba o nameravanih spremembah temeljito informirati strokovno in ostalo
               javnost. S predlaganimi spremembami namreč trčimo v avtonomijo posameznika, v
               človeško dostojanstvo, v od rojstva neodtujljivo pravico do razpolaganja s človeškim
               telesom. Gre torej za poseg, ki ga je treba upravičiti z vidika človekovih pravic in
               svoboščin, saj je lahko moralno in etično sporen. Na ta del, to je vprašanje
               spoštovanja in varstva človekovih pravic, je opozorila tudi varuhinja človekovih
               pravic. Vsak posameznik se mora po lastni volji odločiti, ali bo daroval del svojega
               telesa ali ne. S tega vidika je sporna tudi določba veljavnega zakona, ki svojcem
               daje pravico, da ravnajo in odločijo v nasprotju z voljo posameznika v primeru, če se
               je za časa življenja opredelil kot darovalec, nato pa svojci odvzemu nasprotujejo, in
               obratno. Predvidena sprememba te ureditve, četudi uveljavlja način univerzalnega
               donatorstva, še vedno svojcem daje to pravico.</p>
               <p>Vlada je v svojem mnenju opozorila tudi na določbo četrtega odstavka 181. člena
               Kazenskega zakonika, ki je v predlogu izpuščena. Gre za pomembno določbo, ki pravi,
               da se zdravnik, ki komu odvzame del telesa zaradi presaditve ali presadi komu del
               telesa, ne da bi si prej pridobil na predpisan način izjavljeno privolitev dajalca in
               prejemnika ali njunih zakonitih zastopnikov, kaznuje z zaporno kaznijo od treh
               mesecev do petih let.</p>
               <p>V Poslanskem klubu LDS predstavljenim stališčem Vlade, etične komisije, varuhinje,
               strokovne ter druge javnosti lahko dodamo le to, da se strinjamo s tem, da je sicer
               potrebna sprememba zakona v skladu z usmeritvami EU in v smeri domnevne privolitve,
               kot imajo to urejeno v nekaterih državah. Imamo pa podobne pomisleke, dvome in
               opozorila. Hkrati pa razumemo in podpiramo prizadevanja Slovenskega društva
               Transplant, ki združuje bolnike s presajenimi organi, v katerem izpostavljajo pomen
               darovanja za posameznike, katerih življenja so odvisna od hitre in uspešne
               transplantacije. Zato pričakujemo, da bo Vlada Republike Slovenije izpolnila svojo
               zavezo in pripravila nov predlog zakona oziroma spremembe in dopolnitve obstoječega
               zakona o odvzemu in presaditvi delov človeškega telesa zaradi zdravljenja. Hvala
               lepa.</p>
            </sp>
            <sp xml:id="SDZ5-Redna-16-2010-04-23.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa mag. Andreja Rihter v imenu Poslanske skupine SD.</p>
            </sp>
            <sp xml:id="SDZ5-Redna-16-2010-04-23.sp16">

               <speaker>MAG. ANDREJA RIHTER:</speaker>

               <p>Prav lepo pozdravljeni, spoštovani podpredsednik, minister, spoštovane kolegice in
               kolegi!</p>
               <p>Socialni demokrati podpiramo društvo Transplant in njihovo, predvsem našo skupno
               zaskrbljenost ob dejstvu, da je pomanjkanje organov ali drugih delov telesa za
               presaditve eden večjih problemov na področju transplantacijske medicine, tako v
               Sloveniji kot v svetu. Zavedamo se, da se število ljudi, ki čakajo na presaditev
               organov, iz leta v leto povečuje. In zavedamo se tudi, da zaradi pomanjkanja organov
               letno umre 20 do 30 bolnikov na čakalnih listah. Zame osebno in tudi za moje kolege
               je to velik odstotek, ki nas mora skrbeti.</p>
               <p>Odločitev posameznika, da postane darovalec, je velikokrat težka zaradi različnih
               okoliščin in vplivov, tudi tradicije in načina življenja. Sama ocenjujem, da gre
               največkrat za neinformiranost o postopkih odvzema organov in tkiv ter strah pred
               možnimi zlorabami. Zato bo treba tej temi posvetiti več časa in povečati
               informiranost o darovanju ter predvsem tudi o postopkih, povezanih s tem. Zaradi tega
               tudi moja pobuda in pobuda mojih kolegov, da o tem opravimo javno predstavitev mnenj
               v Državnem zboru.</p>
               <p>Kljub vsemu pa smo zelo na pravi poti. Porast števila pridobljenih umrlih darovalcev
               v zadnjem letu je posledica zelo aktivnega dela društva Slovenija-transplant. Prav
               tako je posledica usklajenega delovanja različnih strokovnjakov in tudi Ministrstva
               za zdravje, ki je začelo delovati kot zunanji nadzornik pri preverjanju aktivnosti
               zaznavanja možnih mrtvih darovalcev na osnovi kazalcev za zahtevano analizo podatkov
               iz donorskih bolnišnic, ki je s španskim modelom eden od zelo važnih ukrepov.
               Povečanje pridobivanja v donorskih bolnišnicah v letu 2008 je opazno povečanje, prav
               tako tudi v Splošni bolnici Celje, ki je dosegla kar za 100% porast in je povečalo
               svoje delovanje na nivoju zaznavanja umrlih darovalcev - berem iz poročila podatkov
               prim. dr. Danice Avsec, članice društva Slovenija - transplant. Po navajanju društva
               pa je potrebno informiranost prvenstveno razširiti med odgovornimi zdravniki tudi v
               Sloveniji, kako se gradi sistem vključitve bolnikov na čakalno listo. Da se naš
               skupen problem izboljšuje, pa je posledica tudi izboljšanja izobraževanja po
               posameznih ustreznih specialističnih strokah.</p>
               <p>Socialni demokrati pozdravljamo aktivnosti Državnega sveta in državnega svetnika
               Petra Požuna, ki je skupaj s Slovenija-transplant pripravil predlog zakona v želji,
               da bi rešili problematiko darovanja organov. Prav pa je, da so to poglavje odprli,
               saj ga je nujno treba urediti in pripeljati do konca, do sprejetja novega zakona.
               Vendar istočasno naša poslanska skupina meni, da predlagane spremembe posegajo v
               avtonomnost in dostojanstvo posameznika, v njegovo dostojanstvo v tem, ko od rojstva
               neodtujljivo pravico do razpolaganja z lastnim telesom je treba reševati na takšne
               posege, ki so moralno in etično sporni, utemeljeni predvsem z vidika varstva
               človekovih pravic in svoboščin, kar so ne nazadnje predstavili tudi moji predhodniki.
               Posege, ki so lahko moralno in etično sporni, je treba utemeljevati tudi z vidika
               varstva človekovih pravic in svoboščin. Na to je opozorila vladna služba za
               zakonodajo, ki je citirala določbo 35. člena Ustave Republike Slovenije. Vladna
               služba pa nas je prav tako opozorila na določbo 181. člena Kazenskega zakonika, ki
               določa, kako je treba ravnati zdravniku v postopku presaditve delov telesa, na kar je
               opozoril tudi sam minister pri predstavitvi mnenj Vlade. Zato Socialni demokrati,
               večinoma - v naši poslanski skupini podpiramo odločitev Vlade. Na tem mestu
               opozarjam, da so še vedno odločitve stvar in v pristojnost vsakega poslanca.
               Podpiramo, da Vlada pripravi nov predlog zakona oziroma spremembe in dopolnitve
               obstoječega zakona o odvzemu in presaditvi delov človeškega telesa zaradi
               zdravljenja, še posebej pa zaradi postopka sprejemanja tudi evropske direktive, ki jo
               pripravljajo še v okviru španskega predsedovanja. Le-ta naj bi bila osnova za
               dograditev naše zakonodaje, ki naj bi jo sigurno sprejemali še v letošnjem letu.</p>
               <p>Poslanska skupina, kot sem omenila, večinoma podpira sprejetje v nadaljevanju,
               vendar zavrača predlagani zakon. Kot pa pravim, pa v poslanski skupini še vedno
               prihaja do ločenega mnenja, in prav je tako. Hvala lepa.</p>
            </sp>
            <sp xml:id="SDZ5-Redna-16-2010-04-23.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Štefan Tisel v imenu Poslanske skupine SDS.</p>
            </sp>
            <sp xml:id="SDZ5-Redna-16-2010-04-23.sp18">

               <speaker>MAG. ŠTEFAN TISEL:</speaker>

               <p>Spoštovani gospod podpredsednik, spoštovani gospod minister s sodelavko, spoštovana
               državna svetnica, poslanke in poslanci.</p>
               <p>Transplantacijska medicina je relativno mlada veda, ki je svoje mesto dobila tudi v
               slovenskem prostoru in se postavila ob bok svetovne medicine. Potreben je bil razvoj
               kirurgije in tudi ustrezne zakonodaje na tem področju in bolnikom je včasih edino
               upanje presajen organ, na primer pri povsem oslabelem srcu, odpovedi jeter ali
               popolni okvari pljuč. Lahko pa omogoči bolnikom z odpovedjo ledvic, da so potem do
               konca življenja vezani na dializo, s presaditvijo ledvic pa kvalitetnejše življenje.
               Predpogoj za uspešno presaditev organa je čim večja tkivna skladnost prejemnika z
               dajalcem. Tako je bil v Sloveniji že leta 1969 vzpostavljen laboratorij za
               ugotavljanje tkivne skladnosti na Zavodu Republike Slovenije za transfuzijo krvi. Že
               naslednje leto 1970 je bila v Kliničnem centru Ljubljana opravljena prva presaditev
               ledvice živega darovalca. Istega leta je bila opravljena tudi presaditev roženice.
               Leta 1989 je prvič odvzeta in presajena ledvica umrlega darovalca. Prvi
               transplantacijski zakon je bil v Sloveniji sprejet 1985. Če je pri ledvici možno
               imeti živega darovalca, to ni možno pri srcu, pljučih, jetrih. Ko je bila odvzeta
               prva ledvica mrtvega darovalca in uspešno presajena, je nastala možnost, da se za
               presaditev uporabijo tudi drugi organi. Prva presaditev srca in prva presaditev
               trebušne slinavke v Sloveniji je bila leta 1990. Prva uspešna presaditev jeter pa
               leta 1995, presaditev pljuč leta 2003. Leta 2001 je bil v Sloveniji sprejet nov
               pravilnik o ugotavljanju možganske smrti. To ugotavlja skupina zdravnikov ustreznih
               specialnosti, ki pa ne smejo biti iz vrst zdravnikov, ki so pacienta zdravili, niti
               tistih, ki bodo organe odvzemali ali presajali. V prvi vrsti mora biti zagotovljena
               varnost in kakovost in tudi sledljivost človeških organov in poročanje o hudih
               neželenih pojavih in odzivih. O tem govori predlog direktive Evropskega parlamenta in
               Sveta v standardih kakovosti in varnosti človeških organov, namenjenih za presaditev.
               Ker je cilj pomagati čim večjemu številu bolnikov, tudi z možnostjo presaditve
               organov, je potrebno vzpostaviti pozitivne mehanizme, da se omogoči pridobiti
               zadostno število umrlih darovalcev.</p>
               <p>V letu 2000 je Državni zbor sprejel Zakon o odvzemu in presaditvi delov človeškega
               telesa zaradi zdravljena. Zakon ureja pogoje za odvzem delov človeškega telesa za
               zdravljenje tako v primeru živih kot umrlih dajalcev. Uvedena je bila kartica
               darovalca. Tako so se ljudje odločili s podpisom, da ju lahko v primeru smrti
               odvzamejo organe za presaditev, izkaznice so se propagirale preko mreže Rdečega križa
               in zdravstvenih zavodov. Odziv je bil zelo majhen oziroma govori se o 1%.</p>
               <p>V Sloveniji se je transplantacijska medicina odlično razvila, čeprav se je Slovenija
               vključila v Eurotransplant šele leta 2000 je z njim že prej dobro sodelovala. Že prej
               je posredovala odvzete organe v evropski prostor in jih od tam tudi prejemala. Vedeti
               moramo, da je potrebno imeti čim širši krog darovalcev, da se najde primernega
               darovalca, katerega tipizacija tkiva čim bolj ustreza potencialnemu prejemniku. Tako
               je omogočeno, da čim več ljudi dobi ustrezen organ.</p>
               <p>Nekatere države, kot so Belgija, Avstrija, Češka in Hrvaška, so sprejele zakonodajo,
               kjer je uveden register ljudi, ki nasprotujejo darovanju organov, in podoben predlog
               zakona o odvzemu in presaditvi delov človeškega telesa zaradi zdravljenja je sedaj
               pred nami. Predlaga ga Državni svet. Zakon predvideva pisno opredelitev proti
               darovanjem delov človeškega telesa. Register proti bi upravljal Zavod Republike
               Slovenije za presaditev organov in tkiv, Slovenija-transplant. Seveda lahko oseba, ki
               poda izjavo proti, v kateremkoli trenutku svojo izjavo pisno prekliče na enak način,
               kot jo je podala. Odvzem delov človeškega telesa se ne opravi, če po prejetem
               pojasnilu zdravstvenega pooblaščena najbližji svojci ali pacienti izrecno pisno
               nasprotujejo odvzemu delov človeškega telesa in navedejo okoliščine, ki kažejo, da se
               umrla oseba za časa življenja ni strinjala z odvzemom delov človeškega telesa po
               smrti. S sprejetjem zakona bi lahko tudi v Sloveniji imeli več možnosti za odvzem
               organom umrlim, ki bodo namenjeni za presaditev bolnikom, ki so na čakalni listi in
               jim bo to pomenilo izboljšanje zdravja ali celo podaljšanje življenja oziroma
               preživetje. S sodelovanjem Eurotransplantov se je število dajalcev, ki bi imeli
               tipizacijsko sorodno tkivo, zelo poveča in tudi poveča možnost hitreje dobiti
               potreben organ, s tem se čakalne vrste krajšajo.</p>
               <p>V glavnem gre za problem suma na zlorabe. Glede tega je povedala primarijka Danica
               Avsec, direktorica Zavoda Republike Slovenije za presaditev organov in tkiv,
               Slovenija-transplant, da zlorab pri nas ni. Prav tako ni prioritetnih dodeljevanj
               organov. Sistem deluje tako dobro, da bi vsako morebitno zlorabo takoj odkrili,
               preprečili in kaznovali. Na to smo lahko upravičeno ponosni, pravi gospa
               primarijka.</p>
               <p>Bom pa še prebral glede preprečitve zlorab, vodilna načela Svetovne zdravstvene
               organizacije iz leta 1990. Organe je dopustno odvzeti za transplantacijo živim in
               mrtvim darovalcev le v skladu s sledečimi vodilnimi načeli. Prvo načelo določa, da se
               sme organe odvzeti iz trupel mrtvih oseb le, če so pridobljena vsa zakonsko določena
               soglasja in če ni razloga, ki bi dal misliti, da je pokojni odvzemu nasprotoval. O
               drugem načelu: zdravniki, ki ugotavljajo smrt, ne smejo neposredno sodelovati pri
               odvzemu in transplantaciji in tudi ne biti odgovorni za nego bodočih prejemnikov. Po
               tretjem načelu se, če je le mogoče, transplantacijo opravi z organi mrtvih
               darovalcev, kljub temu pa odrasli živi ljudje lahko darujejo organe, vendar praviloma
               le za transplantacijo genetskim sorodnikom. Izjeme so možne pri darovanju kostnega
               mozga in drugih obnovljivih tkiv. Za odvzem odraslemu živemu darovalcu je potrebno
               njegovo soglasje, ki mora biti svobodno in ne pod vplivom sile ali grožnje. Darovalec
               se mora zavedeti resnosti soglasja za poseg, ki ga daje. Četrto načelo prepoveduje
               odvzem živemu mladoletniku, vendar so v nacionalnih pravih dopustne posamezne izjeme
               od tega načela, če gre za obnovljiva tkiva. Kot peto načelo je navedena prepoved
               trgovanja z organi, kot šesto pa prepoved oglaševanja ponudbe organov z namenom
               plačila ali ponujanje plačila za organe. Zdravniki ne smejo opraviti posega, če
               sumijo, da je bil organ pridobljen na nedovoljen način, s trgovino. In tudi ne smejo
               prejemati nagrad za take posege, ki presegajo vrednost določene tarife, kar določa 7.
               in 8. načelo. Zadnje, deveto načelo, v skladu z načelom pravičnosti in enakosti
               zahteva, da morajo biti darovani organi dostopni pacientom na podlagi potreb
               zdravljenja in ne na finančni ali kakršnikoli drugi osnovi.</p>
               <p>Če pogledamo, koliko organov je bilo letos presajenih v Sloveniji: od 1. do 28.
               februarja so presadili v enem mesecu 14 organov, 7 ledvic, 3 jetra in 4 srca. Če
               pogledamo, koliko jih čaka; na presaditev ledvic jih čaka 130, vemo pa, da opravijo
               približno 50 presaditev ledvic letno. Na transplantacijo srca čaka 31 ljudi, na jetra
               21. Glede transplantacije pljuč pa ni podatka, ker ne transplantirajo v Sloveniji,
               ampak na Dunaju.</p>
               <p>Morda še izjava enega pediatra po transplantaciji jeter otrokom. Asistent dr. Matjaž
               Homan iz kliničnega oddelka za gastroenterologijo Pediatrične klinike v Ljubljani,
               pravi: "Ni večjega veselja, kot je opazovati dojenčke, ki so bili do transplantacije
               jeter neješči, razdražljivi, rumeno-zelene barve, z velikimi trebuhi, potem pa v
               mesecih po presaditvi postanejo rožnati, zadovoljni in krepki otroci, ki lahko
               pričakujejo popolnoma normalno otroštvo."</p>
               <p>Zato sam osebno podpiram namen zakona, tudi Poslanska skupina SDS je naklonjena
               temu. Glasovali bomo po svoji vesti. Glede na današnje predstavitve pa ugotavljamo,
               da zakon kot tak ni primeren, zato podpiram predloge, da Vlada poskrbi za ustreznejši
               zakon, ki bo omogočil več dajalcev in bodo prejemniki prišli prej na vrsto za
               presaditev.</p>
               <p>Hvala.</p>
            </sp>
            <sp xml:id="SDZ5-Redna-16-2010-04-23.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo predstavitev stališč poslanskih skupin.</p>
               <p>Sledi splošna razprava poslank in poslancev o predlogu zakona.</p>
               <p>Besedo ima gospod Bogdan Barovič.</p>
            </sp>
            <sp xml:id="SDZ5-Redna-16-2010-04-23.sp20">

               <speaker>BOGDAN BAROVIČ:</speaker>

               <p>Hvala lepa, se opravičujem.</p>
               <p>Vsekakor smo danes že ničkolikokrat slišali, da sta cilj in namen lahko dobra, da je
               danes življenje takšno in medicina napreduje tako, da lahko s transplantacijo organov
               rešujemo in podaljšujemo življenja. Do tu seveda nobena vsebina ni sporna. Od tu
               dalje pa je nekaj dejstev in ta dejstva že sama po sebi preprečujejo sprejem zakona v
               takšni obliki, kot je posredovan danes. Prvo dejstvo je ustava - kar smo že slišali.
               Drugo dejstvo, ki ga moramo upoštevati, so takšna in drugačna verska prepričanja, ki
               dovoljujejo ali prepovedujejo.</p>
               <p>Najbolj pa se bojim točno tistega, s čimer je predhodni govornik končal, in sicer
               trgovine in trgovanja s človeškimi organi. Dovolite mi, da ta dvom in strah dokažem.
               Rečeno je bilo, da v Sloveniji trgovine s človeškimi organi ni in če bi do nje že
               prišlo, da jo je možno takoj ugotoviti. Primerjalno, Slovenija je bila še pred petimi
               leti, država pri trgovanju z ljudmi, ki je bila samo tranzicijska država, torej
               prehodna država. To evidenco imata Evropa in svet, pa tudi različni preiskovalni
               organi, ki to evidenco vodijo. Danes Slovenija ni samo tranzicijska država, ampak je,
               na veliko žalost, v trgovini z ljudmi že ciljna država in tudi država izvora. V petih
               letih je iz nedolžne Slovenije nastala Slovenija ciljna država in izvirna država.
               Slovenci trgujemo z ljudmi. Tisti, ki trgujejo z ljudmi, imajo zadnji cilj Slovenijo.
               To vsi vedo in to je dokazljivo. Ta zgodba se bo, ne glede na ta zakon, vendar s tem
               zakonom morda še lažje, ponovila tudi pri trgovanju s človeškimi organi, na kar so me
               pred dvema meseca v Londonu na eni od konferenc, kjer smo govorili o trgovanju z
               ljudmi, tudi opozorili - da je v svetu v velikem porastu trgovina s človeškimi
               organi, ki pa se odvija na različne načine. No, in dva sta najhujša. Eden je ta - to
               so skrajnosti, ampak se dogajajo -, da ljudi ugrabljajo, celo umorijo, zato da
               preprodajajo človeške organe. In drugi, na katerega so nas v Londonu opozorili, pa je
               ta, da obstajajo države, ki imajo bolj liberalno zakonodajo glede transplantacijskih
               postopkov - jaz se pač ne razumem na to, ker nisem zdravnik -, in da je to nekako
               zakonsko dovoljenje za izkoriščanje preprodaje in trgovanja s človeškimi organi. Na
               žalost je človeška nrav takšna, da za pridobitev denarja ni meja.</p>
               <p>Sam bi zelo rad pomagal pri tem, da bi čim več ljudi pristalo na to, da dajo na
               razpolago svoje organe in rešujejo s tem življenja. Moje mnenje je - to je pač moje
               videnje, da je sistem, kakršen je v veljavi v državi, Republiki Sloveniji, dober.
               Vprašanje pa je, ali je pristop do uresničitve tega sistema dovolj iniciativen,
               dovolj močan. Poglejte primer zdravil, farmacevtska industrija je, če sedaj pogledate
               samo pavšalno v propagandni program na televiziji, ugotavlja, da skorajda že 50% vseh
               reklam je farmacija. Če smo že na tem področju, spet je denar tisti, ampak če že,
               zakaj ne bi obstoječi sistem, možnost, da se ljudje opredelijo kot darovalci organov,
               zakaj bi to možnost prepuščali samo Rdečemu križu in nekaterim drugim prostovoljnim
               organizacijam, za katere sami veste, da nimajo lastnih sredstev v takšni količini, da
               bi lahko delali močnejšo informacijsko akcijo. Imamo številne ustanove, ki lahko
               udejanjajo obstoječi zakon in s tem pomagajo, da se številka, komaj 1% ljudi je
               pripravljenih za darovanje organov, poveča. Nobena stvar iz danes na jutri ne zraste
               iz 0 na 100. Če to primerjamo z raznimi vrednostnimi papirji. Tri leta nazaj je bilo
               milijon možnosti kar naenkrat v treh mesecih izkoristiti 400% porast sredstev.
               Vidimo, kam je to pripeljalo, totalni kolaps je nastal. Če bi to akcijo peljali
               vestno, načrtno preko Zavoda za zdravstveno zavarovanje, preko zdravstvenih domov,
               preko bolnišnic, preko ministrstva in svojih akcij, tako kot se delajo razne
               preventivne akcije, sem prepričan, da bi ta odstotek iz leta v leto naraščal. Ne
               verjamem pa, da je moč oblikovati ali preoblikovati predlog današnjega zakona v
               takšno obliko, da bi se izognili trgovanju z organi in da bi ne kršili ustavnega
               določila. Moje stališče je, da ta zakon kljub dobri volji ni primeren za nadaljnjo
               obravnavo. In mogoče sem s predlogom in opozorilom, da poleg ustavnih so še razna
               verska in še drugačna prepričanja, ki bi takšen zakon onemogočila, da bo ministrstvo
               pripravilo, če je že treba pripravljati, takšen zakon, ki bo ohranjal človeško
               dostojanstvo, po drugi strani pa pripomogel k povečanju števila darovalcev.</p>
               <p>Ta trenutek, še enkrat pravim, predlagam in vidim, da s širšo akcijo obstoječih
               zakonodajnih določil bomo, sem prepričan, prišli do pospešitve čedalje večjega,
               verjamem, števila potreb in pa, hvala bogu, tudi možnosti za transplantacijo
               človeških organov. Hvala lepa.</p>
            </sp>
            <sp xml:id="SDZ5-Redna-16-2010-04-23.sp21">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Julijana Bizjak Mlakar.</p>
            </sp>
            <sp xml:id="SDZ5-Redna-16-2010-04-23.sp22">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, spoštovani predsedujoči! Spoštovane poslanke, poslanci,
               spoštovani minister in ostali prisotni!</p>
               <p>Ob prebiranju stališč do predloga zakona o odvzemu in presaditvi delov človeškega
               telesa zaradi zdravljenja me je najbolj presenetilo prvotno strinjanje Ministrstva za
               zdravje s predlogom zakona, nato terminologija, ki jo je pri obrazložitvi svojega
               mnenja ministrstvo uporabljalo, pa tudi strinjanje nekaterih članov etične komisije
               za presaditve s predlogom zakona. To stališče Ministrstva za zdravje je bilo podano
               še v času ministrovanja bivšega ministra. Z ustavo Republike Slovenije smo si namreč
               državljani in državljanke Slovenije zagotovili nekaj temeljnih osebnostnih pravic. Po
               35. členu Ustave nam je, citiram, "zagotovljena nedotakljivost človekove telesne
               celovitosti in osebnostnih pravic". Teh pravic ne smemo izgubiti. Po predlogu zakona
               pa bi se lahko tudi mimo volje posameznika po njegovi smrti razpolagalo z njegovim
               telesom. Zakon namreč domneva, da se vsakdo strija z odvzemom organov po svoji smrti,
               če odvzemu organov v času življenja izrecno ne nasprotuje. Vlada Republike Slovenije
               ugotavlja, da je enako sporna določba sedaj veljavnega zakona, ki daje svojcem
               pravico, da ravnajo v nasprotju z voljo posameznika, če se je ta za časa življenja
               opredelil kot darovalec, svojci pa se s tem ne strinjajo. Ta določba zakona se mora
               spremeniti. Razumem željo tistih, ki organe potrebujejo in dela zdravništva, da bi z
               organi umrlih oseb omogočili življenje ali boljše življenje živih, vendar pa ni
               dopustno, da se posamezniku odvzame možnost odločanja o lastnem telesu. Zakon, ki bi
               omogočil odvzem organov posamezniku po njegovi smrti mimo njegove izrecne privolitve,
               ne bi bil skladen z ustavo. Tudi po mnenju tistih, ki skrbijo za zakonitost zakonov,
               ki pridejo v parlamentarno obravnavo. Posega namreč v avtonomnost posameznika,
               njegovo dostojanstvo in neodtujljivo pravico razpolaganja z lastnim telesom. Šlo bi
               za zakon, ki bi bil etično sporen in bi nedopustno posegel v človekove pravice in
               svoboščine. Zamisliti pa si je treba nad besedami pristojnega ministrstva do tega
               zakona. Ministrstvo meni, da mora pravna ureditev odvzema človeškega telesa slediti
               nastalemu razkoraku, citiram, "med povpraševanjem in ponudbo delov človeškega
               telesa". Ministrstvo meni, da, citiram, "porast povpraševanja nad ponudbo zahteva
               spremembo pravne ureditve". Te besede zvenijo tako, kot da gre za trg človeških
               teles, kot da ne gre za humano darovanje organov naših dragih umrlih mater, očetov,
               sestra, bratov, sinov, hčerk in prijateljev. Ministrstvo obravnava humano darovanje
               človeškega telesa s tržno terminologijo.</p>
               <p>Spoštovani! Pričakovala bi, da bo pristojno ministrstvo ravnalo v skladu z ustavo,
               da bo prvo stopilo v bran človekovega dostojanstva in neodtujljive pravice do
               razpolaganja z lastnim telesom, pa ni bilo tako. Pokojniki so po terminologiji
               ministrstva postali deli človeškega telesa, del ponudbe, ki naj zadovolji
               povpraševanje po tem blagu na trgu. Temu trgu naj bi se prilagodila tudi zakonodaja.
               Takšen pristop ministrstva do prebivalstva ni slučajen. Z njim se občasno srečamo
               tudi ko gre za žive, zato postaja zdravstvo vse bolj trg zdravstvenih storitev, na
               katerem se del zdravstvenega osebja peha za dobički na račun zdravja prebivalstva.
               Državljane se pogosto smatra kot tiste, o katerih ima pravico odločati predvsem
               zdravstvena stroka. Zato ni slučajno, da že vrsto let dobivamo zakone, v katerih se
               zanemarjajo pravice pacientov, pravice do zdravstvenega varstva posameznikov in se o
               zdravstvu odloča mimo zainteresirane javnosti. S sedanjimi zakoni zdravništvo ohranja
               monopol odločanja o naših telesih za časa našega življenja. Po tem predlogu zakona pa
               bi zdravništvo lahko tudi mimo volje prebivalcev odločalo o naših telesih še tudi po
               naši smrti.</p>
               <p>Zaradi navedenih dilem se s predlaganim zakonom ne strinjam in bom glasovala proti
               temu predlogu zakona, čeprav sem osebno naklonjena humanemu dejanju darovanja
               organov. Hvala lepa.</p>
            </sp>
            <sp xml:id="SDZ5-Redna-16-2010-04-23.sp23">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Grill.</p>
            </sp>
            <sp xml:id="SDZ5-Redna-16-2010-04-23.sp24">

               <speaker>IVAN GRILL:</speaker>

               <p>Najlepša hvala za besedo, gospod predsedujoči. Spoštovani minister, predstavnica
               Državnega sveta, kolegice in kolegi.</p>
               <p>Tematika tega zakona je izredno občutljiva in verjamem, da vsakega, ki to posluša,
               ob tem spreletava nek tesnoben občutek, vendar to je realnost. Ta tematika rešuje
               življenja. Zato mislim, da v tem prostoru pri tej tematiki ne sme biti mesta za neke
               politične razprave ali karkoli s tem povezano. Prav bi bilo, da se iščejo rešitve, ki
               bodo to področju bolje uredile, kot ga imamo v Sloveniji to sedaj urejeno. Sam zelo
               dosledno zagovarjam nedotakljivost človeškega telesa. To je ustavna pravica in tudi
               človekova pravica in prav je, da naredimo vse, da ne pride do zlorab. To mora biti
               ključno, pa ne samo na tem področju, tudi na vseh drugih.</p>
               <p>V Sloveniji imamo to področje, vsaj podatki tako kažejo, urejeno vzorno. Številne
               države se lahko zgledujejo tudi pri nas. Vendar kljub temu, da imamo tako urejeno, je
               očitno potreb po organih, ki rešujejo človeka življenja, več, kot pa imamo dejansko
               darovalcev. Vesel sem tudi podatka, da v Sloveniji ni zlorab, kar je pohvalno in je
               treba izključno na tem delati tudi v nadaljevanju. Vendar kaj narediti, da bomo to
               stvar rešili v prid tistih, ki čakajo na organe. Vemo, da jih vsako leto kar nekaj
               umre, ker ne pridejo do ustreznih organov, ki bi jim rešili življenje.</p>
               <p>V prvi vrsti je zagotovo treba to področje v Sloveniji pravno urediti na način, ki
               bo to resnično omogočal brez možnosti zlorab. Predvsem tudi primerljivo z evropskimi
               državami, kjer imajo večji odstotek pridobivanja organov in imajo zakonodajo urejeno
               tudi v luči tega predloga Državnega sveta. Zagotovo pa bo treba bistveno več delati
               na ozaveščanju javnosti. Zakon, ki je sedaj v veljavi, če se prav spomnim, mislim, da
               je bil sprejet leta 2000, kar pomeni, da je minilo že deset let. Očitno je, da so se
               v tem času ugotavljale pomanjkljivosti, verjetno tudi premalo ozaveščenosti, kar
               kaže, da je treba na tem področju narediti več.</p>
               <p>Zato sem mnenja, da je treba pohvaliti predlagatelje, da so prišli s to tematiko, ki
               bo, če ne drugega, pospešila reševanje ali pripravo ustrezne zakonodaje, ki bo to
               področje ustrezno uredila. Zato sam nikakor ne bi delil mnenja tistih, da je to pač
               neka populistična poteza Državnega sveta. To je humana poteza, ki jo je treba
               pohvaliti. Verjetno pa je vsebina tega zakona, kakršna je, vsaj po izjavah Vlade
               oziroma navedbah Vlade, potrebna neke korekcije ali popravka. Vlada sicer v svojem
               mnenju temu nasprotuje. Sam navedenim argumentom ne nasprotujem, ampak jih nekako
               težko razumem, ker argumenti iz 22 evropskih držav, ki imajo podobno vsebino ali
               podobne rešitve, kažejo, da pa ravno način domnevne privolitve prinaša dobre
               rezultate, tudi z ostalimi elementi. Zato je verjetno treba pri nas iskati rešitve v
               tej smeri.</p>
               <p>Kot sem rekel, v Sloveniji manjka ozaveščenosti pri ljudeh na tem področju. Vendar
               tudi ankete kažejo, da je velika večina ljudi pripravljenih darovati organe po smrti.
               In današnja razprava je tudi delček, ki bo verjetno prispeval k večji ozaveščenosti,
               če bodo o tem poročali mediji ali pa ljudje, ki to spremljajo. Zato je treba s tem
               postopkom nadaljevati. Jaz sem prav vesel, da je gospod minister dejal, da bo Vlada
               pripravila nov predlog zakona ali spremembe zakona, vendar se mi ob tem poraja
               dilema, ker v programu Vlade za leto 2010 - tu seveda vi, gospod minister, niste
               sodelovali, ker ste v tej vlogi šele dobrih štirinajst dni - ni predvidenega takega
               predloga zakona. Zato bi apeliral na vas, da uvrstite to tematiko prioritetno, ker,
               kot sem omenil, to rešuje življenja. To je pomembno področje, ki bi ga seveda bilo
               treba urediti.</p>
               <p>Sam ne bi te stvari tako lahkotno danes zavrnil, da ni zakon primeren za nadaljnjo
               obravnavo. Glede na to, da danes lahko tukaj razpravljamo samo poslanci in poslanke
               in pa seveda gospod minister s sodelavko, ta tematika pa zahteva verjetno širšo
               razpravo, je bilo tudi nekako že nakazano, da se bo opravila javna predstavitev
               mnenj. Tudi to je dobro. Ampak, zakaj mogoče ne bi bila taka razprava, ki bo predvsem
               s sogovorniki iz te stroke na Odboru za zdravje, ker imajo možnost tudi s strani
               civilne družbe, strokovnjakov s tega področja o tem razpravljati pa lahko tam šele
               sprejmemo odločitev, da pa ta zakon le ni primer, da bi ga v taki obliki sprejeli.
               Dajmo spustiti možnost samo naprej, zato sam ne bi tako a priori rekel, da ta zakon
               ali pa takšna vsebina, dajmo danes zadevo zapečatiti pa čakati, ali bo prišlo nekaj
               novega ali ne. Vsak mesec, ki ga bomo pridobili z ustrezno ureditvijo, lahko reši, ne
               vemo sicer koliko življenj, ampak zagotovo kakšnega, zato upam, glede na to, da ta
               zakon, saj tako je bilo moč razbrati iz razprav poslanskih skupin, ne bo deležen
               nadaljnje podpore, upam pa, da bo Vlada na tem naredila potem prvo potezo v čim
               krajšem času. Hvala lepa.</p>
            </sp>
            <sp xml:id="SDZ5-Redna-16-2010-04-23.sp25">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-16-2010-04-23.sp26">

               <speaker>DORIJAN MARUŠIČ:</speaker>

               <p>Spoštovani in spoštovane!</p>
               <p>Dovolite mi, da se tudi osebno vključim v razpravo o predlogu zakona. S področjem
               sem bil povezan najprej kot vodja intenzivne enote, ko smo to postavili v Splošni
               bolnišnici Izola, sedaj pa toliko letih me to čaka v vlogi ministra. Dovolite mi
               najprej, da se posthumno zahvalim vsem tistim, ki so darovali organe in omogočili
               kvalitetnejše življenje tistim, ki so te organe sprejeli. Drugič, vsem svojcem, ki so
               omogočili, da je do tega postopka prišlo.</p>
               <p>Potem pa nekaj mojih sistemskih pomislekov, ki jih bom poskušal odgnati, zakaj bi
               predlagal, da dopustite, da Vlada oziroma ministrstvo pripravi zakon, opravi javno
               razpravo in nadgradi sistem. Več pogledov je, nekateri pravijo, da je treba zakon
               spremeniti, in se bo sistem izboljšal. Na tem področju stroka pravi, da je potrebna
               zakonodaja, ki skrbi predvsem za kakovost in varnost, vendar je treba zelo veliko
               narediti na sistemu. Nenazadnje zakon imamo 10 let in Slovenija je na tem področju na
               izjemno visokem nivoju in zahvala v tem delu vsem strokovnjakom, ki na tem področju
               delujejo. Tansplatacijska dejavnost je ena vrhunskih dejavnosti v svetu. In če jo je
               bila Slovenija sposobna pripraviti, vsa zahvala strokovnjakom, ki to zmorejo, vendar
               sedanji princip odločanja je omogočil, da smo pridobili 1% potencialnih darovalcev.
               Na srečo ali na žalost, kakorkoli želite, na srečo nihče od teh ni daroval organa, to
               pomeni, da so še med nami. Velike aktivnosti bodo potrebne, da bomo ta procent
               povečali. Največji dosežek so na tem področju dosegli na Nizozemskem, kjer imajo 36%
               potencialnih darovalcev opredeljenih za, v Sloveniji 1%. Menim, da je tukaj treba na
               procesu narediti in prestaviti to v tisto okolje, kjer se pogosteje srečujemo z
               zdravstvenim sistemom. Razgovor s primarno ravnjo, da bi morda to aktivnost prevzeli
               oni.</p>
               <p>Drugi del dejansko, kakorkoli imamo zakonodajo danes urejeno, znano vam je, veliko
               ste o tem diskutirali, dejansko organe, ki smo jih pridobili, ker sem vam povedal, da
               nihče od aktivno opredeljenih ni daroval, smo dobili od pasivno opredeljenih
               državljanov, kajti njihovi svojci so privolili v to. Če bi želeli v današnji
               situaciji to povečati, bo zelo veliko potrebno narediti na kampanji osveščanja in
               dejansko ugotoviti ali teh 80, 90% Slovencev, ki naj bi se opredeljevali, da so za
               darovanje ali pa so za področje transplantacijske dejavnosti, prav razume vprašanje.
               Če za, potem bo lažje opraviti razprave, ki so zelo tankočutne in težke, s svojci v
               teh najbolj težkih trenutkih, da bi morda povečali ta del. In v tem smislu moja
               glavna pripomba pripravljavcem, ki jih pohvalim, da so se lotili te teme, v analizi
               so izjemno pomanjkljivi. Ne vem, če samo to, koliko organov potrebujemo in koliko jih
               je na čakalni listi oziroma koliko je potencialnih darovalcev, zadošča, da se
               odločamo o spremembi te zakonodaje. In morda analiza, na podlagi analize rešiti tista
               kritična vprašanja in postopoma nadgrajevati sedanji sistem aktivne opredelitve.</p>
               <p>V tem smislu se bom zavzemal. Natančno sem poslušal vso vašo razpravo, tudi kasneje
               bom poskušal večino tega vgraditi tudi v zakonodajo. Bo pa tako ali tako zaveza in
               sprejeta evropska direktiva tista, ki bo dirigirala spremembo zakona. Hvala.</p>
            </sp>
            <sp xml:id="SDZ5-Redna-16-2010-04-23.sp27">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman.</p>
            </sp>
            <sp xml:id="SDZ5-Redna-16-2010-04-23.sp28">

               <speaker>VILI REZMAN:</speaker>

               <p>Hvala lepa, gospod podpredsedujoči. Jaz bom izrazil obžalovanje, ker zdaj vidim, da
               bomo med redkimi, ki podpirajo ta predlog zakona, kakršen je danes pred nami. In
               sicer v tem smislu, da je primeren za nadaljnjo razpravo, za dopolnjevanje, za
               spreminjanje, tudi za analize, ki bi že zdavnaj lahko bile narejen. Naj vas spomnim,
               da je bil zakon vložen 11. februarja v proceduro. Torej smo imeli že doslej kaj časa,
               pa ga nismo izkoristili. In samo to, da odlagamo, še ni garant za to, da bomo imeli
               kvalitetnejše analize za odločitev.</p>
               <p>Sicer pa mislim naslednje. Predlagatelj je izhajal iz nekih izhodišč, iz nekih
               ugotovitev, ki govore o tem, da bi bilo zelo dobro, ko bi imeli več darovalcev,
               izhaja iz domneve, da smo ljudje pripravljeni darovati, da smo ljudje potencialno
               tudi tisti, ki bomo, če bo tako pač potrebno, prejemniki eventualno organov, in da je
               že za voljo tega, ker imamo tehtne razloge in ker vemo, da ljudje akutno, aktualno
               potrebujejo organe in tkiva, potrebno kar se da pohiteti, ne pa pri tem zanemariti
               kvalitete rešitev. Sam sem prepričan, jaz sodim med tiste redke, približno desetletje
               sem darovalec in lahko zagotovim tistim, ki se zaradi administrativnih ovir ne
               odločajo, da je tako malo delo, da postaneš darovalec, da to res ne more biti razlog,
               da ne bi bil. Morajo biti že kakšni drugi motivi za to. Ampak Vlada je pravzaprav
               podprla intenco zakona, torej v načelu, pa ne samo Vlada, tudi nekatere poslanske
               skupine sem danes slišal - načeloma podpirajo, samo dejansko so zdaj proti procesu,
               ki bi lahko osnutek oziroma predlog, ki ga imamo pred sabo, izboljšal. Vlada je
               naštela, je naštela približno tri razloge, zakaj je proti, danes je minister povedal
               še četrtega, da pač nasprotuje, ker je nomotehnično zakon relativno šibak, kar ni nek
               tehten argument. Naštela je, da so pomisleki v zvezi z avtonomijo, kar po moji sodbi,
               od kar imamo možnost, da se vsak tudi izreče za "ne", da se tudi svojci izrečejo za
               "ne" in če bi upoštevali še predlog etične komisije, ki je en del izpustila, to je,
               da se lahko svojci izrečejo za neprivolitev, kljub temu da tisti, ki bi bil darovalec
               v življenju, ni tako mislil, torej imamo vse možnosti, da ne krnimo avtonomije in
               svobode posamične osebnosti. Tisti, ki najbolj vedo, kako zelo pomembno je to, torej
               društvo tistih, ki žive s presajenimi organi, to podpirajo, imajo neposredne
               izkušnje, zato bi jim bilo najbrž treba prisluhniti. Tisti, ki tudi podpirajo, pa
               niso bili preveč eksplicitno omenjani, so ljudje, ki sestavljajo Komisijo za
               medicinsko etiko, to niso kakšni laiki na tem področju, ampak strokovnjaki, ki
               verjetno tudi poznajo kakšne analize in se odločajo v zvezi s tem, kar pač analitično
               poznajo. Etična komisija za presaditev je tudi podprla. In ker je bila omenjena
               varuhinja človekovih pravic, varuhinja človekovih pravic je podprla ta predlog
               zakona, napisala je dobesedno: "Nimamo pripomb." Razen predlogov da se naredi
               ustrezna promocija, da se ustrezno informira in da na tem področju ne smemo narediti
               kakšne napake ali kakšnega koraka premalo. Če bi Vlada v resnici tako pozitivno
               ocenjevala to intenco, mislim, da bi lahko skrajšali rok do takrat, ko bo zakon tudi
               sprejet, ker bi se tega dalo popraviti, dopolniti ali pa izboljšati, kakorkoli hočemo
               to reči.</p>
               <p>Zadnji argument, ki ga je Vlada danes predstavila, pa je argument direktive, ki šele
               prihaja, ki pa v pisnem zavračanju Vlade sploh ni omenjen, je pa omenjen v predlogu
               zakona kot nekaj, kar je že upoštevano, kolikor je bilo poznano, vemo pa, da danes še
               takšna direktiva ni sprejeta. Ampak mi tukaj nismo v čistem iskanju in ugibanju, kaj
               se bo zgodilo. Mi približno vemo. To nam govori tudi mednarodna praksa, zato jaz
               mislim, da imamo dovolj argumentov, .../Opozorilni znak za konec razprave./... da
               rečemo, da je zakon primeren za nadaljnjo obravnavo, čeprav morebiti ni tako
               perfekten, tudi sam bi našel še kakšno vprašanje, če bi imel čas, da bi moral točno
               tak, kakršen je predlagan, biti sprejet.</p>
               <p>Sam menim da je primeren za nadaljnjo obravnavo... .../Izklop mikrofona./...</p>
            </sp>
            <sp xml:id="SDZ5-Redna-16-2010-04-23.sp29">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima mag. Franc Žnidaršič.</p>
               <p>Gospa Silva Črnugelj, prosim.</p>
            </sp>
            <sp xml:id="SDZ5-Redna-16-2010-04-23.sp30">

               <speaker>SILVA ČRNUGELJ:</speaker>

               <p>Hvala lepa za besedo.</p>
               <p>Ker sem sama dejansko imetnica kartice "Darovalec", mislim da je današnja razprava
               zelo pomembna, zlasti poglobljena in zelo dobro je, da slišimo mnenja vseh tovarišev
               in kolegov, ne glede, s katere strani prihajajo.</p>
               <p>Zakon, ki velja, je bil sprejet pred 10-imi leti in skozi prakso smo oziroma so
               tisti, ki so na en način delovali na tem področju, ugotovili, katere so prednosti in
               slabosti in kaj se lahko na tem področju še naredi. Mene žalosti dejstvo, da v
               Sloveniji imamo po principu aktive dejansko samo en procent tistih, ki so se
               opredelili, da so darovalci, seveda posthumni. Zakaj imajo druge države več, zlasti
               pa Nizozemska 36%, verjetno, da bi se dalo ugotoviti. Jaz mislim, da bo tudi današnja
               razprava bo na en način spodbudila vse tiste, ki še ne vedo vse o temu, da vendarle
               se pridružijo članstvu in se odločijo za aktivni stratus. Jaz osebno nisem za
               negativni pristop, to se pravi, da se evidentirajo tisti posamezniki in posameznice,
               ki so proti. Jaz sem za to, da se evidentirajo tisti, ki so za, ker verjamem in sem
               prepričana, da bi večina Slovencev in Slovenk in državljanov naše Slovenije dejansko,
               če bi vedeli, bili člani in darovalci, ker je to vendarle pozitiven pristop in ne
               pristop, ki je v tej dikciji nekako bil preferiran. Sigurno pa bi bilo treba
               izkoristiti vsako akcijo, akcijo v zdravstvenem domu preko družinskega, splošnega,
               osebnega zdravnika, tudi vse ostale akcije, ki so vezane na aktivnosti v zvezi z
               zdravjem, zdravo prehrano, izkoristiti tudi za to pristopno izjavo. In če so tisti,
               ki delajo na logistiki, prisotni in če bodo slišali moje besede, upam, da bodo na tem
               delovali. Jaz sem kot članica Rdečega križa in kot krvodajalka prišla do tega obrazca
               in izpolnila obrazec. Verjamem in upam, da bo stroka, ki je v Sloveniji na tem
               področju in na ostalih, zlasti pa na transplantaciji, dosegla zelo veliko z velikimi
               napori osebnimi, posameznikov, zdravnikov, nekateri so žal že pokojni, smo na en
               način dejansko tudi po tem znani v svetu in verjamem in upam, da bo predlog zakona,
               ki ga bo Vlada skupaj z Ministrstvom za zdravje zlasti pa s stroko, ki ima tukaj zelo
               veliko znanja in zelo veliko vedenja pristopila k temu področju in ga tudi na en
               način zelo poglobljeno predlagala Državnem zboru.</p>
               <p>Jaz sem zadržana do tega predloga zakona in verjamem pozitivno, da je javna razprava
               spodbudila verjetno razmišljanja tudi ostalih, da bodo na tem področju bolje in bolj
               aktivno sodelovali in delovali. Hvala lepa.</p>
            </sp>
            <sp xml:id="SDZ5-Redna-16-2010-04-23.sp31">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jožef Jerovšek.</p>
            </sp>
            <sp xml:id="SDZ5-Redna-16-2010-04-23.sp32">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Strinjam se s tem, da imamo pred seboj zakon, ki posega v izjemno občutljivo
               področje in da moramo tudi v Državnem zboru glede na to ravnati izredno previdno.
               Nikakor se ne bi mogli privoščiti drugačnega mnenja, kot da je nedopustno, da se
               posamezniku odvzame možnost odločanja o lastnem telesu.</p>
               <p>Kdor se za časa življenja se s tem ne strinja ali pa ni dal drugačne izjave, se mu
               ne more v to posegati. Dolgost človeškega življenja je omejena in to je naravna
               zakonitost. Temeljno je, da to naravno zakonitost moramo tudi na nek način vedno
               spoštovati. Seveda je trženja tudi legitimna in prav je, da zdravništvo in medicina
               pomaga pri ohranjanju življenja in podaljševanju življenja, vendar se absolutno ne
               sme iti v to na račun omejevanja temeljne svoboščine in temeljnega dostojanstva
               vsakega človeka. Zato mene nekoliko čudi, da je Državni svet pripravil za ta trenutek
               nekoliko nedomišljen predlog zakona, glede na to, da ima Državni svet poleg
               predlagateljske vloge, ki mu je dana, tudi tisto eksekutivno vlogo, ki jo edino v
               zakonodajnem postopku ima, da je dodatni premislek o nekem zakonu s pravico veta in
               sprožitvijo novega glasovanja. Tukaj Državni svet seveda ni razmišljal o tem, da je
               tisti člen v zakonodajnem postopku, ki mora biti po naravi svojega dela in po svojih
               ustavnih pravicah najbolj previden in eden od zadnjih filtrov.</p>
               <p>Poleg nekaterih pomislekov, ki sem jih bral od vložitve tega zakona, in to iz
               medicinskih krogov, so še drugi pomisleki glede možnih zlorab. Predvsem me zanima
               tudi kot naravoslovca, pa se s tem nisem ukvarjal, kateri človeški organi so uporabni
               po dejanski smrti človeka, ko je dejansko mrtev. Ali so to vsi organi, če jih
               medicina lahko naredi za uporabne? Če je vprašanje, da po vseh kriterijih smrti nek
               organ, recimo iz mrtvega telesa vzet, ne more biti uporaben, potem je debata o tistem
               organu po mojem odveč. V drugem slučaju mora takšna oseba, ki bi zdaj bili pravzaprav
               vsi, ki se ne bi zoper to izrekli, biti evtanazirana na nek način in odvzet organ še
               v fazi, ko dejanska smrt po vseh kriterijih še ni nastopila. Tisto, ker mene tu
               predvsem skrbi, je, da so vedno možne zlorabe in da moramo biti tukaj v tem organu še
               posebej pozorni oziroma mora pri razjasnjevanju vsega tega biti prisoten ta
               sistematičen dvom v to, da ni možna zloraba oziroma da se ne bo na podlagi zakona
               zgodila zloraba.</p>
               <p>Poglejte, v tem času smo priča silnim polemikam in tudi neenotnosti in prepirom
               znotraj zdravniške zbornice. Mislim, da tudi iz tega razloga moramo biti pozorni,
               kajti ceh in zbornica bo morala znotraj sebe doseči večjo stopnjo kritičnosti.
               Zgoditi se mora to, da bodo napake v sistemu priznane in tudi obravnavane. Vemo, da v
               tem obdobju slovenska javnost ni prepričana, da je zdravniška zbornica sama sposobna
               kritično obravnavati napake, kaj šele, če bi prišlo do zlorabe. Tam moramo pa biti
               stoprocentno prepričani, da je sposobna reagirati enotno in temu nasprotovati.
               Zlorabe, ne mislim, da se s strani zdravništva dogajajo, ampak zlorabe na tem
               področju transplantacije organov, darovanja organov se dogajajo. Pred leti so nam v
               Komisiji za nadzor obveščevalnih služb predstavniki naših služb dejali, da opažajo,
               da nekateri prebivalci azijskih držav iz Daljnega vzhoda potujejo preko slovenskega
               ozemlja, da navedejo, da gredo v Italijo na odvzem organa, darovanje organa, seveda
               to za plačilo, in da se večinoma ne vračajo. V tistem trenutku je bilo, ne vem, kaj
               je potem Interpol tu dognal, da so očitno zvabljeni za denar, da bodo dali na primer
               verjetno ledvico, in takšna je bila domneva, da poniknejo. Tudi tiste odvzeme so
               morali v Italiji ali kjerkoli se je to zgodilo, odvzeti zdravniki. Dobesedno je
               prišlo do zlorabe. To je za mene umor in raztelešenje človeka. Končnega odgovora, jaz
               sicer nisem več predsednik, nismo dobili. Ampak to sta tudi naša kriminalistična
               služba in naša obveščevalne službe opazili in o tem se je govorilo. Ker je bilo prej
               opozorjeno, da je bilo v neki fazi obravnavanja tega zakona o organih govorjeno s
               stališča tržnih artiklov, se mi tudi zdi, da bi tu absolutno morali biti pozorni na
               to. Sicer ni dobro, da je manj darovalcev, kot je potreb, hkrati pa moramo osnovni
               zakonitosti človeškega življenja in narave dati absolutno prav. Ne moremo z neko
               zakonsko prisilo predvideti obveznega darovanja organov. Absolutno ne moremo. Zaradi
               tega sem pravzaprav vesel, da se danes v tej razpravi širše razmišlja.</p>
               <p>Sam tega zakona ne bom podprl, ker se mi zdi, da je še veliko preveč odprtih dilem,
               ki niso razjasnjene. In če bi šli brez dodatnih razmislekov v to, bi morda sprejeli
               zakon, ki bi bil osnova za določene zlorabe. Hvala lepa.</p>
            </sp>
            <sp xml:id="SDZ5-Redna-16-2010-04-23.sp33">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Györek. <stage>(Ga ni.)</stage> Besedo dajem gospe Bredi Pečan, ker je
               pomotoma izpadla iz vrstnega reda razpravljavcev na današnjem nadaljevanju seje.</p>
            </sp>
            <sp xml:id="SDZ5-Redna-16-2010-04-23.sp34">

               <speaker>BREDA PEČAN:</speaker>

               <p>Najlepša hvala, gospod podpredsednik.</p>
               <p>Moram reči, da se mi zdi pomembno, da imam možnost povedati svoje stališče do tega
               zakona. Moram reči, da me k temu, da dodatno obrazložim svoje stališče, opogumlja
               razprava oziroma predstavitev stališča Poslanske skupine SDS, dr. Tisla, ker to, kar
               je on povedal, nam je dalo pravzaprav vedeti, da če se ne strinjamo kot posamezniki
               ali kot skupina, ne pa kot poslanci seveda, z načinom določitve darovalca na osnovi
               domneve, da soglaša, ob tem da je dana možnost vsakemu potencialnemu darovalcu, da
               odkloni darovanje svojih organov po smrti, je lahko pandan temu, kar se dogaja danes.
               Zdaj bom povedala iz lastne izkušnje. Sem aktivna krvodajalka in v nasprotju s
               kolegico Silvo Črnugelj sploh nisem vedela, da je treba na transfuzijski postaji,
               recimo, v Ljubljani, kjer dajem kri, samo povedati, da bi se rada registrirala kot
               darovalka organov po svoji smrti. To sem izvedela zadnjič, ko sem slučajno imela v
               rokah svojo kartico darovalke, ki pa je bila daleč pred sedanjo kartico podpisana in
               je bila dana v denarnico. Vprašanje, ali bi, če bi, recimo, umrla v prometni nesreči,
               to kartico sploh kdo videl in vedel - dobro, če je sploh še kakšen moj organ
               koristen, ampak pustimo to, to je pač stvar let oziroma "emšoja", kot rečemo po
               domače. Zakaj o tem govorim?</p>
               <p>Govorim zaradi tega, ker je en odstotek potencialnih darovalcev sramota in
               katastrofa za to državo. Zaradi tega, ker kaže na to, da kljub temu da imamo zakon že
               10 let, kljub temu da imamo obnovljeno navodilo že sedem let, nismo znali med ljudmi
               sprožiti nekega gibanja - govorim predvsem med ljudmi, ki so pooblaščeni v navodilu;
               pooblaščeni za to, da obveščajo potencialne darovalce in jih vprašajo, ali so
               pripravljeni biti vpisani v register darovalcev, ne potencialni več, ampak
               darovalcev. Splošni zdravniki so napisani, zasebni zdravniki, transfuzijske postaje
               Rdeči križ, Karitas, vse živo, kar imamo mi takega humanitarnega ali poklicnega na
               področju zdravstva, imamo vpisanega kot mesta, kjer lahko ljudje se prijavimo oziroma
               izjavimo voljo darovalca - in nič se ne zgodi! Jaz sicer sem bila od leta 2003, ko je
               bilo navodilo izdano, vendarle nekajkrat pri zdravniku, mogoče dvakrat, trikrat -
               pojma nimam, ker zelo malokrat hodim. Ampak vsakokrat je imel moj zdravnik možnost me
               vprašati, ali sem pripravljena podpisati izjavo, da sem darovalec. Zakaj me ni
               vprašal? Vsakokrat, ko sem bila na transfuzijski postaji, bi me lahko vprašali, ali
               sem pripravljena podpisati izjavo, da sem pripravljena darovati organ. Vsakokrat. Pa?
               Zato nič čudnega, da sta Transplant in Državni svet se odločila vložiti zakon, v
               katerem je obraten postopek. Se pravi, če ne želiš biti darovalec, povej, da nočeš
               biti. Jaz mislim, jaz osebno jemljem to, da je to boljše. Tukaj jaz ne moremo
               govoriti v imenu niti poslanske skupine, niti državljank in državljanov Slovenije,
               lahko pa v svojem imenu in tudi v imenu kar nekaj članov moje širše družine, lahko
               povem, da je to boljši način. Zaradi tega, ker je potem potencialnih darovalcev mnogo
               mnogo več. Tako ali tako je tudi v tem predlogu zakona predvideno, da morajo
               družinski člani pokojnika povedati, ali ta domneva, da je pokojnik darovalec, drži
               ali ne. Se pravi še vedno, je možna preverba in tako ali tako je tudi v kazenskem
               zakoniku, kakor tudi mnenje Vlade navaja - moram reči, da je mnenje Vlade zelo
               nenavadno, ampak pustimo. Navaja, da mora zdravnik preden izvede presaditev,
               preveriti, ali je oseba, ki bi ji odvzel organ, pokojnik pač in oseba prejemnik - oba
               se morata strinjati, mora biti predhodno ugotovljeno, da je darovalec in za
               prejemnika, da je pripravljen sprejeti organ. Se pravi, da vsakokrat mora dobiti in
               to je določilo kazenskega zakonika. Dvom Vlade, da je ta predlagani zakon v nasprotju
               s kazenskim zakonikom, je pa za lase privlečen, saj se vendar ve, da v primeru, če bi
               bil princip obrnjen na glavo, če po domače povem, bi morali tudi kazenski zakonik
               prilagoditi. Mislim, da je to "malo trapasto" na tak način napisati enega od
               temeljnih razlogov, zakaj se Vlada ne strinja z zakonom.</p>
               <p>Drugo. O tem, ko govori Vlada o mnenju etične komisije. Etična komisija zakonu ni
               nasprotovala. Etična komisija je samo opozorila, da je treba o nameravanih spremembah
               zakona temeljito informirati strokovno in ostalo javnost. In komentar, seveda, zelo
               logičen, da z neprimernim uvajanjem sprememb bi lahko povzročili splošno nezaupanje v
               tovrstno vejo medicine in dosegli nasprotni učinek od pričakovanega.</p>
               <p>Tretjič. Mnenje Vlade govori o 35. členu Ustave. 35. člen Ustave govori v glavnem
               ali v 99% o živih ljudeh. Če vam preberem, kaj piše, moram reči, da zlorabljati
               ustavo za take namene, se mi zdi pa že malček vprašljivo, Varstvo pravic in
               osebnostnih pravic je podnaslov tega člena: "Zagotovljena je nedotakljivost človekove
               telesne in duševne celovitosti, njegove zasebnosti ter osebnostnih pravic." Jaz tukaj
               ne vidim, da bi šlo predvsem za pokojnike, ampak zagotovo gre predvsem za žive ljudi,
               ker pri pokojnem pač žal o duševnosti ne moremo več govoriti. Ne jemati, da sem
               radikalna. Jaz popolnoma razumem ljudi, ki nasprotujejo presajanju organov, ljudi, ki
               nasprotujejo sprejemanju krvi drugih ljudi. Vemo, da obstajajo tudi taka prepričanja.
               Ne samo, da nočejo dati krvi, ampak je tudi sprejeti nočejo, za ceno lastnega
               življenja. Popolnoma spoštujem taka razmišljanja. Vendar je zagotovo delež ljudi v
               celotnem slovenskem prebivalstvu mnogo mnogo manjši tistih, ki nasprotujejo tem
               posegom, kot tistih, ki jih odobravajo. Pasivno zavedanje, da bi bilo dobro iti nekam
               in povedati, da bi radi po svoji smrti bili tudi darovalci, je zelo razširjeno med
               Slovenkami in Slovenci, jaz sem to stoprocentno prepričana. Problem je samo v tem, da
               je treba nekam iti, da ne pridejo tisti, ki imajo interes, do mene in me vprašajo:
               "Poslušajte, kaj pa vi mislite, ali bi podpisali, ste za, hočete kartico, hočete, da
               vam na novo zdravstveno izkaznico zapišemo z magnetnim zapisom, da ste darovalka?"
               Vse te stvari je treba delati, ker če tega ne delamo, ne bomo naredili nič in bomo še
               zmeraj ostali samo na 1% potencialnih darovalcev.</p>
               <p>Bom rekla še nekaj. Ko je Vlada oziroma minister za zdravje leta 2003 izdal
               navodilo, ali se ni on in njegova ekipa spomnil in njegovi nasledniki in ljudje, ki
               so v tej ekipi tako ali tako že ves čas bili in so še vedno, da bi bilo treba vsako
               leto preveriti, kaj se pravzaprav dogaja. Zakaj vse te naštete organizacije in
               posamezniki, zdravniki nič ne naredijo za to, da bi registrirali potencialne
               darovalce? Kaj se dogaja v tej državi, da predpise, ki jih sprejemamo na popolnoma
               humanitarni bazi, predpise, ki kažejo na to, kako dobra družba, kakšne visoke
               vrednote imamo pri nas, zakaj nič ne naredimo za to, da bi te visoke vrednote tudi
               uveljavili, da bi jih tudi realizirali? Ne uveljavili v smislu samo, da govorimo in
               nič ne naredimo. Zaradi tega bom ta zakon, ne glede na to, da se dobro zavedam, da ne
               bo podprt v celoti, ga bom podrla in bom tudi ob pravem času ministru postavila
               poslansko vprašanje, zato da izvem, kakšni so koraki in napredek na izvajanju
               sedanjega navodila in zakona in kaj se dogaja na področju pripravljanja novega
               zakona, če je res tako nujno potrebno, da ga sprejmemo, če vemo - sedaj, ko o tem
               razpravljamo, šele vidimo, kako nič nismo naredili v tem času, v sedmih letih. Tukaj
               moram povedati, da lahko, da sem tudi jaz malomarna - saj je prav, samo osebno
               malomarnost lahko organizacija, sistem tudi odpravi. In tukaj, lepo prosim, da kot
               nauk iz te današnje razprave minister in sodelavka - prvo kar je, dajte, sedaj bom
               povedala tako, kot znam pač domače povedati, "nabašite v rit tiste, ki nič ne
               naredijo". To imate v rokah to moč.</p>
               <p>Še enkrat povem, jaz bom glasovalo proti sklepu o tem, da zakon ni primeren za
               nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-16-2010-04-23.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Za besedo je zaprosil minister, doktor Dorijan Marušič.</p>
            </sp>
            <sp xml:id="SDZ5-Redna-16-2010-04-23.sp36">

               <speaker>DORIJAN MARUŠIČ:</speaker>

               <p>Spoštovane poslanke in poslanci. Veseli me razprava. Veliko napotkov ste mi dali za
               delo v bodoče in se tudi zavezuje, da bom poskušal največ tega vgraditi v aktivnosti.</p>
               <p>Morda samo malo malenkost drugače razmišljam. Če ugotavljamo, da se nekaj v sedmih
               ali desetih letih v sistemu ni najbolj odvilo - moja teza, pa tudi nekaterih
               strokovnih krogov v evropskem prostoru, ki delujejo, da sprememba zakona ni pravi
               korak. To sem večkrat izpostavil in imam tudi strokovna priporočila, ki govorijo v
               tej smeri. Tako da se popolnoma strinjam, ja, v sistemu je pač treba veliko opraviti.
               Današnja razprava, upam, da odmeva tudi po Sloveniji, da se vsak pogleda v gledalo,
               sam sem v teh dnevnih se večkrat prav na to vprašanje. Prav bi pa bilo, da kadarkoli
               predstavljamo neka uradna mnenja, moramo natančno povedati. Obstajata namreč dve
               komisiji s pridevnikom "etični", ki sta na tem področju. Torej, ena je tista, ki je
               neposredno povezana s sistemom presajanja, to je Etična komisija za presajanje - ta
               je "za". Vendar tisto, kar gre meni zelo v prid in v današnji razpravi naj povem, da
               v zadnjem odstavku pravi, da "pri obravnavi sprememb so člani komisije pripravljavce
               sprememb zakona še posebej opozorili, da je o nameravanih spremembah potrebno
               temeljito informirati strokovno in ostalo javnost, kajti z neprimernim uvajanjem
               sprememb bi lahko povzročili splošno nezaupanje v medicino in dosegli nasprotni
               učinek od pričakovanega." Po drugi strani pa, izjemno cenjen v mojih očeh, prof. Jože
               Trontelj, predsednik Komisije za medicinsko etiko, je ločeno s kolegom v tej komisiji
               in potem skupaj s komisijo razpravljal in pravi - to bom vzel iz konteksta, lahko vam
               pa dam celotno razpravo - pravi: "Zastopnika Komisije za medicinsko etiko sva menila,
               da je načelo vsebovano že v sedanjem zakonu in da je predlog sprememb etično
               sprejemljiv ter v skladu z Ovietsko konvencijo in njenim protokolom o presajanju
               organov in tkiv človeškega izvora..." in tako naprej. Zato sem pač v teh štirih,
               petih dnevih, ko sem intenzivno razmišljal, kako se bom danes z vami soočal in
               razpravljal, prišel do mnenja, da je treba najprej narediti spremembe v sistemu. Se
               popolnoma strinjam, tudi sam zelo redko grem k zdravniku, ampak nikoli nisem dobil
               tega povabila, in bo treba to prestaviti v tisto okolje, kjer je več stika. In
               verjetno veliko več narediti na popularizaciji. Če je dejansko, ponovno poudarjam,
               80%, 90% Slovencev za postopek darovanja, naj se o tem tudi na nek način izrečejo.
               Zakonske spremembe pa, kar sem že dvakrat izpostavil, bom moral vpeljati, ker bo to
               zahtevala direktiva Evropske unije, ki pa ne vodi enoznačno v to rešitev, ki jo ima
               ta zakon, ampak predvsem poudarja kakovost in varnost, o čemer je danes veliko vas
               tudi govorilo, o nevarnosti morebitnega trgovanja z organi.</p>
               <p>Skratka, hvaležen sem za razpravo in vaše poglede. Vidite, da pogledi niso politično
               vezani, ampak da so predvsem osebno naravnani in da morda Slovenke in Slovenci moramo
               svoje vrednote tudi udejanjiti. Tako ponovno poudarjam, pomembne so sistemske
               spremembe - ob tem res zahvala vsem, kar so v desetih letih naredili na tem področju
               - in morda preko javne razprave ugotoviti, kaj bi bil konsenz.</p>
               <p>Naj pa za zaključek povem, da dejansko v desetih letih, kar smo organov pridobili,
               smo jih pridobili na principu pasivne privolitve. In če bi imeli širše soglasje za
               to, bi morda več svojcev dovolilo in bi pridobili več organov. Dvomim, da bi samo
               povečanje aktivnih darovalcev to povečalo, morda bi pokazalo večjo pripravljenost
               Slovenk in Slovencev za to dejanje, ampak dejansko je sedanji zakon - in tu me
               veseli, da je prof. Trontelj to tudi na nek način izpostavil - dober, treba je pa
               sistem vgraditi. Zakon se bo moral spremeniti zaradi evropske direktive. Dovolite mi,
               da pridobim toliko časa, da vgradimo evropsko direktivo in da iz današnje razprave
               ter preko javne razprave nadgradimo zakon tako, da nas bo spet umestil ali pa ohranil
               tam, kjer smo, na visokem nivoju v Evropi na področju darovanja organov. Hvala.</p>
            </sp>
            <sp xml:id="SDZ5-Redna-16-2010-04-23.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franco Juri.</p>
            </sp>
            <sp xml:id="SDZ5-Redna-16-2010-04-23.sp38">

               <speaker>FRANCO JURI:</speaker>

               <p>Hvala za besedo, gospod predsednik. Spoštovani minister, kolegice in kolegi!</p>
               <p>Mislim, da danes poteka ena tistih razprav, ki jih lahko dejansko označimo kot
               človeške. Ni politična, ni ideološka, govorimo o vprašanjih, ki imajo etično
               dimenzijo in ki imajo povsem praktično, uporabno dimenzijo.</p>
               <p>Tudi sam bi se pridružil vsem tistim razpravljavcem, ki menijo, da je ta predlog
               zakona, ki izhaja iz pobude organizacije Transplant, pomemben. Pomemben predvsem
               zaradi tega, ker sproža razpravo in nas sooča z dejstvom, da je, žal, v tem trenutku
               kljub vsem naporom in delu, pa tudi razmeroma dobremu zakonu, ki to omogoča, še vedno
               odstotek potencialnih aktivnih darovalcev izjemno nizek. Dejansko, en odstotek
               populacije govori o tem, da večina javnosti o tem ni obveščene in ni ozaveščene
               oziroma do tega vprašanja, ki je eno izmed ključnih človeških vprašanj, torej, kako
               razpolagati s svojim telesom in kako pomagati solidarno drugim, sočloveku, v kolikor
               ti je dana ta možnost, vendar se o tem ne opredeljuješ pravočasno, kako se v času
               življenja do tega vprašanja opredeliti. Zakon ponuja seveda avtomatizem, ki odpira
               široko razpravo o etičnih dilemah, ali je to primerno ali je celo to ustavno. Ampak
               že dejstvo, da je ta razprava in to razmišljanje sproženo na tak način, nas spodbuja
               k spremembam, ki so očitno potrebne, tako kot pravi minister, v sistemu ali, kot
               pravijo kolegice poslanke iz SD-ja, v obveščanju javnosti, predvsem obveščanju
               javnosti. Tudi sam sem nosilec te znamenite kartice darovalec in to že 10 let. Leta
               2000 sem jo pridobil. Ampak, kako? Slučajno. Ker imam prijatelje in imam prijatelja,
               ki je dvakrat lahko preživel samo zaradi darovanega organa. In to ne v Sloveniji,
               temveč v tujini. Imam kar nekaj takih znanstev in zaradi teh prijateljskih odnosov in
               pogovorov, ki sem jih opravil z njimi sem se seznanil in sem bil obveščen o tej
               možnosti. Tudi sam ne razumem, zakaj v zdravstvenem sistemu, ki ga imamo, ne vpenjamo
               aktivnejšega pristopa, recimo; pri pripravi kartona slehernega pacienta naj se
               vendarle zdravnik postavi nekje bolj aktivno in omogoča najprej obveščanje pacienta,
               drugič že v kartonu bi lahko napisalo, ali je nek pacient, nek uporabnik zdravstvenih
               storitev aktiven in obveščen darovalec. Torej, kapilarno bi morali omogočiti
               dejansko, da se vsak državljan, ki se poslužuje naših zdravstvenih uslug, s tem
               seznani in če to želi, aktivno pristopi. Ker mislim, da če bi bilo obveščanje večje,
               bi bilo več opredeljevanja. In morda ne bi bilo potrebe po takih zakonskih predlogih,
               ki jih, če bi ostali pri sedanji situaciji, tako kot pravi kolegica Breda - mislim,
               da bi bil boljši sistem, ki ga predlaga Transplant kot sedanja neobveščenost. In se
               temu pridružujem, čeprav se zavedam, da posegamo v področje, ki zahteva širšo,
               temeljitejšo razpravo, kajti gre tudi v poseganje, v razpolaganje s telesom mimo
               volje, ki je ne poznamo, tistega pokojnega človeka. Dejstvo, je, da je v sedanji
               zakonodaji, možnost spremembe te volje prepuščena svojcem. To se mi zdi nekoliko
               vprašljivo. Če je bilo podano stališče, mnenje človeka darovalca v življenju, mislim,
               da to stališče mora biti sveto, nedotakljivo in nihče ne bi smel imeti pravice
               posegati v njegovo odločitev.</p>
               <p>Torej, če povzamem: najprej si želim, da se bo iz te razprave razmišljanje in tudi
               obveščanje o pomenu darovanja organov širila tudi na javnost, da bo javnost razumela
               to razpravo in tudi predlog zakona, ki nam ga poseduje Državni svet, ampak izhaja iz
               prizadevanj tistih, ki aktivno delujejo na tem področju, postala dejansko pomembna
               tema in da bo dejansko že to prispevalo k večjemu opredeljevanju in jasnejšemu
               opredeljevanju državljank in državljanov. Jaz pozivam vse tiste, ki nas gledajo, naj
               se o tem opredeljujejo in po lastni vesti skušajo prispevati k tej ključni
               solidarnosti potezi, kajti če imamo kaj dobrega v svojem telesu in to lahko rešuje
               življenje sočloveka, jaz mislim, da je etično prav, da razmislimo in da se do tega
               opredeljujemo pozitivno. Torej, čim več takšnih kartic, čim več takšnih prijav.
               Domnevam in verjamem, da bo ministrstvo dojelo in tudi v bistvu implementiralo vse
               to, kar danes svetujemo in predlagamo. Do samega zakona pa se jaz opredeljujem
               pogojno pozitivno. Mislim, da če je ta zakon predvsem namenjen sistemu in izboljšanju
               obveščanja, je dobrodošel, čeprav ne bo še naprej v takšni obliki, ampak upam, da z
               evropskimi direktivami in z našimi prispevki bomo dvignili raven naše zakonodaje in
               predvsem sistema implementacije te zakonodaje na raven najboljših evropskih praks.
               Hvala.</p>
            </sp>
            <sp xml:id="SDZ5-Redna-16-2010-04-23.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Radovan Žerjav. Prosim.</p>
            </sp>
            <sp xml:id="SDZ5-Redna-16-2010-04-23.sp40">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Kolegice in kolegi. Sam razumem ta predlagani zakon o
               odvzemu in presaditvi delov človeškega telesa zaradi zdravljenja, ki ga predlaga
               Državni svet, kot dobronameren. Pa vendarle imam sam in tudi naša poslanska skupina s
               tem zakonom hude težave.</p>
               <p>Najbrž gre res za ustavno sporno materijo. Zagotovo gre za vprašanja avtonomnosti
               posameznika, gre za dostojanstvo, predvsem pa gre za nedotakljivost telesa vsakega
               posameznika. Ne nazadnje gre za človekove pravice. Gre pa tudi za hudo moralno in
               etično vprašanje. Res je, da imamo v Sloveniji primanjkljaj organov za svoje lastne
               potrebe, pa vendarle menim, da bi ta problem morali reševati na drug, bolj human in
               bolj dostojanstven način. In ta način je edino in le prostovoljna odločitev vsakega
               posameznika o tem, kaj se lahko potem, ko bo umrl, dogaja z njegovim telesom. Torej,
               odgovor na pomanjkanje organov v Sloveniji je lahko v prostovoljnosti, seveda,
               ustrezno spodbujena, na različne načine, in spodbujena morda tudi s strani države. To
               pomeni, da potrebujemo bistveno bistveno več obveščanja in tudi ozaveščanja, torej
               aktivnejši pristop na vseh nivojih, najbrž tudi v zdravstvu. Drugače v tem trenutku
               preprosto ne moremo razmišljati in ne smemo razmišljati.</p>
               <p>Imamo, denimo, odlično organizirano prostovoljno krvodajalstvo. Velikokrat nam ta
               krvodajalski sistem zavidajo tudi v veliko bolj razviti državah, kot je Slovenija. Pa
               vendarle si ne morem predstavljati, kako bi zadeva izgledala, če bi krvodajalstvo
               bilo obvezno, pa morda to ni ravno ista ali primerljiva materija, pa vendarle. Ne
               upam tudi špekulirati glede takšnih in drugačnih zlorab, ki smo jim priča in jih
               praktično vidimo vsakodnevno v medijih, hudih zlorab. Ne vem, če bi bilo to dobro, če
               bi se to dogajalo tudi pri nas.</p>
               <p>Po moji oceni ne moremo in ne smemo na pol mrtvega človeka ali pa mrtvega človeka -
               saj ne vem, kako bi pravzaprav to definiral, ker smo na zelo spolzkih tleh -
               obravnavati kot nek avtoodpad z mnogimi rezervnimi deli, če on sam tega ne želi.
               Mislim, da to mora biti prostovoljna in tudi intimna odločitev vsakega posameznika,
               da se odloči za to. Prav bi bilo, da se za to zadevo odloči čim več ljudi, zato pa
               potrebujemo informiranje, obveščanje, ozaveščanje, da je to dobro, da s tem rešujemo
               človeška življenja. Tako je moje mnenje smer prostovoljnosti, tako sam tega zakona
               pač, preprosto, ne morem podpreti. Hvala lepa.</p>
            </sp>
            <sp xml:id="SDZ5-Redna-16-2010-04-23.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Darja Lavtižar Bebler.</p>
            </sp>
            <sp xml:id="SDZ5-Redna-16-2010-04-23.sp42">

               <speaker>DARJA LAVTIŽAR BEBLER:</speaker>

               <p>Hvale lepa za besedo, gospod predsednik.</p>
               <p>Prepričana sem, da je treba pri spremembi slehernega zakona slediti razvoju in
               potrebam na konkretnem področju in v tem smislu niti ne bi nasprotovala temu predlogu
               zakona. Po drugi strani pa se zastavlja nekaj vprašanj etične narave oziroma nekaj
               vprašanj, da pravzaprav s tovrstni zakonodajo posegamo v zelo občutljivo materijo,
               zelo občutljivo z vidika etike in zato se ne nagibam k takim hitrim rešitvam in
               predlogom. Tukaj, ne da bi oporekala karkoli Državnemu svetu, saj jasno je, da ima
               predlagalno vlogo, ampak se mi zdi, da se je lotil ali pa realizira to svojo
               predlagalno vlogo na nekem področju, kjer je potrebna neka širša, strokovna presoja
               in kjer morda Državni svet ni v poziciji oziroma nima dejanskih možnosti, da bi lahko
               odgovoril na vse zahteve, ki so povezane prav s to konkretno materijo. Z drugimi
               besedami povedano, nekako se mi zdi naravno, da bi predlog takega zakona predlagala
               Vlada, ki ima na voljo tudi vse druge strokovne in druge resurse za to, da lahko
               kakovostno pripravi ustrezen predlog.</p>
               <p>Tudi nisem prepričana, da v primerih, ko ugotavljamo, da v dejanskem življenju
               stvari ne gredo v pravo smer oziroma, da ni vse tako kot naj bi bilo, da je treba,
               potem pa spremeniti zakon. Ravno kolegica Pečan je prej govorila o tem, da tudi že ta
               zakon daje zadostne razloge za to, da bi spodbudil dejavnost, konkretno dejavnost
               Ministrstva za zdravje in drugih strokovnih institucij, ustanov, ki bi lahko na
               področju izvajanja tega našega nacionalnega programa na podlagi presajanja človeških
               organov bili tukaj bolj dejavni, s tem da bi v večji meri stimulirali, motivirali
               ljudi, da se odločijo za to, da že za časa svojega življenja povedo, da so
               pripravljeni svoje organe v primeru smrti darovati v namene presaditve človeških
               organov in zdravljenja.</p>
               <p>Sem prepričana, da stvar ni tako preprosta, če bi se odločili za to predpostavko, za
               to domnevo in da bi bilo dovolj dejansko v našem kulturnem območju, če bi slehernik
               pač imel na voljo samo ta mehanizem, da se izrazi proti temu svojemu namenu, da gre
               registrirati svoj namen proti oziroma da se gre registrirati kot tisti, ki nasprotuje
               darovanju svojih organov. Vi veste, da smo še pred dvema desetletjema ali več pri nas
               imeli še različne, zelo različne, pa še danes jih imamo poglede na to, ali naj
               mrtvega človeka pokopljemo tako kot smo prej, v zgodovini pokopavali ali je dopustno
               in kulturno tudi nekako sprejemljivo v našem prostoru kremiranje. Na tem področju smo
               naredili kar dolgo pot in danes so pravzaprav le redki tisti, ki vztrajajo pri tem
               tradicionalnem pokopu. Se pravi, gre tudi za neke stvari, ki terjajo nek čas in
               seveda terjajo tudi neko širšo soglasje o stvareh.</p>
               <p>Tukaj bi spomnila, da v okviru Sveta Evrope se že cela vrsta let odvija neka zelo
               pomembna dejavnost, ki je zelo pomembna tudi v povezavi s tem zakonom, imamo tudi
               nekaj konvencij s tega področja, prav tako je bila omenjena že evropska konvencija o
               presaditvi človeških organov in tudi pri teh strokovnih odborih v Svetu Evrope je vsa
               leta doslej, zelo aktivno sodeloval prof. dr. akad. Trontelj in bi bilo res škoda, če
               ne bi tudi iz tistega nabora nekih ugotovitev, nekih stopenj razvoja tudi mi mogli,
               ko oblikujemo svojo zakonodajo, potegniti nekaj koristnih idej in nekih standardov,
               ki so sedaj že uveljavljeni v Evropi. Navsezadnje bomo tudi mi nabirali te, če rečem
               grdo, organe za presajanje v tem širšem evropskem prostoru in zato ni dovolj samo
               premislek o tem, kaj je za naš prostor primerno in ustrezno, ampak seveda moramo
               razmišljati tudi o tem, kaj je tisto, o čemer se lahko v širšem evropskem prostoru
               sporazumemo med seboj. Zato bi opozorila na to bogato zakladnico že nekih dognanj,
               nekih konsenzov, ki so v okviru Sveta Evrope že doseženi. Navsezadnje naj spomnim, da
               je tudi v okviru Sveta Evrope bila in je še zelo živa razprava o evtanaziji, kjer je
               tudi nekako to mejno področje, in da kljub temu, da se vsi zavedamo, da nima smisla
               ohranjati pri življenju človeka, ki dejansko sploh več ne živi, vendarle v okviru
               Sveta Evrope se nismo mogli poenotiti, da bi evtanazija bila splošno sprejemljiva za
               cel evropski kulturni prostor.</p>
               <p>Hočem opozoriti samo na to, da gre dejansko za zelo kočljiva vprašanja, kočljiva z
               vidika etike, in strinjam se s tistimi, ki tukaj opozarjajo tudi na ustavnopravni
               vidik tega vprašanja in na vidik varovanja človekovih pravic. Niso to stvari, ki bi
               jih lahko kar tako odpravili z zamahom roke. In v tem smislu sem prepričana, da bo
               tudi v okviru Evropske unije, institucije Evropske unije, pri oblikovanju ustrezne
               direktive potekala zelo tehtna razprava na to temo in tam bodo naši predstavniki
               lahko tudi konstruktivno prispevali k temu, da se še naprej dokopljemo do nekih
               višjih standardov, če lahko pogojno rečem višjih - ker vprašanje je, kaj je tukaj
               visok, kaj pa nizek standard na tem področju -, da bomo lahko tudi aktivno prispevali
               k oblikovanju ustrezne direktive.</p>
               <p>Sama pa moram povedati, jaz ne bi imela nič proti temu, da velja ta domneva, da se
               vsakdo s tem strinja. Ampak vemo, da v naši državljani smo tudi državljani in
               državljanke, ki izhajamo iz nekih različnih kulturnih tradicij, različnih pogledov na
               te stvari in zato se mi zdi, da bi taka zakonska prisila na tem področju - jaz bi kar
               upala si reči, da bi šlo za neke vrsto prisilo -, da bi bila primerna. Zato bi jaz
               najprej, tako kot je že kolegica, kot rečeno, poudarila pomen, da se tukaj odločimo
               za neke pospešene aktivnosti pri spodbujanju ljudi, da se odločajo za to, da že za
               časa življenja dovolijo uporabo svojih organov, da ozaveščamo ljudi o teh stvareh.
               Nisem pa prepričana, da je prav sprememba zakona tista magična čarobna palica, ki
               lahko to problematiko razreši. Zato bi jaz s tem seveda, da nikakor ne grem
               podcenjevati tukaj dobre namere Državnega sveta in mu gre tudi zahvala, da je
               pravzaprav to tematiko dal na dnevni red. Sem pa vendarle prepričana, da je to tako
               zahtevna stvar, da bo Vlada lažje pripravila ustrezno spremembo zakona na tem
               področju. Hvala lepa.</p>
            </sp>
            <sp xml:id="SDZ5-Redna-16-2010-04-23.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Andrej Magajna. Prosim.</p>
            </sp>
            <sp xml:id="SDZ5-Redna-16-2010-04-23.sp44">

               <speaker>ANDREJ MAGAJNA:</speaker>

               <p>Lep pozdrav vsem navzočim, gospod minister. Tudi sami ste že izrazil, v svojem
               izvajanju določeno previdnost in čas za premislek. Evropska direktiva. Ne vemo točno,
               kakršne se bodo diskusije, ampak prepričan sem tudi glede na sestavo evropskega
               parlamenta, da bo etičnim vidikom dal velik poudarek in počakajmo. Skratka, govorimo
               o etični dimenziji, o človekovih pravicah in čisto praktičnih potrebah po delih
               telesa, organih, ki jih potrebujemo tudi za žive. Poglejte, odnos do etičnih
               vprašanj; etika se kot predmet predava na filozofski fakulteti ali pa na teološki ali
               drugih in nam kaže, da pravzaprav tu ni enoznačnih razlag, enoznačnih odgovorov. Jo
               vrsta dilem: od kulture, civilizacije pa do čisto teoretičnih izhodišč. Zanimivo, da
               naš vidni filozof, dr. Tine Hribar, govori o univerzalni etiki, v katero pa umešča
               ravno odnos do dostojanstva do človeka. Recimo, govori tudi o pokopavanju umrlih. To
               vidik kaže na to, da s tem ko človek premine, se pravi umre, da ni več subjekt, o
               katerem pravzaprav odločajo drugi, da je tu treba spoštovati odnos, odnos tudi do
               pokojnika. Prvo, kar je, je, da sam subjekt pravzaprav odloča o tem, kakšna bo tudi
               njegova kasnejša usoda. Mimo te dimenzije ne moremo. S tega vidika, po mojem, mimo
               neke vrste soglasja posameznika - tega soglasja ne moremo obiditi. Seveda tu bo pa
               postala dilema, polemika pravzaprav med strokovnjaki za človekove pravice in
               pravniki. Ali že to, da nekdo ni podal nesoglasja oziroma da ni izjavil, da se ne
               strinja, ali je to dovolj ali moramo pravzaprav zahtevati neko pozitivno privolitev.
               Tu je ta, po mojem, ključna dilema. Ali je za pravico do razpolaganja z deli telesa
               zadošča že to, da nekdo ni izjavil, da temu izrecno nasprotuje. Jaz mislim, da je to
               premalo, da bo treba iskati rešitve v tej smeri, da posameznik, ta raba, vsaka oseba,
               se v teku svojega življenja aktivno izreče o tem, ali je pripravljen darovati. Zgolj
               to pasivno stališče, ki ga mogoče neke pravne teorije zagovarjajo, je v tem primeru
               premalo. Seveda pa je zdaj vprašanje, kako bomo prišli do tega pozitivnega soglasja,
               na kakšen način, da zadeve ne zapletemo do absurda, ki bi od posameznika zahtevala,
               ne vem, neke takšne posebne aktivnosti, ki bi bile ovira za to, da bi pridobili to
               njegovo soglasje. Brez soglasja pa, menim, da to ne bi bil pravilen pristop in da
               bolj razmišljajmo v tej smeri, na kakšen način, na čim lažji način bi prišli do tega
               pozitivnega soglasja o tem ali posameznik privoli v razpolaganje z njegovim
               telesom.</p>
            </sp>
            <sp xml:id="SDZ5-Redna-16-2010-04-23.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Štefan Tisel, prosim.</p>
            </sp>
            <sp xml:id="SDZ5-Redna-16-2010-04-23.sp46">

               <speaker>MAG. ŠTEFAN TISEL:</speaker>

               <p>Hvala za besedo. Še enkrat vsem lep pozdrav.</p>
               <p>Moram reči, da me žalosti nezaupanje, vsaj nekaterih, do dela zdravnikov, do
               zdravstvenega sistema, tudi na tem področju transplantacij oziroma odvzema organov
               umrlim bolnikom oziroma poškodovancev. Tukaj gre vendar vedno za cele skupine
               zdravnikov, konzilije - tudi gospod minister, ki je delal na tem področju tudi sam
               blizu tega, ki odločijo, kdaj gre za klinično smrt bolnika oziroma poškodovanca,
               kajti organi se ne pobirajo kar na cesti. Gre za tisto zadnjo fazo bolnika oziroma
               poškodovanca, ki se znajde na oddelku intenzivne medicine in gre potem za možgansko
               smrt, vendar krvni obtok mora še delovati, drugače ni primerno za odvzem organov, da
               bi bili dobri za presaditev. In ta konzilij, ko to določa, so sami strokovnjaki z
               .../Opozorilni znak za konec razprave./... različnih področij in niso v koliziji s
               tistimi zdravniki, ki zdravijo, in tudi ne s tistimi, ki potem presajajo.</p>
               <p>In mogoče drugič še kaj več.</p>
               <p>Hvala.</p>
            </sp>
            <sp xml:id="SDZ5-Redna-16-2010-04-23.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi mogoče besedo še predstavnik Vlade - minister? Ne želi.</p>
               <p>Vsi prijavljeni razpravljavci, ki ste to želeli, ste dobili besedo.</p>
               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Ja, imamo dve
               prijavi. Želi še kdo ali dam prijavo? Bomo dali prijavo, da ne bi bilo... Prosim za
               prijavo.</p>
               <p>Oba razpravljavca imata na voljo pet minut za razpravo.</p>
               <p>Prosim, prvi je gospod Andrej Magajna. Prosim.</p>
            </sp>
            <sp xml:id="SDZ5-Redna-16-2010-04-23.sp48">

               <speaker>ANDREJ MAGAJNA:</speaker>

               <p>V predhodnem izvajanju sem na bolj na splošne dileme opozarjal, no, pa me je potem
               poklical oziroma sms sem dobil od kolega krščanskega socialista, ki je bil med
               darovalci prostovoljci v nedavni akciji, šlo je pa za kostni mozeg za neko akcijo, ki
               bi služila dekletu z obolelostjo raka na kostnem mozgu. Tam se pa postavlja ena druga
               dilema - tega primera ne poznam natančno - tam se je pravzaprav veliko darovalcev
               odzvalo, problem pa je bil, ko smo iz institucij dobili potem neko informacijo, zdaj
               ne vem, koliko je to resnično, da bo problem vse te vzorce, ki so jih zbrali
               obdelati, analizirati tudi z DNK analize, ki pa predstavljajo določen strošek. Moramo
               biti pozorni tudi na te zadeve, ko bomo pa imeli dovolj darovalcev, pa ne bomo imeli
               sredstev, da bi te zadeve ustrezno analizirali, shranili in jih potem tudi kasneje
               uporabili. Tudi pa ta vidik, čisto praktični vidik, ko bomo pripravljali zakonodajo,
               moramo pomisliti. Hvala.</p>
            </sp>
            <sp xml:id="SDZ5-Redna-16-2010-04-23.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Silva Črnugelj. Prosim.</p>
            </sp>
            <sp xml:id="SDZ5-Redna-16-2010-04-23.sp50">

               <speaker>SILVA ČRNUGELJ:</speaker>

               <p>Hvala lepa. Jaz bi samo rada dopolnila, mogoče aspekt, ki ga nismo danes ob tej
               dosti široki javni razpravi povedali, in sicer lepo je citirati Ustavo 35. člen, in
               sicer varovanje človekovih pravic, varstvo zasebnosti in osebnostnih pravic, ampak
               ravno zaradi tega, ker je ta člen dosti širok in zaradi tega, ker je že pravna stroka
               na tem področju zelo, zelo veliko povedala in dejansko tudi napisala, bi jaz še
               enkrat povedala, kako pomembno je v tem segmentu iti v princip privolitve in ne v
               princip proti. Pravna stroka je ravno v principu proti, to se pravi, da pričakujemo
               od posameznikov in posameznic, da se opredelijo proti. Seveda, vedno, ko se
               opredeljujejo proti, se izbere en časovni termin in v tem terminu imajo možnost, da
               se opredelijo proti, in po tistem terminu je pričakovati, da vsi tisti, ki so niso
               opredelili proti, da so za. Ampak, to je že zdavnaj, bi človek rekel, opredeljena,
               blago rečeno, manipulacija zaradi tega, ker v tem časovnem obdobju - koliko ljudi ni
               imelo možnost, da se informira o tem, da se lahko opredeli proti.</p>
               <p>Zato mislim, da bi ne vendarle ohranili sistem, ki mu rečemo, da se vsak posameznik
               osebno opredeli in pove, da je za darovanje česarkoli in na kakršenkoli način in v
               kakšen primeru in slučaju. Zato dejansko mislim, da bi bilo dobro slediti zelo dobri
               praksi, pa tudi ne nazadnje pravni stroki in vrsti knjig in učbenikov, ki so na tem
               področju že povedali in napisali dosti. Ne bi rada omenjala primera recimo, ki smo ga
               v Državnem zboru opredeljevali, ki je tudi tako in na ta način opredeljeval datumsko,
               ko so se nekateri lahko opredelili za ali proti, ampak tako imenovani primer
               izbrisanih v pravni stroki je pokazal, kam pelje. Hvala lepa.</p>
            </sp>
            <sp xml:id="SDZ5-Redna-16-2010-04-23.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo v skladu s časovnim potekom seje zbora odločali danes pol ure po
               zaključeni 18. točki dnevnega reda. S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA - TO JE NA NADALJEVANJE OBRAVNAVE POROČILA
                  O DELU KOMISIJE ZA NADZOR OBVEŠČEVALNIH IN VARNOSTNIH SLUŽB ZA LETO 2008.</title>
               Zdaj smo na odprtem delu tega nadaljevanja. Državni zbor je na 13. seji 2. februarja
               2010 brez navzočnosti javnosti opravil razpravo o poročilu Komisije za nadzor
               obveščevalnih in varnostnih služb označenih s stopnjo zaupnosti tajno in sklenil, da
               bo z razpravo o stališčih in ugotovitvah Komisije za nadzor obveščevalnih in
               varnostnih služb nadaljeval po pridobitvi mnenja Vlade Republike Slovenije. Vlada je
               mnenje zboru posredovala z dopisom z dne 25. marca 2010. Z dopisom z dne 15. januarja
               2010 ste bile poslanke in poslanci obveščeni, da se bo Državni zbor s poročilom ter
               stališči in ugotovitvami komisije le seznanil. Komisija Državnemu zboru ni predlagala
               stališč in sklepov, s katerim bi izboljšali, recimo, delovanje obveščevalnih in
               varnostnih služb oziroma odpravi nepravilnosti pri njihovem delovanju, temveč v zvezi
               z opravljenim nadzorom, sprejela svoja stališča in ugotovitve, ki pa jih Državni zbor
               ne bo sprejemal, saj bi z morebitno zavrnitvijo ter celo z njihovo spremembo ali
               dopolnitvijo prišlo do nedopustnega posega v avtonomnost delovanja komisije.
               Nadaljujemo z razpravo. Prehajamo na razpravo poslank in poslancev o stališčih,
               ugotovitvah komisije. Anton Urh. Dušan Kumer. Zmago Jelinčič Plemeniti, pardon. Zmago
               Jelinčič Plemeniti ima besedo, prosim. Mi nadaljujemo razpravo poslank in poslancev.
               Predstavitev stališč je bila že na zaprti seji, kdaj, tri, štiri seje nazaj.</p>
            </sp>
            <sp xml:id="SDZ5-Redna-16-2010-04-23.sp52">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Jaz vem, to je takrat, ko mi niste dovolil govoriti,
               pa sem šel potem ven.</p>
            </sp>
            <sp xml:id="SDZ5-Redna-16-2010-04-23.sp53">

               <speaker>PREDSEDNIK DR. PAVEL GANTAR:</speaker>

               <p>Ste se vrnili, vmes ste se vrnili, ja.</p>
            </sp>
            <sp xml:id="SDZ5-Redna-16-2010-04-23.sp54">

               <speaker>ZMAGO JELINČIČ PLEMENITI:</speaker>

               <p>Ne, vmes se nisem vrnil, vrnil sem se pri naslednji točki dnevnega reda.</p>
               <p>Mislim, da ni kaj dosti povedati. Dejstvo je samo to, da se na področju
               obveščevalnih služb oziroma uporabe določenih obveščevalnih sredstev dogajajo vedno
               bolj čudne zadeve. Prisluškuje se, recimo, 200 do 300 tisočem Slovencem, z
               aparaturami, ki so najnovejše in se sprožajo na določena gesla, določene besedne
               povezave, imena in podobne zadeve. Nekaj počnejo uradne ustanove, nekaj počnejo
               privatne ustanove. Prisluškuje se tudi brez dovoljenj sodnikov, kar tako, na pamet,
               vnaprej. In se potem za nazaj popravlja dokumentacijo. Skratka, v Sloveniji smo v
               neki čudni državi, državi razsula, državi brezvladja, bi lahko rekel, če nam ne bi
               vladala sedanja koalicija. Pa kljub temu lahko rečemo, da je to vladanje bolj
               reševanje lastnih pozicij kot pa v dobro države. Zagotovo se uporabljajo tudi
               protipravna sredstva in še kakšna druga. Mislim, da se je marsikdaj uporabljalo tudi
               sledenje brez dovoljenja sodnikov. Uporabljali so se tajni policijski sodelavci na
               čudne načine, ki jih seveda policija ščiti na ta način, da celo dovoljuje, da
               nekajkrat obsojeni ljudje in pravnomočno obsojeni na zaporne kazni hodijo po
               Sloveniji in za protiuslugo, da so na svobodi, ovajajo ljudi, iščejo, jim podtikajo
               in nameščajo razne zadeve, ki bi jim lahko rekli, policijski konstrukti. Tega ni tako
               malo, tega je ogromno, in verjetno bodo tudi kolegi iz določenih pozicijskih strank
               to kmalu spoznali. Zagotovo ne bo tu nikogar iz članov LDS, težko verjetno, da bo kdo
               izmed članov Zaresa, zagotovo bodo to člani iz Socialnih demokratov. Sploh pa ne bi
               govoril o predstavnikih opozicijskih strank. Dejstvo je, da so to zadeve, o katerih
               bo treba razpravljati, ne v Državnem zboru, kajti tu se ne sme o tem razpravljati, ne
               sme se povedati nobenega konkretnega primera. Bodite prepričani, da bomo o tem
               razpravljali na Svetu Evrope, in upam, da bodo od zunaj posredovali v Slovenijo, naj
               se vsaj v bodoče to ne bi več dogajalo. Mislim, da na tem področju Slovenija pada
               zelo nizko. Da se približujemo tistemu sistemu, ki so ga v Romuniji ukinili takoj po
               vstopu v Evropsko unijo, ko so zamenjali 7 tisoč sodnikov, tožilcev in policistov. Mi
               še dolgo ne bomo na tem in verjetno nikoli ne bomo na tem, morda čez dve leti, ko bo
               treba zadevo zelo počistiti. Meni je hudo, ko vidim, kako premier poskuša zadeve
               kljub vsemu spraviti v nekakšen red. Hudo mi je, da marsikateri ministri oziroma
               ministrice delujejo dobro. Hudo pa mi je, da vidimo, da ena sama ministrica in en
               minister pravzaprav obvladujeta celo državo in imata v rokah represivne organe in
               tiste organe, ki potem to represijo lahko kaznujejo. Zadeva je grozljiva. Ko se
               govori, da smo v policijski državi, dejansko smo v policijski državi. Konec koncev
               želja gospe ministrica za notranja zadeve po nakupu 1300 zaščitnih oblek pa čez tisoč
               raznih čelad pa še kaj vse ne kaže na nič drugega kot, da se pripravlja gospa
               ministrica na spopad s tistimi, ki ne bodo trobili v njen rog. Pozablja na vse
               svinjarije, ki jih je naredila, in upam, da bodo policijske preiskave pokazale tudi
               kaj negativnega na njeni strani, kjer je Slovenka leta, Obraz leta, in ne vem, kaj e
               vse. Dejstvo je, da so na policiji, so v uradnih ustanovah tudi pošteni, delavni
               policisti, ki jim je žal in ki jim je hudo, kar se godi in ki nočejo tega, da bi se
               to godilo še naprej. Vendar vrhuška določenih organov je pač tista, ki usmerja,
               zahteva, daje komande, včasih take ali drugačne, silno redkokdaj pisne, v glavnem pa
               take, mimogrede, samo, da se izpolnijo, in vedno se najdejo ljudje, ki jih je,
               seveda, določen sloj pripeljal v to službo, ki to ubogajo in ki sledijo tem napisanim
               ali še bolje nenapisanim ukazom.</p>
               <p>Mislim, da je zadeva problematična. Da bi morali o vsem skupaj razpravljati tukaj
               notri, več, bolj odkrito z imeni, ne pa, da se človek oziroma marsikdo ustavi,
               predsedujoči nekoga, ki razpravlja, češ, o tem človeku pa ne smemo govoriti, ker ga
               ni tukaj. To se pravi, tudi o Adolfu Hitlerju ne smemo reči nič slabega, ker ga ni
               tukaj, ali pa o Josipu Visarjonoviču Stalinu tudi ne smemo reči nič slabega, ker ga
               ni tukaj. Pa, da ne bi govoril še o drugih ljudeh, še živečih, o katerih pišejo
               časopisi, ampak tukaj notri pa ne smemo razpravljati, ker teh ljudi ni tukaj. Tukaj
               gre za vprašanje parlamentarizma, tukaj gre za vprašanje demokracije, tukaj gre za
               vprašanje vsega tistega, česar v Sloveniji že dolgo ni več. Hvala lepa.</p>
            </sp>
            <sp xml:id="SDZ5-Redna-16-2010-04-23.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ta polemika z menoj je bila nepotrebna, ampak vseeno. Gospod Dušan Kumer ima besedo.</p>
               <p>Prosim.</p>
            </sp>
            <sp xml:id="SDZ5-Redna-16-2010-04-23.sp56">

               <speaker>DUŠAN KUMER:</speaker>

               <p>Hvala za besedo, gospod predsednik. Spoštovana ministrica, spoštovani direktor Sove
               in direktor VOM.</p>
               <p>Jaz bom seveda govoril o predlogu stališč in sklepov, ki so del javne obravnave in
               bi naj izhajali iz poročila, ki smo ga prejšnjikrat obravnavali. V Poslanski
               skupini...</p>
            </sp>
            <sp xml:id="SDZ5-Redna-16-2010-04-23.sp57">

               <speaker>PREDSEDNIK DR. PAVEL GANTAR:</speaker>

               <p>Gospod Kumer, vas lahko za trenutek prekinem, samo za trenutek. Jaz bi vas rad,
               seveda vse skupaj, ne samo vas, opozoril, da je poročilo komisije tajno in, saj ne,
               da bi vi sedaj, ampak da je poročilo komisije tajno in razprava o poročilu sedaj ni
               več možna, ker je odprta sejaRazpravljamo pa lahko samo o javno objavljenih sklepih
               in stališčih in ugotovitvah komisije. Samo toliko o vsem skupaj v vednost in prosim,
               če nadaljujete. Prosim.</p>
            </sp>
            <sp xml:id="SDZ5-Redna-16-2010-04-23.sp58">

               <speaker>DUŠAN KUMER:</speaker>

               <p>Ja, saj to je ravno bilo, moj uvodni stavek je bil temu namenjen.</p>
               <p>V Poslanski skupini Socialnih demokratov podpiramo sklep, da se je Državni zbor
               seznanil s poročilom o nadzoru obveščevalnih in varnostnih služb v letu 2008. Ne
               podpiramo pa sklepov o podpori ugotovitev in stališč komisije, ki je predmet današnje
               razprave. Na to odločitev nas je usmerilo tudi mnenje Vlade, ki izredno izraža
               pomisleke o utemeljenosti oziroma povezanosti poročila o delu komisije in navedbami v
               8. alineji 2. točke stališč in ugotovitev. V tej alineji je namreč zapisano, citiram,
               da komisija ugotavlja, da poteka več postopkov glede zavarovanja vloženih finančnih
               sredstev podjetja Webs, kar kaže na to, da je posamezna ozka skupina znotraj Sove
               vzpostavila vzporeden sistem delovanja mimo veljavnih pravil in predpisov, ki je svoj
               vrhunec doživel v obdobju dr. Iztoka Podbregarja, ker Sova v enem delu je delovala
               kot politična policija. Konec citata 8. alineje 2. točke javno objavljenih ugotovitev
               in stališč.</p>
               <p>V Poslanski skupini Socialnih demokratov menimo, da za tako sklepanje v vsebini
               poročila ni osnove. V zvezi - umirite se gospod Gorenak, bom prišel tudi do tega, da
               tudi to zlorabljate...</p>
            </sp>
            <sp xml:id="SDZ5-Redna-16-2010-04-23.sp59">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani! Prosim!</p>
            </sp>
            <sp xml:id="SDZ5-Redna-16-2010-04-23.sp60">

               <speaker>DUŠAN KUMER:</speaker>

               <p>V zvezi z Webs pa pred pravosodnimi organi še vedno, poudarjam, še vedno potekajo
               morebitne kazenske in odškodninske odgovornosti posameznikov, ki so bili v
               preteklosti zaposleni v agenciji. Zato je vsako vnaprejšnje obtoževanje še ena od
               manir sedanje konstruktivne opozicijske elite. Ugotovitev, da je Sova delovala kot
               politična policija in se o tem tudi navede osebni podatek osebe, ki bi naj bila
               odgovorna ali celo glavna, v tej kvalifikaciji, pa je čista politična zloraba
               poročila za ozke politične potrebe avtorjev tega teksta. Če bi namreč bilo to res, bi
               to pomenilo, da so zatajili v preteklosti vsi instrumenti nadzora. Tudi
               parlamentarni, ki jo je v tistem času vodila SDS in ne samo to. Izhajajoč iz te ocene
               je Sova kot politično policijo pod vodstvom dr. Podbregarja služila trem gospodarjem:
               dr. Drnovšku, mag. Ropu in celega pol mandata tudi gospodu Janeza Janši. Za tako
               ugotovitev ni nobenih podlag v poročilu. Prav tako je tudi popolnoma nesprejemljivo,
               da se v poročilu še manj pa v ugotovitvah omenjajo kakršnakoli posebna imena, še
               posebej v poročilu za leto 2008, ko so omenili ime dr. Podbregarja, ki je agencijo
               zapustil že leta 2006. To je dodatni dokaz o tendicioznosti in še ena od zlorab, grob
               poseg v zasebnost posameznika, na kar smo od posameznikov opozicijske politične elite
               že navajeni.</p>
               <p>Glede na to, da se manipulira z razpravo in odločitvami na sami seji komisije, pa
               naslednje - in to dobro poslušajte, gospod Gorenjak. Sam kot član komisije sem veliko
               truda vložila na sami seji komisije, da bi bilo obsežno poročilo v nekaterih delih
               očiščeno, spolitiziranih, za dnevno politiko priročnih ugotovitev in ocen, predvsem
               tistih, ki povzemajo delo nekdanje Šturmove komisije, ki v tem našem parlamentarnem
               poročilu nimajo kaj iskati, so pa lahko priloga poročila o našem delu. Še bolj
               nesprejemljivo je, da jih plonkamo in predstavljamo javnosti kot naše ugotovitve in
               stališče. In, ker temu ni bilo uslišano nisem glasoval za poročilo, temveč sem se pri
               poročilu vzdržal. Vzdržal zato, ker se namreč z dobršnim delom pa strinjam s
               poročilom, predvsem s podatkovnim. Ker pa smo posebej obravnavali tudi predlog
               ugotovitev in stališč, ki naj bi izhajali iz vsebine poročila, je bilo veliko
               diskusije okoli nekdanje, poudarjam, nekdanje 4. točke predloga, ki jo je pripravil
               predsednik komisije in se je glasila, citiram: "Zakon o SOVI je bil sprejet leta
               1999, Agencija pa si je po uzakonitvi 21. člena postopoma prilastila pooblastila, ki
               so v nasprotju z Ustavo, saj je v določenem obdobju prekoračila namen 21. člena
               Zakona o Sivi." - konec citata. Člani komisije ste se strinjali na moje insistiranje,
               da to črtamo. S tem črtanjem sem menil, da je nerelevantna tudi osma alineja 2. točka
               stališč, ki po vsebini govori popolnoma isto zato sem glasoval za druga stališča in
               ugotovitve, ki pa so preprosto le povzetki nekaterih ugotovitvah Računskega sodišča.
               Skratka, še enkrat bom ponovil že večkrat izrečeno stališče, da je Šturmova vladna
               komisija s svojim nadzorom, ki so ga opravljali večkrat za to tudi nepooblaščeni
               ljudje, nekateri člani komisije pa nikoli niso stopili v prostore Sove, povzročila
               velikansko škodo nacionalni varnosti, ki je še dolgo ne bo moč popraviti. Iskreno
               verjamem, da so se vsi omenjeni potrudili poiskati vse grdobije, ki so se dogajale v
               preteklosti v Sovi. Ni pa dobro, da imajo, v malo drugačni kadrovski sestavi, to
               nalogo še danes, le da so danes v opoziciji in ima njihova naloga in aktivnost samo
               en cilj: ponovno priti na oblast. In da bi jim to uspelo, morajo najprej dokazati, da
               sedanji oblastniki niso vredni položaja, da ne zmorejo, da niso sposobni uspešno
               kljubovati gospodarski in siceršnji krizi. Da v njej sedijo lažnivci ali vsaj
               nesposobneži, in še in še, da ne naštevam. Skratka, po sedanji vladi in koaliciji je
               treba politi čim več gnojnice, veliko gnojnice, ker ljudje se ne sprašujejo, kdo je
               to gnojnico polil, ljudje s prstom kažejo na tiste, od katerih se vali smrad. Toda to
               je že druga zgodba.</p>
               <p>V poslanski skupini zato, tudi zato, teh stališč in ugotovitev ne podpiramo.</p>
            </sp>
            <sp xml:id="SDZ5-Redna-16-2010-04-23.sp61">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Černač kot predlagatelj, prosim.</p>
            </sp>
            <sp xml:id="SDZ5-Redna-16-2010-04-23.sp62">

               <speaker>ZVONKO ČERNAČ:</speaker>

               <p>Spoštovani vsi prisotni!</p>
               <p>Ne želim polemizirati z gospodom Kumrom. On je član te komisije. Je pa kar nekaj
               časa on polemiziral sam s sabo oziroma s svojimi odločitvami. Želim samo pojasniti
               nekaj netočnosti, ki so bile izrečene že na zaprtem delu seje, pa danes ponovno.</p>
               <p>Jaz ne morem prevzemati odgovornosti za ravnanja drugih. Ne morem prevzeti
               odgovornosti za ravnanja ministrice in ne morem prevzeti odgovornosti za ravnanja
               gospoda Kumra. Gospod Kumer je na tej seji komisije ta stališča podprl, vsa, tudi
               tisto, s katerim je maloprej polemiziral, kajti bila so sprejeta soglasno, z vsemi
               glasovi članov komisije. Poročilo pa z nobenim glasom proti, z vzdržanim glasom tudi
               gospoda Kumra, tako kot je povedal. Poročilo skupaj z ugotovitvami in stališči je
               bilo od 3. 11. do 12. 11. na vpogled vsem članom komisije. Se pravi, vse to je bilo
               na vpogled in vsak si je lahko pogledal, kaj v tem poročilu in zaključkih piše. Te
               možnosti ni izkoristil nihče, nihče od članov komisije. Gospod Anderlič, vi in gospod
               Kumer sta šla po 12. 11. in pred 2. 2., po tistem, ko je komisija vse to že sprejela,
               pogledat dvakrat, medtem ko v času, preden je komisija odločala, nihče od članov tega
               ni pogledal. Zato so se seveda s tem poročilom člani seznanili na komisiji. Bile so
               pripombe, bile so upoštevane vse, ki so bile posredovane in na koncu je bilo
               odločanje. Če se gospod Kumer s svojo odločitvijo ne strinja, potem mora biti to
               njegov problem. To ne more biti moj problem. Dejstvo je, da so bila stališča
               sprejeta. Hvala lepa.</p>
            </sp>
            <sp xml:id="SDZ5-Redna-16-2010-04-23.sp63">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika, Dušan Kumer, prosim.</p>
            </sp>
            <sp xml:id="SDZ5-Redna-16-2010-04-23.sp64">

               <speaker>DUŠAN KUMER:</speaker>

               <p>Predsednik komisije - tako kot je včasih pomanjkljiv, se naj prepriča o nekaterih
               stvareh - predlagam, da prebere magnetogram zaprte seje komisije, ko smo
               razpravljali. Nekatere stvari imam jaz v tem "blokiču" izpisane. In ne mi podtikati,
               da četrti vaš predlog sklepa ni bil zavrnjen. S tem smo zavrnili, da je v preteklosti
               delovala Sova nezakonito in protiustavno, tako kot je zapisano v 8. alineji, ki je
               sestavni del še ostalih sedmih alinej. Prosim, ne zdaj trositi tukaj še naprej laži.
               Še enkrat, pojdite nazaj in si poglejte magnetogram. Jaz imam te stvari iz
               magnetograma izpisane.</p>
            </sp>
            <sp xml:id="SDZ5-Redna-16-2010-04-23.sp65">

               <speaker>PREDSEDNIK DR. PAVEL GANTAR:</speaker>

               <p>Gospod Černač, kot predlagatelj.</p>
            </sp>
            <sp xml:id="SDZ5-Redna-16-2010-04-23.sp66">

               <speaker>ZVONKO ČERNAČ:</speaker>

               <p>Glejte, gospod Kumer. Bodite prepričan, da sem vse zelo natančno pregledal in
               preveril, predvsem zaradi tega, ker je bil 2. 2. zasejan dvom glede tega, ampak mi
               govorimo o točki, v zaključkih, ki je danes tukaj na tej seji tudi javna, poteka tudi
               več postopkov glede zavarovanja vloženih finančnih sredstev v podjetje Webs, kar vse
               kaže na to, da je posamezna ozka skupina znotraj Sove vzpostavila vzporeden sistem
               delovanja mimo veljavnih pravil in predpisov in tako naprej, da ne ponavljam vsega.
               Na to točko stališč ni bilo na seji komisije nobene pripombe. Hvala.</p>
            </sp>
            <sp xml:id="SDZ5-Redna-16-2010-04-23.sp67">

               <speaker>PREDSEDNIK DR. PAVEL GANTAR:</speaker>

               <p>To je šlo zdaj za novo razpravo, zato je replika možna. Bi pa oba opozoril, tudi sam
               moram pogledati, treba je le paziti, da ne bi citirali in navajali magnetogramov, ki
               imajo zaupni značaj. Prosim, samo zadeve, ki se nanašajo na javno objavljene
               predloge, ugotovitve, stališča, sklepe komisije. Prosim, oba, da sta točno znotraj
               teh meja.</p>
               <p>Replika, gospod Kumer. Prosim.</p>
            </sp>
            <sp xml:id="SDZ5-Redna-16-2010-04-23.sp68">

               <speaker>DUŠAN KUMER:</speaker>

               <p>Jaz bi samo še enkrat prosil, da berete to osmo alinejo. To ni posebna točka. Osma
               alineja 2. točke, ki je popolnoma na koncu in ne spada v kontekst ostalih. Do konca
               je treba prebrati. V drugem delu piše, ki je svoj vrhunec doživel v obdobju dr.
               Iztoka Podbregarja, kjer je Sova v enem delu delovala kot politična policija. S
               črtanjem 4., vašega predloga sklepa smo anulirali to oceno in to ugotovitev. Lepo vas
               prosim, ne me zavajati...</p>
            </sp>
            <sp xml:id="SDZ5-Redna-16-2010-04-23.sp69">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Černač, kot predlagatelj. So pa še tudi drugi razpravljavci prijavljeni. Bi
               prosil, če se oba zavedata tega.</p>
               <p>Prosim, gospod Černač, kot predlagatelj.</p>
            </sp>
            <sp xml:id="SDZ5-Redna-16-2010-04-23.sp70">

               <speaker>ZVONKO ČERNAČ:</speaker>

               <p>Mislim, da je gospod Kumer zelo jasno pojasnil in pritrdil temu, da na to točko
               zaključkov ni bilo nobene pripombe. On je pa citiral nekaj drugega, o čemer danes
               tukaj ne govorimo, ki nima nobene zveze s tem samostojnim delom, z zaključnim delom
               poročila, ki predstavlja tudi javni dokument.</p>
            </sp>
            <sp xml:id="SDZ5-Redna-16-2010-04-23.sp71">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ja, odločitev je vaša, to je bila razprava. Prosim, replika, gospod Dušan Kumer.
           </p>
            </sp>
            <sp xml:id="SDZ5-Redna-16-2010-04-23.sp72">

               <speaker>DUŠAN KUMER:</speaker>

               <p>Še enkrat bom zadnjič ponovil, sestavni del predloga stališč in ugotovitev je bila
               posebna 4. točka, prej sem jo citiral. V njej je bilo ugotovljeno, da bi naj delovala
               protiustavno in protizakonito Sova in mi smo to točko soglasno črtali. S tem smo
               črtali tudi osmo alinejo 2. točke, če govori o drugih stvareh.</p>
            </sp>
            <sp xml:id="SDZ5-Redna-16-2010-04-23.sp73">

               <speaker>PREDSEDNIK DR. PAVEL GANTAR:</speaker>

               <p>Gospod Černač, kot predlagatelj. Samo trenutek, še bi rekel. Tudi jaz, ki sem
               pogledal poročilo, sem bil predsednik te komisije, ne morem sedaj natančno vedeti,
               zakaj sedaj gre: samo vidva to vesta. Prosim, to upoštevajte.</p>
               <p>Prosim, gospod Černač, kot predlagatelj.</p>
            </sp>
            <sp xml:id="SDZ5-Redna-16-2010-04-23.sp74">

               <speaker>ZVONKO ČERNAČ:</speaker>

               <p>S tem, ko smo črtali neko točko v zaključkih, nismo črtali nobene druge alineje, vse
               ostale so ostale v zaključku. In o tem smo glasovali.</p>
            </sp>
            <sp xml:id="SDZ5-Redna-16-2010-04-23.sp75">

               <speaker>PREDSEDNIK DR. PAVEL GANTAR:</speaker>

               <p>Dobro. O.k..</p>
               <p>Besedo ima mag. Radovan Žerjav. Pardon. Besedo ima Franc Pukšič. Besedo ima Miro
               Petek, prosim.</p>
            </sp>
            <sp xml:id="SDZ5-Redna-16-2010-04-23.sp76">

               <speaker>MIRO PETEK:</speaker>

               <p>Hvala lepa za besedo.</p>
               <p>Mnenje Vlade Republike Slovenije v poročilu o delu komisije je zelo zanimivo. Na eni
               strani Vlada zapiše, da se ne spušča v ocene delovanja državnih organov državne
               uprave, ki so izvajali nadzorne preiskovalne aktivnosti v sovi v letu 2007 in 2008,
               toda Vlada hkrati odraža pomisleke o delu komisije. Torej, se spušča v delo
               parlamenta, se spušča v delo komisije, enostavni si dovoli - in očitno je to tudi
               dovoljeno -, da ocenjuje delo parlamenta. Vlada namreč govori, da ugotovitve in sklep
               komisije ne daje osnove za zagotovitev, da je Sova v tem delu delovala kot politična
               policija. Sam menim drugače kot Vlada, sam menim, da je Sova v nekem obdobju v
               Republiki Sloveniji delovala kot politična policija. Na eni strani je zaradi afere
               Sova uprava kriminalistične policije napisala skupno 10 kazenskih ovadb zoper znane
               osumljence. Eno kazensko ovadbo je spisala zoper neznanega osumljenca in napisali so
               tudi 9 poročil. Spomnimo se, da je takratni predsednik Vlade iz 2004 gospod Tone Rop
               obtožil Janeza Janšo in Iva Sanaderja, takratnega predsednika Vlade Republike
               Hrvaške, da sta se dogovarjala o incidentih v Piranskem zalivu. Gospod Tone Rop je
               takrat dejal, da ga je o tem obvestil gospod Iztok Podbregar, takratni direktor Sove
               in to ustno in s transkripti. Vse to so javni podatki, velikokrat objavljeni. Tudi
               to, da transkript ne sme iz sedeža Sove je jasno in da transkript, ki ni relevanten
               za neko obveščevalsko informacijo. na Sovi tudi uničijo. In, ker je Sova ujela v ta
               prisluh slovenskega državljana, celotni ta pogovor ni relevanten in ga bi Sova morala
               uničiti, kajti za prisluhe slovenskim državljanom je potrebna sodba odredba.
               Obveščevalne informacije tajne službe namreč ne dobivajo samo s transkripti, dobivajo
               jih tudi z različnimi drugimi metodami, od tajnih sodelavcev, javnih prisluškovanj in
               seveda tudi drugih virov. In mi vemo in tudi to je bilo javno objavljeno, da o
               pogovoru Janša - Sanader, ni bila narejena na Sovi nobena obveščevalna informacija.
               To smo večkrat slišali in prebrali. Zanimivo je tudi to, kar je bilo javno objavljeno
               v Mladini, da je od 15. septembra do parlamentarnih volitev 3. 10. 2004 gospod Iztok
               Podbregar večkrat obiskal Vlado, najmanj štirikrat. To je zabeleženo. Dostop je imel
               omogočen s posebno izkaznico in se je po tej stavbi tudi prosto gibal. Dostop s
               kartico do vladnih prostorov na Gregorčičevi 20 sta imeli še dve osebi. Tudi to je
               bilo javno objavljeno v medijih. Ena je bila v tem času, ki sem ga omenil, vpisana v
               evidenco obiskov kar 72-krat. Ena od sodelavk Sove je bila dan po prisluhih Janša -
               Sanader v prostorih na Gregorčičevi 20 od zjutraj 8. ure 36 minut do 16. ure 45 minut
               popoldan. In gospod Iztok Podbregar je bil v evidenco obiska na Vladi vpisan tudi 29.
               septembra 2004, torej le nekaj dni pred državnozborskimi volitvami. Bivši direktor
               Sove je o vsem tem dogajanju obveščal gospoda Toneta Ropa, ni pa obveščal, na primer,
               dr. Janeza Drnovška, ki je bil takrat predsednik države. Skratka pogovora Janša -
               Sanader enostavno ni v naboru dokumentov, ki bi jih Sova obravnavala kot relevantne
               za odnose z Republiko Hrvaško, in ta transkript je gospod Podbregar neposredno nesel
               na Vlado gospodu Tonetu Ropu. Vrhovno državno tožilstvo je v letu 2007 in 2008
               vložilo zoper bivšega direktorja Sove štiri zahteve za preiskavo oziroma razširitev
               preiskave zaradi šestih kaznivih dejanj zlorabe uradnega položaja ali uradnih pravic.
               Leta 2009 je Vrhovno državno tožilstvo zaradi neupravičene uporabe v službi po 264.
               členu Kazenskega zakonika vložilo še dodatni obtožni predlog. Za povračilo nezakonito
               odtujenih davkoplačevalskih sredstev v zvezi z delovanjem bivšega direktorja Sove je
               državno pravobranilstvo Republike Slovenije na delovnem in socialnem sodišču vložilo
               tožbo za povračilo zneska v višini dobrih 61 tisoč evrov. Hkrati pa je na tem mestu
               treba dodati, da je ljubljansko okrožno sodišče spise v primeru Sove naložilo
               sodnici, ki ima največ nerešenih zadev. In vse primere v zvezi z afero Sova, ki je
               bila v letih 2007, v začetku leta 2008 v slovenskem političnem in družbenem prostoru
               afera par excellence je to sodišče v Ljubljani označilo kot neprednostne primere in
               ti spisi na tem sodišču ležijo. Sodnica se teh spisov v zadnjem letu ni dotaknila.
               Mogoče čaka na zastaranje. Hvala.</p>
            </sp>
            <sp xml:id="SDZ5-Redna-16-2010-04-23.sp77">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Melita Župevc. <stage>(Ne bo razpravljala.)</stage> Besedo ima gospod Anton
               Anderlič.</p>
            </sp>
            <sp xml:id="SDZ5-Redna-16-2010-04-23.sp78">

               <speaker>ANTON ANDERLIČ:</speaker>

               <p>Hitro gre. Izgleda, da je volja popustila in računajoč, da je vse to, kar je napisano
               tukaj, res in da se bomo s tem seznanili in Državni zbor na nek način tudi potrdil
               to, kar naj bi pisalo. Jaz seveda bi bil bolj zadovoljen, da bi Državni zbor odločal
               in zavrnil ugotovitve, ki ne temeljijo na stvarnih ugotovitvah. Jaz sem si dvakrat
               ogledal ta dokument, ker nisem mogel verjeti, da se lahko naredijo taki konstrukti v
               tem poročilu in v teh sklepih, ki nimajo nobene veze z dogajanji, ki so bila v tistem
               času. Na primer zelo zanimivo je, da razvleče nekatere stvari na obdobje daleč nazaj,
               zato da naredi zaključek o politični policiji. Ne govori pa nikjer o tem, da se je
               tako imenovana Šturmova komisija za delo Sove lotila posla, da je upravičila rabote
               tedanjega direktorja, recimo, Šinkovca, pa vdor Lavriha v Sovo in podobno. Tega
               nikjer ni in je to daleč od tistega, kar bi naj poročilo vsebovalo. Nič o nekaterih
               stvareh, ki bi jih moral opraviti tudi OVS, še več, tukaj gre za ene slavospeve. Ve
               se, kdo je pisal in ne more biti drugače, čeprav se ve, da niti poročala ni ta služba
               o nakupu naprave za prisluškovanje, ovadili pa so poslanca in bo šel na sodišče
               zaradi tega. Kakšna manipulacija. Na eni strani vse grdo o tistih, ki naj bi domnevno
               nekaj počeli, pa niso, o tistih, ki so pa služili tej politični opciji, pa vse
               najlepše. Ni odraz tistega, kar je mogoče, kar vemo sicer in kar je mogoče prebrati
               iz dokumentacije v teh zaključkih ni. O Patrii nič, pa je OVS bil zraven vseskozi.
               Vedel je za nepravilnosti, pa nič v tem poročilu. Nič. Tako, da so stvari, ki jih
               preprosto ta parlament mora zavrniti. Tudi ugotovitve Vlade, ugotovitve Vlade -
               Državni zbor je namreč zahteval, da se Vlada opredeli do stvari, ki so v teh
               zaključkih oziroma, kako se reče, ugotovitvah, stališča...</p>
            </sp>
            <sp xml:id="SDZ5-Redna-16-2010-04-23.sp79">

               <speaker>PREDSEDNIK DR. PAVEL GANTAR:</speaker>

               <p>Kolega Anderlič, mislim, da to ni več samo na sklep omejeno. Prosim.</p>
            </sp>
            <sp xml:id="SDZ5-Redna-16-2010-04-23.sp80">

               <speaker>ANTON ANDERLIČ:</speaker>

               <p>O nobeni stvari nisem govoril, ki ni javna, o nobeni stvari nisem govoril, ki ni
               javna in ki se ne nanaša na predloge ugotovitev, stališč in sklepov komisije ali pa
               ni bilo objavljeno v sredstvih javnega obveščanja. O tem, da so me ovadili, da sem to
               jaz in da sem na sodišču in bom imel razprave, je pa tudi javno, jaz seveda lahko
               govorim, kar se tiče mene. Tukaj, valjda, se pa to že sme. Je javno, ni tajno. Veste,
               da je bilo vse objavljeno, ampak ne morem verjeti, da se lahko v točkah 6., 7., 8. in
               9. najde taka ocena, take ugotovitve dela te službe. Ni res. Pojdite pogledati. Tudi
               predsednik, vi, in ostali, kar je v tihi sobi in boste lahko ugotovili, da gre za
               drugačne stvari. Niti ene ugotovitve, ki bi morala tukaj notri biti, ni. Zato seveda
               depeša, na primer, ki je bila založena in opredelitve, to se ne nanaša na vas, ampak
               na del druge službe, se nanaša pa na Patrio, ampak o tem kako, zakaj, kje so te
               stvari, o tem ne pišete nikjer, tudi v tem ne. Jaz bi predsednika komisije res rad
               vprašal, kajti seveda tisti, ki nismo člani, moramo zaupati predsedniku in komisiji,
               da v našem imenu, torej v imenu celotnega zbora upravljajo to delo, tako kot mi
               delamo v nekaterih drugih delovnih telesih. Jaz bi ga res vprašal, če ste razvlekli
               to poročilo na obdobje pred 2008, čeprav je tudi že tukaj sporno, da vi poročate in
               vlečete ven ugotovitve iz obdobja, ko niste vi opravljali to dejavnost, ampak je neka
               druga komisija v drugi sestavi pod drugim vodstvom to delala. Na kakšen način ste
               selektivno potem to počeli, da so se, recimo, upravljanje te službe za časa gospoda
               Šinkovca in tudi nezakonito zaposlovanje in določene druge stvari pokazale. Neka
               uslužbenka, ki je s tem direktorjem Sove hodila .../Nerazumljivo./... preko Sove pa
               potem na zunanja ministrstva ali obratno, pa nič, o tem nič in me zanima, zakaj taka
               selektivnost pri teh ugotovitvah.</p>
            </sp>
            <sp xml:id="SDZ5-Redna-16-2010-04-23.sp81">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Zvonko Černač kot predlagatelj, prosim.</p>
            </sp>
            <sp xml:id="SDZ5-Redna-16-2010-04-23.sp82">

               <speaker>ZVONKO ČERNAČ:</speaker>

               <p>Hvala lepa.</p>
               <p>Tistega, česar ni in tisto, kar ni bilo ugotovljeno, tega seveda v poročilu ne more
               biti gospod Anderlič. Poročilo vsebuje skoraj 100 strani in je zaupne narave, zaradi
               tega o podrobnostih jaz danes tukaj ne morem govoriti, ker ste bil dvakrat v tihi
               sobi pa ste si ga očitno prebrali in veste, da ste danes rekli nekaj, kar ne drži.
               Rekli ste, da ni nič o Patrii. V poročilu piše o Patrii ...</p>
            </sp>
            <sp xml:id="SDZ5-Redna-16-2010-04-23.sp83">

               <speaker>PREDSEDNIK DR. PAVEL GANTAR:</speaker>

               <p>Černač, nič o poročilu. Prosim.</p>
            </sp>
            <sp xml:id="SDZ5-Redna-16-2010-04-23.sp84">

               <speaker>ZVONKO ČERNAČ:</speaker>

               <p>Očitno pa ne piše - to ni noben zaupen podatek - očitno pa v poročilu ne piše tisto,
               kar bi vi želeli, da bi pisalo. Po mojem vedenju in po vsej dokumentaciji, s katero
               komisija razpolaga proti gospodu Šinkovcu in gospodu Lavrihu, niso bili vloženi v
               zvezi z nepravilnostmi, ki so bile v preteklih letih ugotovljene v Sovi, nobeni
               postopki in tega pač ne moremo, ne morete pričakovati, da bomo potem nekaj, česar ni,
               pisali v poročilu. Je pa na sistematičen način po vseh področjih opredeljeno tisto,
               kar se je v tem obdobju dogajalo, tako glede Slovenske obveščevalno varnostne
               agencije kot glede OVSa in kot glede policije na področju, kjer ima komisija
               pristojnosti glede operaterjev elektronskih komunikacij. Jaz razumem, da posameznike
               boli, ker so nekatera imena, ki so jim politično blizu oziroma se v zadnjem času
               politično uveljavljajo, moteča, da se omenjajo. Ampak za to ni odgovorna komisija in
               za to ni odgovoren predsednik komisije. Za to so odgovorni tisti, ki pač niso delali
               tistega, za kar so bili v obdobju, ko so bili na odgovornih položajih, plačani in so
               to svojo funkcijo razumeli drugače in če so organi, ki so dolžni taka ravnanja
               odkrivati, ugotovili, da je bilo temu tako. In tukaj imamo ogromno organov, ki so to
               odkrili, od policije, do Računskega sodišča, do Komisije za preprečevanje korupcije,
               do Vlade oziroma vladne skupine. Tega komisija v svojem poročilu seveda ne more
               spregledati in je dolžna to zapisati. Hvala lepa.</p>
            </sp>
            <sp xml:id="SDZ5-Redna-16-2010-04-23.sp85">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Redna-16-2010-04-23.sp86">

               <speaker>JOŽEF JEROVŠEK:</speaker>

               <p>Hvala lepa. Spoštovani.</p>
               <p>Tu imamo sedaj obravnavo o stališčih komisije in jaz sem vesel, da je komisija
               zapisala takšna stališča, da je v okviru tistega, kar je možno javno objaviti in
               razpravljati, tudi odprt pogled v siceršnje delovanje obveščevalnih služb.</p>
               <p>Sam imam nekaj izkušenj z nadzorom obveščevalnih služb. Bil sem dolga leta član in
               potem predsednik komisije za nadzor v letih od 2000 do 2004. Vedno sem se zavedal in
               to tudi javno poudarjal, da je problem parlamentarnega nadzora v tem, da smo
               nadzorniki še posebej zaradi ozkega strokovnega suporta, zaradi omejenih možnosti
               vedno pravzaprav korak za obveščevalci, podobno kot so kriminalisti ponavadi korak
               ali dva za tistimi, ki izvajajo kriminalna dejanja. To je stalni problem. Ampak še
               večji problem pa je, če komisija ali tisti, ki so nadzorniki, naletijo na primere, na
               podlagi katerih se nezaupanje v delo služb poveča. Moram reči, da sem bil takrat, ko
               sem bil predsednik, prepričan, da smo se zelo približali k temu, da lahko nadzorniki
               zaupamo delu služb in da so službe na poti v res kvalitetno, profesionalno delo v
               interesu države. Namreč, pooblaščene so za to, da zbirajo informacije, ki so za
               državo potrebne, v okviru zakonitih možnosti, v okviru tega, kar je s sodnimi
               odločbami dovoljeno. Vendar se je v naslednjem mandatu, ko je izbruhnila afera Sova,
               pokazalo, da je bil predsednik opozicije nadzorovan oziroma ne opozicije, predsednik
               Vlade. In sem videl, da nam v tistem obdobju komisiji, ki sem jo vodil sam, službe
               niso povedale vsega, vodstvo Sove, ki nas je informiralo. Namreč, nikdar nismo bili
               obveščeni o skritih lokacijah. In mislim, da bi tiste skrite lokacije morale biti na
               poseben način predočene komisiji za nadzor. To se je izkristaliziralo šele takrat, ko
               je gospod Rop dal v javnost tiste stvari in ko je Dnevnik objavil neko skrivno
               lokacijo in potem še neko drugo skrivno lokacijo v Ljubljani. Takrat sem začel na
               zadeve gledati drugače - da drži to, kar je tudi v teh stališčih napisano, da "vse
               kaže na to, da je posamezna ozka skupina znotraj Sove vzpostavila vzporeden sistem
               delovanja mimo veljavnih pravil in predpisov." To je postalo takrat očitno - da je
               del te službe, recimo, Sove, predvsem se koncentrira na Sovo, deloval še kot
               paraobveščevalna služba, izven nadzora vrha. In moram reči, če zdaj delam eno
               refleksijo nazaj, da tudi ko je gospod Podbregar prišel za direktorja te službe, je
               bil dolgo časa nebogljen, pa ne zaradi tega, da ne bi imel sposobnosti, ampak se je
               na komisiji videlo, da ga drugi obvladujejo, da so pravzaprav nekateri operativci
               Sove preizkušali direktorja, ki je bil poslan, ali je ideološko ustrezen. Glejte,
               neka izkušnja v zvezi s tem, zdaj to že lahko rečem, ko sem bil kot predsednik
               komisije enkrat na razgovoru pri takratnem predsedniku Vlade gospodu Drnovšku, sva se
               pogovarjala, sem mu poročal, da takratni člani ali vsaj dva člana komisije, ki sta
               pripadala vladnim strankam, na to izjemno nezaupanje do tega, do zakonitosti dela
               obveščevalne službe glede prisluškovanja. Bila sta trdno prepričana, da Sova, in
               mogoče tudi kriminalistična služba, prisluškuje poslancem in da so pravzaprav
               kritični včasih tudi vladni poslanci in predsednik vlade. To je bilo takrat, ko je
               bil za direktorja imenovan gospod Lavrenčič, ki tudi ni prej v službi deloval in je
               prišel tudi na začetku neizkušen v to službo. In gospod Drnovšek je dejal, zavedajte
               se, da je tu izjemno nasprotovanje takratnemu direktorju, ki ga je on imenoval s
               strani starih sil, dogmatičnih sil. Presenečen sem bil, da je predsednik Vlade meni
               tako izjemno zaupal in sva se marsikaj pogovorila. Marsikaj, česar nisem vedel, mi je
               povedal, kako se tukaj znotraj deluje, tudi paradržavno. In sem videl jasno izraženo
               mnenje predsednika Drnovška da tudi morda njemu prisluškujejo in da ga pokrivajo tudi
               na druge načine in da mu nekateri stari pripadniki in nekateri deli službe, ki so
               odtujeni od vodenja znotraj, igrajo paraobveščevalno službo. In to se je v naslednjem
               mandatu izkristaliziralo, ko je prišlo do zamenjave oblasti, ko enostavno niso mogli
               več zdržati, da na tak način pridobljene izsledke, informacije tudi politično
               uporabijo. In so jih uporabili. In moram reči, da ne vem kako. V prejšnjem mandatu
               sem bil potem, ko se je zakon menjal, tri mesece ponovno član komisije, ko je bila
               komisija razširjena. Takrat smo šli na nadzor na Sovo. Gospod predsednik, vi ste bili
               takrat predsednik te komisije, in moram reči, to je treba jasno povedati, da nismo
               bili člani komisije nikoli enakopravni po informacijah, ki smo jih dobili. Jaz kot
               predsednik nisem nikoli dobil ene bolj zaupne informacije, razen pisne informacije
               kdo vstopa v prostore Sove. Ko smo šli tja na nadzor, je kolega Kumer rekel: "Dajte
               nam na mizo, kdo je včeraj ob 11. oziroma pokažite kamere, kdo je včeraj ob 11. - to
               je bila nedelja, vstopil skozi vrata Sove." Jaz sem bil frapiran, da en poslanec ve.
               Potem je bil seveda tisti, ki ga je pravzaprav kriminaliziral, na nek način tisti je
               dejansko vstopil. Ampak to je nezaslišano. To je nekaj nezaslišanega, da eni člani
               komisije ali pa eni poslanci imajo posebne obveščevalne podatke iz Sove. Jaz sem bil
               takrat frapiran, pa prej 8 let član komisije za nadzor pa 4 leta predsednik pa nisem
               imel te posvečene vloge, da bi me kdorkoli obvestil o čem posebnem. Čeprav smo
               takrat, ko sem jaz bil, zapisali v zakon, da lahko pripadniki obveščevalnih služb, to
               mislim, da je še sedaj v zakonu, pridejo, poročajo komisiji, recimo, o nezakonitih
               dogajanjih, brez da bi bilo možno, da bi imeli kakšne sankcije zaradi tega. Ampak to
               možnost smo tudi razglašali takrat skozi parlamentarno razpravo, pa se ni zgodila.
               Jaz upam, da so te službe, dandanašnje že očiščene te stare miselnosti bivših služb,
               političnih služb, drugače so še vedno v funkciji na določenem segmentu, politične
               policije. Jaz upam, da nekdanji pripadniki pa visoki šefi teh komisij pa nekih teh
               služb niso servisirani s posebnimi informacijami danes. In zaradi tega sem bil toliko
               bolj v stresu, ko se danes odlikuje tiste, ki so dejansko v preteklosti vodili te
               službe in tudi pravzaprav pospeševali ali pa odobravali kršenje človekovih pravic.
               Tukaj je temeljna dilema, ali danes službam lahko zaupamo?</p>
               <p>Jaz se spomnim tudi, da smo nekoč šli v arhiv, ugotovili, da v arhivu
               .../Nerazumljivo./... mandatu še ogromno stvari manjka, da je potem direktor arhiva
               gospod Žumer v intervjuju izjavil, da se čistijo arhivi in da nimajo dostopa, da se
               sistematično iz državnih organov preprečuje, da bi se lahko šlo do Beograda, tisto,
               kar so Srbi takrat, ko še ni bilo sporazuma dovoljevali, in da se beograjski arhivi
               čistijo, da v Sloveniji ne bi prišlo kaj povezanega s povojnimi poboji ali kaj takega
               na plano in je bil takoj takrat zamenjan, gospod Žumer. In je opozoril na pozitivno
               stvar. Podobna paralela je sedaj pri državni tožilki, ko je hotela, da pri neki aferi
               ne bi šlo nekaj pod preprogo, je postala nezaželena, so jo šli takoj zamenjati, čez
               noč. In tukaj so te slabe prakse, ki so v tej državi očitno prisotne. In kdo lahko
               danes s strani teh oblasti zagotovi, da se to ne dogaja? Jaz ne krivim bivših
               direktorjev, s katerimi sem delal, ne krivim. Meni se zdi, recimo, gospod Lovrenčič
               je imel iskreno željo te stvari urediti in tudi sem prepričan, da sedanji direktor.
               Ampak sem slišal, da sedanji direktor enim ne ustreza več, da ga je treba menjati.
               Koga bosta postavili? Koga? Tistega, ki bo lahko zagotavljal politično delovanje
               obveščevalne službe. Jaz mislim, da so se sedaj obveščevalne službe po vsej tej učni
               uri v prejšnjem mandatu vendarle nekoliko izčistile in da delajo v skladu z zakonom.
               Hvala lepa.</p>
            </sp>
            <sp xml:id="SDZ5-Redna-16-2010-04-23.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Jerovšek ne morem razpravljati s tega mesta, to veste. Rekel bi to, da sem se
               jaz pogovarjal z gospodom Drnovškom, ko je bil predsednik države, tudi o tem, kako so
               se določeni dokumenti za njegovo diskreditacijo znašli na spletnem mestu Vlade
               Republike Slovenije, ampak pustimo to.</p>
               <p>Besedo ima gospod Franci Kek. Franco Juri. <stage>(Ne bo razpravljal.)</stage> Zvonko Černač kor
               razpravljavec v poslanski skupini SDS. Imate še 7 minut, ki vam jih je pustil kolega
               Jerovšek.</p>
            </sp>
            <sp xml:id="SDZ5-Redna-16-2010-04-23.sp88">

               <speaker>ZVONKO ČERNAČ:</speaker>

               <p>Hvala lepa.</p>
               <p>Mislim, da ja način, kot ga je komisija tokrat, moram reči, prvič ubrala v tem
               primeru, ko je razdelila poročilo na dva dela, se pravi na tisti del, kjer gre za
               podatke, katerih razkritje bi lahko pomenilo škodo za državo oziroma za posameznike
               in na drug del, kjer takih nevarnosti ni, naredila pomemben korak naprej k
               demokratizaciji naše družbe. Vi ne boste večno na oblasti, mi pa ne večno v
               opoziciji. In ta pot, ki jo komisija trasira v tem mandatu, ta pot je zelo pomembna
               za vse naslednje mandate, kajti v vsaki demokratični družbi so kontrolni mehanizmi
               izredno pomembni in izredno pomembno je, da so roke nadzora v teh kontrolnih
               mehanizmih druge, kot so tiste roke, ki imajo nadzor nad oblastjo oziroma ki imajo
               oblast.</p>
               <p>Zelo pomembno je seveda tudi, in s tem mislim, da se tudi kaže stopnja
               demokratizacije vsake družbe, da je čim več tistega, za kar ne obstaja noben razlog,
               da bi bilo zaupno, tajno, interno, da je javno. Vsi totalitarni sistemi so skozi
               skrivanje posameznih podatkov izvajali različne rabote, in več kot je tega skritega,
               manjša je stopnja demokratizacije družbe. Žal se v zadnjem obdobju v Sloveniji
               dogajajo neke čudne zgodbe, ki govorijo o tem, da želi oblast širiti polje zaupnega
               tudi tja, kamor to ni potrebno. Imeli smo kar nekaj primerov v zadnjem letu dni, ko
               se je v javnosti govorilo o nekem magnetogramu razgovora v zvezi s Hrvaško,
               predsednikov strank, ki je postal, po tistem, ko se je o njem javno govorilo na
               televiziji, nekaj dni ali tednov za tem zaupen. To so zlorabe, ki se jih je treba
               izogibati na vsak način in pomenijo odklon od demokratizacije družbe.</p>
               <p>Nekaj podobnega smo poslušali tudi danes v tej dvorani, ko se skuša, bi rekel, na
               vsak način prikazati, da o določeni zadevi ni mogoče razpravljati, kar naj bi
               pomenila, da gre za tajen podatek. In komisija, ko se je odločala in v tej točki, se
               je tudi odločila soglasno, da se ta zaključni del, zaključki stališča odprejo
               javnosti, se je odločila soglasno. Mislim, da je tukaj zelo pomemben prispevek k
               nadaljnjim obravnavam poročil v prihodnjih letih. Zanimivo je, kaj se je potem
               dogajalo, in to vzbuja začudenje in zaskrbljenost. Ko smo 2. 2. na tajnem zaprtem
               delu obravnavali poročilo in ko se je na predlog poslanca LDS zgodila prekinitev te
               točke in zahteva, da se dobi mnenje Vlade, ki smo ga tudi dobili. Bilo je sprejeto
               25. marca na seji, ko premier ni bil prisoten. Na isti seji je bil sprejet ta znani
               sklep o zadržanju parlamentarnega nadzora, da se je Vlada opredelila do stališč
               parlamentarne nadzorne komisije. Za kaj takega ni osnove, ne po poslovniku ne v
               zakonu. Še celo predsednik Državnega zbora je uvodoma pojasnil, da se Državni zbor o
               tem ne bo izrekal, danes, ker bi posegal v materijo oziroma pristojnost komisije. Se
               pravi, Državni zbor si je to pristojnost odločanja o tem vzel, Vlada pa se je do tega
               opredeljevala. To moram reči, ni najboljša popotnica in kaže na nek način na
               nerazumevanje funkcije parlamentarnega nadzora. Kaj je še zelo pomembno pri
               parlamentarnem nadzoru? Da se v javnosti ne vzbuja dvom o njegovi potrebnosti, o
               njegovi ustreznosti, kar je bilo v zadnjem obdobju storjeno nekajkrat, in to na
               lažniv način. Recimo, ministrica za notranje zadeve je mene in gospoda Gorenaka, ki
               je tudi član te komisije, javno obtožila, da hodiva po policijskih upravah in gledava
               v konkretne postopke. Ne eno ne drugo ni res. Pooblaščena skupina komisije, v kateri
               so vedno predstavniki opozicije in koalicije, ima pravico nadzora nad posebnimi
               ukrepi, ne pomeni nobenih konkretnih postopkov, in tako je bilo tudi v tem primeru.
               In v enem primeru mene sploh pri tem nadzoru ni bilo. Skratka, javnost je pa dobila
               zelo pomemben signal o tem, da midva iz SDS, se pravi, da SDS pregleduje konkretne
               policijske postopke. To je zelo slabo. S tem se je naredilo zelo veliko škode
               parlamentarnemu nadzoru. O tem sem obvestil tudi predsednika Vlade, pa nisem dobil
               odgovora. Glede na zadnje dogodke bom očitno prisiljen obvestiti institucije izven
               naše države, kajti mislim, da je treba parlamentarni nadzor varovati, če ne želimo,
               da se ta družba ponovno začne spreminjati v neko totalitarno družbo, kjer nihče ne bo
               smel govoriti ničesar, če tisti, ki je na oblasti, tega ne želi slišati. Tega ne
               smemo nikoli dovoliti. Ne smemo dovoliti, da nekdo, ki je na oblasti, reče, da je
               nekdo kršil ustavo, in kršil jo je zato, ker je on tako rekel in nihče v tej družbi
               nima pravice temu nasprotovati. Na drugi strani si ne smemo dovoliti, če so nekje
               bile storjene nepravilnosti, o katerih smo dolžni preko komisij govoriti, da bi
               govorjenje o tem preprečili, ker naj bi to posameznikom na tak ali drugačen način
               škodilo. Hvala lepa.</p>
            </sp>
            <sp xml:id="SDZ5-Redna-16-2010-04-23.sp89">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo Vlada, ministrica?</p>
               <p>Gospa dr. Ljubica Jelušič, prosim.</p>
            </sp>
            <sp xml:id="SDZ5-Redna-16-2010-04-23.sp90">

               <speaker>DR. LJUBICA JELUŠIČ:</speaker>

               <p>Najlepša hvala, spoštovani gospod predsednik. Gospe in gospodje poslanci!</p>
               <p>Tri točke so take vrste, kjer mi, prosim, dovolite, da jih komentiram oziroma nanje
               opozorim.</p>
               <p>Ker je čutiti, da obstaja nek dvom v zavedanje Vlade v legitimnost parlamentarnega
               nadzora, naj povem, da se Vlada zelo dobro zaveda potrebnosti, legitimnosti,
               ustreznosti in nujnosti parlamentarnega nadzora nad delovanjem izvršne oblasti in
               predvsem tudi nad delovanjem obveščevalnih in varnostnih služb. Dejstvo pa je, ko je
               šlo za vprašanje poročila oziroma teh odprtih, javnih stališč, ugotovitev in sklepov
               Komisije za nadzor nad varnostnimi in obveščevalnimi službami, je ta zbor 2. 2. letos
               želel slišati tudi mnenje Vlade. In z mnenjem, ki smo ga kot Vlada napisali, nismo
               želeli posegati v pristojnosti komisije, niti nismo želeli dvomiti v legitimnost
               delovanja komisije. Želeli smo samo odgovoriti na vašo zahtevo in v svojem mnenju smo
               v zadnjem odstavku tudi izrazili svoje pomisleke glede določene navedbe.</p>
               <p>Kar se tiče dvomov, ki so izraženi v poročilu komisije, oziroma v stališča, ki so
               navedena v točkah 6, 7, 8 in 9, naj povem, da je v zvezi s temi stališči Vlada
               Republike Slovenije ugotovila v svojem mnenju, da nima pripomb na poročilo, stališča
               ter ugotovitve komisije. Torej, gre za stališča, ki se nanašajo na področje delovanja
               Obveščevalno-varnostne službe Ministrstva za obrambo. Naj poudarim, da gre za
               poročilo, ki se nanaša na leto 2008. Pripombe, ki so bile tu izrečene, se verjetno
               nanašajo tudi na neko drugo obdobje. Tako da če gledamo leto 2008, Vlada ocenjuje, da
               so ugotovitve v točkah od 6 do 9 korektne oziroma ustrezne stanju. V zaščito
               institucije direktorja Sove naj povem, da obiski direktorja Sove na Vladi bi morali
               biti nekaj normalnega, saj je Sova, že iz naslova izhaja, vladna agencija, ki je pod
               nadzorom različnih parlamentarnih organov, deluje skladno z normativnimi podlagami,
               ampak vendarle, kako naj Vlad deluje, če ne bo imela obveščevalne in tudi varnostne
               podpore s strani ugotovitev in analiz, ki jih dela Sova. Tako, da v podporo oziroma v
               zaščito vsem direktorjem nekdanjim, sedanjim in prihodnjim, prosim, razumite, da
               direktorji Sove imajo pravico do vstopa v vladne institucije oziroma v vladne
               prostore in tudi do poročil Vladi. Najlepša hvala.</p>
            </sp>
            <sp xml:id="SDZ5-Redna-16-2010-04-23.sp91">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi besedo še predlagatelj? Prosim, Zvonko Černač.</p>
            </sp>
            <sp xml:id="SDZ5-Redna-16-2010-04-23.sp92">

               <speaker>ZVONKO ČERNAČ:</speaker>

               <p>Hvala lepa. Najprej eno pojasnilo glede zadnjega v razpravi, tisti, ki jo je pozorno
               poslušal, je bil obisk bivšega, direktorja Sove v kabinetu bivšega predsednika vlade,
               bivšega, bivšega predsednika vlade, povezan z nekimi dogodki, ki so se dogajali in za
               katere je bilo kasneje ugotovljeno, da niso imeli nobene podlage v zakonu, da bi jih
               Sova počela. Govorimo o prisluhih, o transkriptih, ki so se dogajali v preteklosti in
               to, kar se je dogajalo septembra leta 2004 na relacijah bivših predsednikov vlad
               Slovenije in Hrvaške. O tem je bilo govora.</p>
               <p>Drugače je pa normalno, da je Sova vladna služba in da je normalno, da če je to
               vladna služba, da mora poročati, sodelovati z Vlado in tako naprej.</p>
               <p>Torej, na kratko, če mi dovolite, bi ob zaključku povzel najprej ta formalni del, ki
               je bil tudi danes enkrat "osporavan" glede sprejemanja teh zaključkov in poročila.
               12. 11. 2009 je bilo to poročilo z zaključki na komisiji sprejeto, člani komisije so
               imeli dostop do njega od 3. 11. do 12. 11. tako v poročilo kot v zaključke. V tistem
               obdobju si tega poročila ni pogledal nihče, kasneje pred obravnavo 2. februarja pa
               dva poslanca Državnega zbora. Na seji komisije so bili prisotni člani, razen
               predstavnika DeSUS-a, gospoda Urha, upoštevane so bile vse pripombe k besedilu
               poročila in posebej k stališčem in ugotovitvam. Komisija je sprejemala to poročilo
               zaradi tega, ker je drugi del potem odprla za javnost v dveh delih, najprej smo
               razpravljali in sprejemali vsebinski del poročila, bil je sprejet brez glasu proti, s
               štirim glasovi "za". Sprejete so bile vse predlagane pripombe. Posebej smo
               razpravljali o teh ugotovitvah in stališčih ter zaključkih, ki jih imate danes v
               gradivu in ki so bili objavljeni v Poročevalcu 20. novembra, sprejeti so bili
               soglasno z glasovi vseh prisotnih članov komisije in z upoštevanimi vsemi pripombami,
               ki so bile podane.</p>
               <p>Komisija je prav tako soglasno sprejela sklepa, da so ugotovitve in stališča javnih
               del poročila oziroma javni dokument komisije. In soglasno je bil sprejet sklep, da se
               to poročilo skupaj s temi stališči pošlje Državnemu zboru. Državni zbor je to
               poročilo obravnaval na 13. seji, ki se je pričela 25. januarja, in konkretno 2.
               februarja, nakar je bila ta obravnava prekinjena, bil je tudi določen rok za vlaganje
               amandmajev - noben amandma ni bil vložen. Osrednji del teh ugotovitev oziroma
               zaključkov in stališč se nanaša na Slovensko obveščevalno varnostno agencijo. Zakaj?
               Zaradi tega, ker se je glavnina aktivnosti oziroma glavnina ugotovitev nekako
               sfokusirala oziroma skoncentrirala v tistem letu, na katerega se poročilo nanaša. V
               tem letu smo bili priča zaključkom nekaterih postopkov. Tako zaključkom postopkov, ki
               jih je upravljalo Računsko sodišče Republike Slovenije, kot zaključkom glede vladne
               delovne skupine. V tem letu je bilo sprejeto zaključno poročilo na Vladi in seveda
               nekaterim drugim postopkom, ki so govorili o tem, da je glede na težo nepravilnosti
               in kršitev, ki so se v tem obdobju in v preteklosti dogajale v Slovenski
               obveščevalno-varnostni agenciji, pomembno dati težo temu področju tudi zaradi tega,
               da bi v bodoče se kaj takega nikoli več ne zgodilo.</p>
               <p>Zanimivo je nekaj, zakaj so nekateri tako živčni, ko se to poročilo obravnava in
               zakaj izpostavljajo posamezen primer. Jaz sem imel na novinarski konferenci 2.
               februarja tukaj v Državnem zboru, po tistem, ko je bila obravnava poročila
               prekinjena, novinarsko konferenco na kateri sem povedal tisto, kar je mogoče
               povedati. Zanimivo, novinarka Pop Tv-ja, edino vprašanje, ki mi ga je postavila 2.
               februarja, je bilo, kako komentiram odškodninsko tožbo v višini 50.000 evrov gospoda
               Podbregarja proti meni. V poročilih zvečer na 24 ur je bil samo prispevek o tej
               tožbi. Niti besede o tem, o čemer je razpravljal Državni zbor 2. februarja. Ampak,
               kar je najbolj zanimivo, tožba je bila na sodišče v Kopru sprejeta 2. februarja,
               torej istega dne. Jaz sem jo dobil pred kakim mesecem dni nazaj. Ta tožba, s katero
               me, moram povedati, gospod Podbregar toži zaradi ugotovitev parlamentarne komisije,
               zaradi te osme alineje, jaz pa poleg tega nisem povedal kaj takega, kar bi bilo
               sporno, mnogi pred menoj pa bistveno več. To je zame tožba s politično konotacijo in
               njen namen ni zavarovanje pravic tožnika, pač pa preobrnitev pozornosti od
               neprijetnih ugotovitev Računskega sodišča, Vlade, Komisije za preprečevanje korupcije
               in drugih organov, ki se nanašajo na obdobje, ko je Sovo kot direktor vodil gospod
               Podbregar. Vendar nisem jaz odgovoren za njegova ravnanja, kar sem povedal prej kot
               predsednik komisije, kot ne morem biti odgovoren za ravnanje ministrice ali kogar
               koli drugega v tej državi. Ne morem jaz prevzeti te odgovornosti, tudi, če bi jo
               želel. To odgovornost mora prevzeti vsak posameznik sam in ne more, če povem
               hipotetično, kriminalec obtoževati kriminalista, ker ga preganja. Ne more, to je
               narobe svet. Očitno pa vsi postopki, ki so bili, mislim, da že v 2007 in 2008 v zvezi
               z nepravilnostmi v Sovi sproženi, bodo dejansko, tako kot je bilo danes nekje tu v
               dvorani rečeno, zaradi tega, ker ne tečejo tako, kot bi morali, zastarali.</p>
               <p>Mislim, da bi bilo prav, da se Državni zbor le seznani s tistimi bistvenimi
               ugotovitvami, stališči, ki jih je komisija sprejela. Omejil se bom samo na tiste
               najpomembnejše. Šel bo po sklopih, tako kot jih imate v gradivu.</p>
               <p>Najprej glede Sove. Glede Sove je v teh soglasno sprejetih zaključkih ugotovljeno,
               da je Sova do sredine leta 2008 predlaga Arhivu Republike Slovenije celotno gradivo,
               ki je nastajalo v SDV pred 17. 5. 1990, ker bi morala v skladu z zakonom storiti že
               prej, pri čemer je del gradiva še vedno shranjen v prostorih Sove, z njim pa upravlja
               Arhiv Republike Slovenije. Zunanji strokovni nadzori, ki so bili na Sovi zaključeni
               konec leta 2008, so pokazali, da so bili nujni in utemeljeni, še zlasti finančni
               nadzor, nadzor sistema javnih uslužbencev in premoženja agencije. Računsko sodišče je
               3. 12. 2008 izreklo negativno mnenje glede poslovanja Sove v preteklih letih,
               pretežno v obdobju, ko je agencijo vodil dr. Iztok Podbregar. O poslovanju
               nezakonitega posebnega sklada se Računsko sodišče ni izrekalo, ker v preteklih letih
               sklad niti ni bil evidentiral, zato revizije ni bilo mogoče opraviti. Agencija je
               odpravljala ugotovljene nepravilnosti že med revizijo in ob sodelovanju Računskega
               sodišča Republike Slovenije. Glede zahteve za vzpostavitev zakonitega stanja porabe
               sredstev posebnega sklada, je agencija poročala Vladi, ki je soglašala z načinom
               sprejetih rešitev. Zaradi preveč izplačanih plač uslužbencem v preteklosti pred
               pristojnimi organi potekajo različni postopki, prav tako so odprti postopki glede
               terjatev številnih drugih zneskov za povrnitev neupravičeno pridobljene premoženjske
               koristi, kakor tudi postopki zaradi suma storitve kaznivih dejanj, ki se preganjajo
               po uradni dolžnosti. Komisija pričakuje od pristojnih organov v državi, da bodo ti
               postopki čim prej zaključeni.</p>
               <p>Poteka tudi več postopkov glede zavarovanja vloženih finančnih sredstev v podjetje
               Webs, kar vse kaže na to, da je posamezna ozka skupina znotraj Sove vzpostavila
               vzporeden sistem delovanje mimo veljavnih pravil in predpisov, ki je svoj vrhunec
               doživel v obdobju dr. Iztoka Podbregarja, kjer je Sova v enem delu delovala kot
               politična policija, v oklepaju <stage>(nezakonit posredovanje tajnih informacij, nezakonita
               izplačila, tajno sledenje, komunikacij mimo zakona)</stage>. Sova danes vzpostavlja delovne
               zakonitosti, strokovnosti ter pravočasnosti nalog in postopkov. Poslovanje, kakršno
               je bilo v preteklih letih, po temeljitih nadzorih ni možno več vpeljati nazaj. Ti
               zaključki so bili na komisiji soglasno sprejeti. Zakaj? Zaradi tega, ker temeljijo na
               dokumentih, tudi na javnih dokumentih. Jaz jih sedaj ne bom bral, ker ni dovolj časa.
               Vendar v teh dokumentih, ki so bili v letu 2008 javno objavljeni, so navedeni tudi
               zneski, o katerih je govora, in vse utemeljitve, ki so vsebovane v teh zaključkih
               komisije, izhajajo iz teh dokumentov in iz javno znanih ugotovitev. In ena izmed
               bistvenih stvari, ki govori o tem, da se je dejansko v Sovi v tistem obdobju
               vzpostavil nek čuden sistem, da je ta služba v preteklosti sledila tudi drugim, ne
               samo državnim interesom oziroma ne samo interesom, zaradi katerih je bila
               ustanovljena, da se je v bistvu vzpostavil nek sistem, ki bi ga lahko poimenovali
               Parasova oziroma Sova v Sovi. Recimo sam primer tega podjetja. V medijih je bilo
               objavljeno, da je šlo za podjetje Webs. Bilo je ustanovljeno posebno podjetje, vendar
               njegova dejavnost ni bila usmerjena v izvajanje dejavnosti z državno obveščevalno
               službo. Podjetje je bilo ustanovljeno na moža delavke zaposlene v agenciji. Ta
               delavka je poznala delovanje posebnega sklada, je bila v obdobju pred letom 2003
               zadolžena za poslovanje z njim. Gre za osebo, ki je pred letom 1991 delovala v
               nekdanji SDV, in največkrat so bile zasledovane osebe iz kroga Nove Revije.
               Lastništvo tega podjetja je bilo konec leta 2005 preneseno na ženo bivšega
               operativnega delavca agencije, ki je bil na agenciji zaposlen do 30. 6. 2005.
               Ugotovljeno je bilo, v agenciji je bilo to ugotovljeno, da je imel ponarejeno
               spričevalo o zaključenem šolanju in kljub temu da mu je prenehalo delovno razmerje
               30. 6. 2005, je bilo temu podjetju en dan prej, 29. 5. 2005, nakazanih iz posebnega
               fonda milijon 120 tisoč tolarjev. To je samo kot primer ugotovitev, ki so se sicer
               dogajale prej, ampak so dobile ta zaključek v teh poročilih Računskega sodišča in
               posebne skupine v letu 2008, in ki so javne. Te ugotovitve so javne in so bile v letu
               2008, tako kot sem jih sedaj prebral, tudi javno objavljene.</p>
               <p>Zdaj, kar nekaj alinej je še, ki govorijo o tem, da je bilo to poslovanje, malo
               rečeno, čudno. V Sovi so bile fiktivne zaposlitve, agencija je imela sklenjenih vrsto
               zunanjih pogodb o svetovanju, kljub temu da je bistveno presegala kadrovski načrt, ki
               je dovoljeval število sodelavcev. Potem so bili posamezni izvajalci taki, ki so bili
               plačevani iz več virov. Za enega je bilo ugotovljeno, da je v štirih letih pridobil
               preko takratnih 7 milijonov tolarjev neobdavčenih sredstev, ker je prejemal gotovino
               preko tega tako imenovanega posebnega fonda. Glede izplačil v Sovi, je načelno mnenje
               številka 100 sprejela tudi Komisija za preprečevanje korupcije, kjer je ugotovila, če
               povzamem samo bistveno ugotovitev, "ravnanje uradne osebe v državnem organu, ki z
               zaupanimi finančnimi sredstvi opravlja nenamensko in negospodarno ter s tem omogoča
               okoriščanje drugih, ustreza definiciji korupcije". In še, "pregledano gradivo in
               ugotovitve delovne skupine ter Komisije za preprečevanje korupcije kažejo, da je
               direktor agencije z neproračunskimi sredstvi posebnega sklada ravnal v nasprotju z
               načeli namenskosti in gospodarnosti razpolaganja z zaupanim premoženjem državnega
               organa, ki ga vodi".</p>
               <p>Bile so številne neupravičene beneficije, bili so najemi konspirativ za uslužbence
               in njihove člane, ne za izvajanje obveščevalne dejavnosti in tako naprej.</p>
               <p>Torej, če povzamem, v Sovi je bilo daljše obdobje v ožjem krogu zaposlenih
               skoncentrirano vodenje, upravljanje in nadzor nad posebnim skladom in črnim fondom
               ter nabavo in uporabo ključnih posebnih operativnih sredstev. Tako se je znotraj
               formalne organizacije oblikovala še neformalna sredina, ki je bila dejansko brez
               nadzora in je prikrivala izvajanje številnih nalog. Nabava določene specialne tehnike
               in druge opreme za to neformalno skupino, tako imenovano neformalno skupino, je bila
               ločena od nabav za druge organizacijske enote agencije. Te navedbe izhajajo iz javnih
               poročil. Tri poročila vladne skupine so javna, bila so tudi povzeta v medijih, to
               povem vnaprej zaradi tega, ker domnevam, da nekateri zelo pozorno spremljajo danes to
               sejo in komaj čakajo, na kateri piki in vejici bi lahko Černača ujeli, da bi ga
               obtožili izdaje tajnih podatkov.</p>
               <p>Zakaj sem jaz danes ponovno poudaril in povzel nekatere ugotovitve, ki so bile že
               ugotovljene in ponovljene? Zaradi tega, ker je bila vržena v javnost domneva oziroma
               dvom, da ugotovitve, zaključki Komisije za nadzor obveščevalnih služb ne temeljijo na
               verodostojnih dokumentih. Mislim, da to ni dobro. Jaz bi lahko govoril še nekaj ur o
               teh stvareh. Vse, kar smo sprejeli, smo sprejeli na podlagi ugotovitev, ki stojijo,
               so evidentirane in za katere v komisiji nismo odgovorni, smo pa dolžni o njih
               govoriti in jih predstaviti javnosti.</p>
               <p>Na področju dejavnosti obveščevalno-varnostne službe, mislim, da je bistvena
               ugotovitev komisije, da komisija ocenjuje, da je služba svoje delo opravljala
               uspešno, tako v obrambnem kot tudi v nacionalno-varnostnem smislu. Bila je pomemben
               člen pri zagotavljanju varnostne podpore pripadnikom Slovenske vojske v mednarodnih
               operacijah in misijah. Uspešna je bila področju mednarodnega sodelovanja in izmenjave
               obveščevalnih podatkov. Delovala je zakonito in strokovno, kar je potrdila tudi
               opravljena revizija, saj večjih nepravilnosti v zadnjih dveh letih na področju
               poslovanja ni bilo. Ta ugotovitev izhaja tudi iz mnenja Računskega sodišča, ki je
               tako kot SOVA, kjer je bilo izrečeno negativno mnenje, izreklo drugačno mnenje in
               temu je sledila tudi na podlagi drugih ugotovitev komisije tudi komisija sama.</p>
               <p>Za področje dejavnosti policije v smislu izvajanja posebnih preiskovalnih ukrepov
               kriminalistične policije je komisija ugotovila, da komisija v preteklih letih ni v
               celoti izvajala določb Zakona o parlamentarnem nadzoru obveščevalnih in varnostnih
               služb, saj komisija ni obveščala o nabavi naprave in opreme, ki omogoča poseg v
               ustavno varovane človekove pravice do komunikacijske zasebnosti, kar je bilo
               ugotovljeno.</p>
               <p>Prav tako komisija ugotavlja, da policija komisije ne obvešča o vseh prikritih
               preiskovalnih ukrepih, kar onemogoča celovit parlamentarni nadzor. Dvom o izvajanju
               določenega preiskovalnega ukrepa obstaja na primeru, kjer je policija odredbe
               pridobila 20. 11. 2008. Navedeni ukrepi so bili pripravljeni po analizi nosilcev
               komuniciranja zaključeni 12.12. Kasneje pa je policija ponovno in mimo usmeritev
               tožilstva začela z zbiranjem podatkov o uporabnikih telefonskih številk, hkrati pa
               primera ni registrirala in ga ni vodila pod zadevo ukrepov, kar je dejansko pomenilo,
               da je izvajanje ukrepa želela prikriti. To je bilo ugotovljeno na enem izmed nadzorov
               pooblaščene skupine komisije. In tudi na podlagi tega odkritja in te ugotovitve so se
               stvari v zadnjem obdobju popravile in izboljšale, in sem prepričan, da do takih
               primerov ne prihaja več.</p>
               <p>"Za področje nadzora operaterjev elektronskih komunikacij je komisija ugotovila, da
               nekateri operaterji kljub večkratnim pozivom vztrajno kršijo določbe 29. člena Zakona
               o parlamentarnem nadzoru obveščevalnih in varnostnih služb," in to kar nekaj časa,
               "zato je predlagala Vladi, da Agencija za pošto in elektronske komunikacije čim prej
               preveri pri teh operaterjih zagotavljanje tajnosti in zaupnosti pri poslovanju." No,
               moram reči, da smo v skladu s tem zadnjim stališčem oziroma zadnjo ugotovitvijo tudi
               poenotili metodologijo sporočanja podatkov. Da je na podlagi te poenotene
               metodologije in na podlagi obveščanja od takrat naprej to poročanje ustrezno, ažurno,
               v skladu z določbami Zakona o parlamentarnem nadzoru obveščevalnih in varnostnih
               služb. In tudi pri operaterjih, pri katerih so se v preteklosti pojavljali problemi,
               se ti problemi ne pojavljajo več. Recimo, šlo je za nekega operaterja, od katerega ni
               bilo teh poročil, od tega trenutka naprej, ko smo o tem razpravljali in sprejeli te
               ugotovitve ter zahtevali, da se poročila redno pošiljajo, komisija sedaj ta poročila
               dobiva redno in v predvidenih rokih.</p>
               <p>Skratka, moja ocena je, da je komisija, kljub temu da so nekateri želeli na
               političen način problematizirati njeno delo, v letu, na katero se poročanje nanaša -
               treba pa je povedati, da je, resnici na ljubo, to v pretežni meri še leto prejšnjega
               mandata -, opravila veliko delo. V tem mandatu smo mi s tem delom po najboljših
               možnih poteh in na najboljše možne načine želeli nadaljevati. Mislim, da skušamo
               zagotavljati parlamentarni nadzor, ki je politični nadzor, ki ni strokovni nadzor.
               Treba je vedeti, da komisija parlamenta za nadzor obveščevalnih in varnostnih služb,
               ne da nima možnosti, ampak tudi ni njen namen, da bi zagotavljala strokovni nadzor
               nad delom teh služb; za to so pooblaščeni in zadolženi drugi. Naš namen je, da
               zagotavljamo političen, neodvisen nadzor nad delom služb, ki imajo izredno velike
               pristojnosti in pooblastila, s katerimi v skladu z zakoni tudi posegajo v temeljne
               človekove pravice. In v interesu vseh nas ter v interesu zaupanja državljank in
               državljanov v to, da se v te pravice ne posega nepooblaščeno, nezakonito, je, da
               vzpostavljamo zaupanje v te službe. In mislim, da je eden izmed pomembnih mehanizmov
               tudi podpora oziroma posebna teža na parlamentarni komisiji, ki ta nadzor izvršuje.</p>
               <p>Ob zaključku bi se zaradi tega rad zahvalil tako tistim, ki so v pomembnem delu
               leta, za katerega obravnavamo to poročilo, to nalogo opravljali, kot tudi vsem svojim
               kolegom, s katerimi delamo v sedanjem mandatu, za vso pomoč pri opravljanjem delu,
               seveda tudi strokovnim službam, ki nosijo največjo težo odgovornosti pri pripravi
               posameznega materiala, in seveda vsem, ki ste na tak ali drugačen način pripomogli k
               temu, da je komisija kljub nekaterim zapletom to poročilo sprejela brez glasu proti
               in zaključke stališča in ugotovitve soglasno. Hvala lepa.</p>
            </sp>
            <sp xml:id="SDZ5-Redna-16-2010-04-23.sp93">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Vsi prijavljeni razpravljavci, ki ste to želeli, ste dobili besedo. Ker
               čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika še kdo razpravljati. Eno prijavo imamo, zato bomo
               odprli možnost za prijavo k dodatni razpravi. Obveščam vas tudi, da lahko se prijavi
               seveda ustno tudi ministrica, ki bi dobila potem besedo zadnja. Prosim za prijavo.</p>
               <p>Vsakdo dobi pet minut. Lahko jim damo pet minut? Vsakdo ima pet minut. Besedo ima
               gospod Anderlič.</p>
            </sp>
            <sp xml:id="SDZ5-Redna-16-2010-04-23.sp94">

               <speaker>ANTON ANDERLIČ:</speaker>

               <p>Glejte, že prej je bilo povedano in tudi sedaj je predsednik komisije potrdil, da -
               jasno, oni so naredili neko poročilo po svoji presoji za obdobje, v katerem niso oni
               opravljali nadzora, torej takrat, ko ste vi bili predsednik komisije, in sem trdno
               prepričan, iz tistega, kar sem videl, sem eden od tistih dveh, ki sem celo dvakrat
               šel pogledati v času - ne takrat, ko nisem smel, ampak takrat, ko je bilo na
               razpolago po sprejetju poročila komisije - in z zagotovostjo trdim, da ni mogoče iz
               ničesar, kar je v dokumentih, napraviti politično oceno, kajti tukaj gre za poročilo
               komisije in na koncu piše: ugotovitve, stališča in sklepi. V točki, ena zadnja pika
               pod prvo poglavje in s to zadnjo piko črno, ki je, je tipična politična ocena, kjer
               piše, da je v nekem obdobju, niti ne govori, v katerem obdobju, ampak o nekem
               obdobju. Poročilo pa se nanaša na leto 2008, čeprav je že tukaj sporno, ali lahko
               nekdo za nazaj o delu nekoga drugega dela poročila in zaključke. Ampak pustimo, če je
               praksa taka. Ampak ni pa mogoče take politične ocene dati, da se je to res dogajalo,
               kajti ne piše niti kdaj, niti v katerih primerih, niti na kakšen način bi se naj to
               sprevrglo v delovanje politične policije, kot se tukaj kaže. Še več. Tukaj je bilo
               največ razprave o letu 2004, ne pa o letu 2008 in vi navajate neke transkripte in ne
               vem kaj še vse iz obdobja 2004, mi smo vmes obravnavali v Državnem zboru že vsaj 4
               poročila za določeno obdobje nadzora. Vsako leto posebej to počnemo. In v čem je
               pravzaprav ta vrednost, ta presežek teh vaših ugotovitev? Jaz mislim, da gre tukaj za
               zelo hudo obtožbo, da gre za oceno, ki presega vsakršne normalne okvire, ko gre za
               relacije parlament, preko komisije nadzor, služb in podobno. Kot pravite, "ja, proti
               nekaterim uslužbencem v preteklosti". Povejte za koga gre. Enkrat pišete, ker vam
               odgovarja, da je to bil gospod Podbregar, ker je bil direktor, ampak v nekem obdobju
               je bil pa direktor gospod Šinkovec - v točki pred tem. Tega ne zapišete, da je
               neupravičeno izplačeval, zaposloval in tako naprej. Dajte povedati tisto, kar je
               javno. Namreč jaz govorim o tem na način, ker to vem predvsem zaradi tega, ker sem
               prebral v časopisu. V časopisu je pisalo, kako je to pravzaprav šlo in kako naj bi
               resnično se nekdo okoriščal. Ampak, ker vam to ne odgovarja, ker predsedniku komisije
               ne odgovarja, da bi obe točki ali pa vse točke bile na enak način obravnavane, pač
               tega tam ne zapiše v primeru direktorja, pač s tem seveda, da je, če se prav spomnim,
               mislim, da leta 2006 gospod Podbregar odstopil s funkcije .../Oglašanje iz klopi./...
               Prosim? 2006. Mi imamo poročilo za 2008 in tukaj praktično nastopa samo on. Ali je to
               zaradi ... Ja gospod Gorenak, saj je poročilo za 2008! A govorite o Podbregarju ves
               čas? Danes se je gospodu Černaču zareklo, ko je govoril o nekih nastopih na politični
               sceni, ne vem kje, da bo kandidiral za župana ali ne vem kaj. Kaj ima to zveze s
               poročilom za leto 2008? Razen, če želite preko tega avditorija obračunati z vašim
               protikandidatom v Postojni. Mogoče. Ampak potem ne govorite, da opravljate svoje
               delo, prvega nadzornika korektno in pošteno, v imenu tudi vseh nas, ki celo dostopa,
               razen takrat, ko napravite vi poročilo, nimamo do teh podatkov. Kar je normalno, kar
               jaz akceptiram, ampak takrat, ko pa poročate tudi v mojem imenu, ker to je pač
               Državni zbor, v imenu Državnega zbora vi to počnete, takrat pa je treba te stvari
               povedati korektno, tako kot tudi dejansko so.</p>
               <p>Meni je žal, da prejšnji predsednik, pač zdaj vodi sejo, ni se tudi vključil v te
               .../Opozorilo za konec razprave./..., ampak na koncu ne vem, če se lahko zadovoljim s
               tem kot poslanec in ki bom konec koncev soodgovoren, ker to bo ostalo v arhivu, da se
               ne morem opredeliti in da bom zavrnil to ugotovitev, ki ne odraža dejanskega stanja
               .../Izkop mikrofona./...</p>
            </sp>
            <sp xml:id="SDZ5-Redna-16-2010-04-23.sp95">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Zvonko Černač. .../Oglašanje iz klopi./ Ne morem vam dati
               besedo, niste se prijavili.... Pri delitvi časa ni replik.</p>
            </sp>
            <sp xml:id="SDZ5-Redna-16-2010-04-23.sp96">

               <speaker>ZVONKO ČERNAČ:</speaker>

               <p>Hvala lepa. Danes nisem govoril o nobenem kandidatu za župana. .../Oglašanje iz
               klopi./ Ne, poglejte magnetogram, gospod Anderlič. To ste govorili vi. Izgleda, da je
               to neka manira v LDS-u, da se poskuša neke besede spraviti drugemu nasprotniku v
               usta. Govoril sem, da vam verjetno ugotovitve politično ne ustrezajo zaradi tega, ker
               tisti, ki so odgovorni za nepravilnosti, ki so se dogajale v Sovi pripadajo vaši
               politični opciji. Ampak da za to ne more biti odgovoren predsednik komisije in ne
               tisti, ki ta ravnanja odkrivajo, ampak so za to odgovorni tisti, ki so pač te
               storitve ali opustitve delali.</p>
               <p>Zakaj se nanašajo oziroma zakaj so tudi podatki, ki se nanašajo na prejšnje obdobja
               v tem poročilu? To sem pojasnil in bom pojasnil še enkrat: zaradi tega, ker so se vse
               aktivnosti v zvezi z odkrivanjem nepravilnosti nadaljevale v letu 2008, začele v letu
               2007, nadaljevale v 2008 in se v letu 2008 tudi v veliki meri, razen kazenskih,
               odškodninskih in ostalih postopkov zaključile. Če je bilo poročilo Računskega
               sodišča, če ga je komisija obravnavala v letu 2008, potem ga seveda ni mogoče
               spregledati. Če smo obravnavali poročilo vladne skupine, ki je zaključila svoje delo
               v letu 2008, tudi tega ni mogoče spregledati. Jaz sem pojasnil, zakaj so v tem
               poročilu stvari, ki se nanašajo tudi na prejšnja obdobja, ker so bile pač takrat
               dokončno razkrite.</p>
               <p>Povedal sem tudi, da proti gospodu Šinkovcu iz teh podatkov, s katerimi je
               razpolagala komisija, ni mogoče sklepati, da so bili vloženi kakršnikoli postopki,
               zaradi tega podatka v tem ni.</p>
               <p>Vi ste tudi danes v tej razpravi govorili o tem, da marsikaj v poročilu manjka.
               Treba je ponovno poudariti, da ne manjka. Vse, kar je bilo ugotovljeno, je zapisano,
               vendar pa je danes obravnava tega poročila presežena zaradi tega, ker je bila
               obravnavana 2. februarja in govorimo samo o zaključkih.</p>
               <p>To priliko izkoriščam še za to, da povem odgovor na vprašanje, ki je bilo
               izpostavljeno tudi v razpravi; ali lahko tem službam zaupamo, je bilo rečeno. In
               posebej v zadnjih mesecih in dneh se pojavljajo tudi v javnosti sumi, da se v tej
               državi prisluškuje po dolgem in vse počez. Mislim, da so to zelo nevarne situacije in
               jaz moram kot predsednik komisije povedati v skladu s tistim, kar komisija počne in
               kar je preko pooblaščenih skupin do sedaj gledala, da temu ni tako. Da se izvajajo
               aktivnosti v službah, nad katerimi ima komisija pristojnost v skladu z veljavno
               zakonodajo. Se pa seveda pojavljajo v zadnjih tednih in dneh tudi določene anonimke,
               nekatere se nanašajo predvsem na Slovensko obveščevalno varnostno agencijo, v katerih
               je ogromno lažnih navedb, ki pa verjetno bi jih bilo potrebno raziskati, zaradi tega,
               ker se lahko zgodi, da se nam bo zgodila čez nekaj tednom, mesecev ali pa dni kakšna
               anonimka, ki bo obelodanila kakšne podatke, ki bi dejansko morali ostati zaupni.
               Mislim, da je tukaj zelo pomembna naloga organov pregona, da se s temi stvari resno
               ukvarjajo in da odkrivajo tista dejanja, ki lahko dejansko pomenijo škodo tej državi.</p>
               <p>Ni dobro, da bi se fokusiralo odkrivanje na tisto, kar ne pomeni nobene škode in na
               neko izrečeno javno besedo, ki je mogoče za političnega nasprotnika neprijetna, ne
               pomeni pa nobenega posega v zaupne podatke. Zaenkrat na podlagi tega, kar je komisija
               videla do sedaj, pa lahko zagotovim, da službe, ki so nadzorovane, delujejo v skladu
               z veljavno zakonodajo in seveda tudi operaterji. Hvala lepa.</p>
            </sp>
            <sp xml:id="SDZ5-Redna-16-2010-04-23.sp97">

               <speaker>PREDSEDNIK DR. PAVEL GANTAR:</speaker>

               <p>Hvala. Besedo ima gospod Jožef Jerovšek.</p>
            </sp>
            <sp xml:id="SDZ5-Redna-16-2010-04-23.sp98">

               <speaker>JOŽEF JEROVŠEK:</speaker>

               <p>Hvala lepa, še enkrat. Vidim, da sta se nam sedaj ob koncu pridružili še iz
               notranjega ministrstva in logistične službe. Lepo pozdravljam.</p>
               <p>Javil sem se k tem dodatnem zato, gospod predsednik, ker sem imel občutek, da ste
               hoteli relativizirati moje poročanje o razgovoru s predsednikom Vlade Drnovškom
               takrat, ko sem jaz bil predsednik Komisije za obveščevalne službe. Ne vem, kaj vam ni
               bilo prav, ampak imel sem občutek, kot da ste hoteli relativizirati to, da je gospod
               Drnovšek dejal s strašnim zaupanjem, da so nekako še takrat v tistem času bile
               obveščevalne službe prestreljene s starimi silami in da je poslal novega direktorja,
               da to pač nekako uredi in dejansko je imel silno nezaupanje v en del obveščevalnih
               služb v tistem času. Meni je bila ta informacija izjemno koristna, kajti bil sem
               prepričan, da je bilo v tistem času stanje že izboljšano, ampak iz ozadja so imeli
               oblast takrat še stare sile, ki pravzaprav še niso sprejemale demokratičnih
               standardov. Videl sem, da je gospod Drnovšek takrat zelo odkrito govoril in se je na
               nek način takrat tudi še bal teh starih sil, ne obveščevalnih služb, in verjetno je
               to bil tudi ta vzrok, da so takrat vlada in ministri bistveno premalo koristili Sovo
               in informacije, ki bi jih morala v korist države zbirati. Mi smo takrat iz komisije
               navajali, zakaj na gospodarskem področju obveščevalna služba ne zbira boljših
               informacij. Recimo, ko je bil nek ponudnik s kajmanskih otokov, niso vedeli nič.
               Prvič, manj kot novinarji o tistem ponudniku in tako naprej.</p>
               <p>Jaz se tu strinjam z ministrico, nihče ne nasprotuje, da direktor obveščevalne
               službe mora tudi na posvet k predsedniku vlade, ministrom in tako naprej, seveda pa
               mora v okviru zakonitosti, ne sme nositi transkriptov, ki jih zakon ne predvideva. To
               je eno, ampak v zvezi s tem, kar sem govoril, o slutnjah gospoda Drnovška takrat, se
               bojim, da bo tudi sedanji predsednik Vlade oziroma ima neko nezaupanje, sem videl,
               ker zadnjič, ko sta na Odboru za obrambo gospod Kek in gospod Kumer obelodanila
               anonimko - ne vem, kdo jo je dobil, vsi je nismo dobili - je še isti dan gospod Pahor
               poklical direktorja na razgovor in da je to verjetno poskus nekaterih znotraj sedanje
               koalicije sistematično sejati nezaupanje v delovanje obveščevalnih služb. Prav gotovo
               so takšni interesi, da se sistematično seje nezaupanje v delovanje teh služb in da
               tudi predsednika Vlade skušajo malo zdiferencirati in ga v nekaterih zadevah na nek
               način narediti konfuznega.</p>
               <p>Mislim, da je današnja debata koristna. Če so nekatere stvari prišle na dan ali na
               ušesa komisije v letu 2008, pa so se zgodile prej, je logično, da se v zvezi s tem
               poročilom in temi stališči o tem razpravlja. Takrat ni bilo vse znano, kaj se je
               dogajalo v podpalubju v letu 2006 ali kakšno leto prej, kajti dejstvo je, da je tudi
               v času prejšnje vlade en del obveščevalcev te vlade še ni lojalno sprejemal. Ni. Je
               delal po posebnih kanalih. To se je izkazalo takrat. In prav je, da o tem
               spregovorimo, kajti službe morajo delovati v okviru zakonitosti, v okviru zakona, v
               okviru ustave in spoštovati vse pozitivne standarde človekovih pravic.</p>
               <p>Zdaj pa, da se službe postavijo na stališče .../Opozorilni znak za konec
               razprave./... da, "tega predsednika vlade jaz ne priznavam", je to nezaslišano.</p>
               <p>Hvala lepa.</p>
            </sp>
            <sp xml:id="SDZ5-Redna-16-2010-04-23.sp99">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključujem razpravo in ugotavljam, da se je Državni zbor seznanil s stališči in
               ugotovitvami Komisije za nadzor obveščevalnih in varnostnih služb.</p>
               <p>S tem zaključujem to točko dnevnega reda.</p>
               <p>Prekinjam 16. sejo Državnega zbora, ki jo bomo z glasovanjem nadaljevali ob 14. uri
               in 50 minut.</p>
               <p><stage>(Seja je bila prekinjena ob 14.18 in se je nadaljevala ob 14.50.)</stage></p>
            </sp>
            <sp xml:id="SDZ5-Redna-16-2010-04-23.sp100">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje, prehajamo na
               glasovanje Državnega zbora o predlogu odločitve. Poslanke in poslance prosim, da
               preverite delovanje glasovalnih naprav.</p>
               <p>Nadaljujemo z <title>9. točko dnevnega reda - to je s prvo obravnavo Predloga zakona o
                  spremembah in dopolnitvah Zakona o odvzemu in presaditvi delov človeškega telesa
                  zaradi zdravljenja</title>
               </p>
               <p>Prehajamo na odločanje o naslednjem predlogu sklepa. Predlog zakona o spremembah in
               dopolnitvah Zakona o odvzemu in presaditvi delov človeškega telesa zaradi zdravljenja
               je primeren za nadaljnjo obravnavo. Obrazložitev glasu v imenu poslanske skupine? V
               imenu Poslanske skupine SDS, dr. Tisel.</p>
            </sp>
            <sp xml:id="SDZ5-Redna-16-2010-04-23.sp101">

               <speaker>MAG. ŠTEFAN TISEL:</speaker>

               <p>Hvala za besedo, spoštovani gospod predsednik, poslanke, poslance. Poslanska skupina
               Slovenske demokratske stranke je naklonjena transplantacijski medicini in poslanci
               bodo glasovali sicer po svoji vesti. Glede tega zakona, ki je predlagan, pa osebno
               tudi to obliko podpiram, ke zaupam zdravnikom in njihovi dejavnosti. Danes je bilo
               kar precej nezaupanja do tega, pa vendarle, pred desetimi leti ...</p>
            </sp>
            <sp xml:id="SDZ5-Redna-16-2010-04-23.sp102">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani. Prosim.</p>
            </sp>
            <sp xml:id="SDZ5-Redna-16-2010-04-23.sp103">

               <speaker>MAG. ŠTEFAN TISEL:</speaker>

               <p>Pred desetimi leti smo propagirali te izkaznice preko Rdečega križa za darovalce
               organov. Nekatere kolegice, sem videl, jih imajo s seboj. Kasneje se je pa ta
               dejavnost malo opustila in zato ni bilo pretiranega odziva.</p>
               <p>Slišal se je tudi predlog, da bi osebni zdravnik skrbel za to, da svojim pacientom
               ponudi te izkaznice. To je zelo lahko dvorezno, kajti najbolj je potrebno zaupanje
               med zdravnikom in bolnikom in če bi bolnik prišel k zdravniku pa bi mu že na prvo
               roko ponudil to izkaznico, on bi imel pa, če že ne težave, vsaj strahove, pa bi si
               mislil, no, zdaj sem pa že tako na koncu, da sem samo še darovanje organov dober.
               Mislim, to je malo karikirano. Je pa sam minister lepo povedal, da je zadeva izjemno
               občutljiva in da zahteva, tudi ta oblika zakona bi lahko dosegla svoj kontra učinek.
               Tudi to je možno. Zato je potrebo veliko prizadevanja na tem področju z vsemi
               akterji. Tudi direktorica Slovenija-transplanta, ki je poslušala razpravo na balkonu,
               je bila izjemno zadovoljna z debato, je rekla, bom kar tako povedal: "Prvo je
               potrebno ustvariti to zavest in potrebo v tem parlamentu, potem pa širiti naprej in
               bo tudi zakon, ki bo v pripravi oziroma tudi druge oblike na tem področju
               prizadevanja, morda dosegel namen, da bo več organov na razpolago za tiste, ki čakajo
               na to terapijo." Kajti morda se ne zavedamo, da nismo mi samo potencialni dajalci,
               ampak tudi prejemniki ali naši najbližji in zato moramo tudi z obeh strani pogledati
               in biti naklonjeni k temu. Hvala lepa.</p>
            </sp>
            <sp xml:id="SDZ5-Redna-16-2010-04-23.sp104">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Glasovanje teče.</p>
               <p>Navzočih je 73 poslank in poslancev, za je glasovalo 11, proti 48.</p>
               <p><stage>(Za je glasovalo 11.)</stage> <stage>(Proti 48.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Zaključujem tudi 16. sejo zbora. Hvala lepa in na svidenje.</p>
               <p><stage>(Seja je bila končana 23. aprila 2010 ob 14.54.)</stage></p>
            </sp>
         </div>
      </body>
   </text>
</TEI>
