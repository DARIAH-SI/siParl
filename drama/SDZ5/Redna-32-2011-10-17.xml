<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-32-2011-10-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|5199F1319A4B34B9C125794900510B54</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=5199F1319A4B34B9C125794900510B54</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-32-2011-10-17.DZ" n="32">
               <name>Redna</name>
               <date when="2011-10-17"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-32-2011-10-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">32. redna seja</stage>
            <stage type="chairman">Sejo so vodili predsednik Državnega zbora Ljubo Germič in podpredsedniki France
            Cukjati, mag. Vasja Klavora ter Miran Potrč.</stage>
            <stage type="time">Seja se je začela ob 9.05.</stage>


            <sp xml:id="SDZ5-Redna-32-2011-10-17.sp1">

               <speaker>PREDSEDNIK LJUBO GERMIČ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 32. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanci in poslanke:
               gospa Janja Klasinc, gospa Silva Črnugelj, gospod Miroslav Klun, gospod mag. Franc
               Žnidaršič, gospod Roberto Battelli, gospod Vili Trofenik in gospod Aleksander
               Zorn.</p>
               <p>Na sejo sem vabil predsednika Vlade k 1. točki dnevnega reda, ministrico in ministre
               k 1. točki dnevnega reda, predstavnika Državnega sveta k 20. točki dnevnega reda,
               varuhinjo človekovih pravic dr. Zdenko Čebašek Travnik k 27. točki dnevnega reda,
               predsednika Sodnega sveta k 30. točki dnevnega reda ter predstavnike Vlade k vsem
               točkam dnevnega reda. Vse prisotne lepo pozdravljam.</p>
               <p>Prehajamo na <title>določitev dnevnega reda</title> 32. seje Državnega zbora. Predlog
               dnevnega reda ste prejeli s sklicem seje 7. oktobra 2011. O predlogu dnevnega reda
               bomo odločali v skladu z drugim odstavkom 64. člena Poslovnika Državnega zbora.
               Predloga za umik točk dnevnega reda nisem prejel, razen danes zjutraj sem prejel v
               imenu Poslanske skupine SDS predlog za umik točke z dnevnega reda Predlog Vlade
               Republike Slovenije za imenovanje člana Nadzornega sveta Slovenske tiskovne agencije
               s predlogi sklepov. Tega predloga za umik ne morem dati v razpravo na glasovanje,
               zato ker ni predložen v skladu s poslovnikom, glede na to, da bi predlogi za umik
               posamezne točke morali biti vloženi predsedniku Državnega zbora najkasneje dan pred
               začetkom seje, to je do 12. ure.</p>
               <p>Gospod Tone Anderlič, imate postopkovni predlog?</p>
            </sp>
            <sp xml:id="SDZ5-Redna-32-2011-10-17.sp2">

               <speaker>ANTON ANDERLIČ:</speaker>

               <p>Proceduralno.</p>
            </sp>
            <sp xml:id="SDZ5-Redna-32-2011-10-17.sp3">

               <speaker>PREDSEDNIK LJUBO GERMIČ:</speaker>

               <p>Proceduralno.</p>
            </sp>
            <sp xml:id="SDZ5-Redna-32-2011-10-17.sp4">

               <speaker>ANTON ANDERLIČ:</speaker>

               <p>Gospod predsednik, sprašujem vas, kako je mogoče, da dnevni red seje Državnega zbora
               določamo na zaprti seji. To je v nasprotju s poslovnikom in z vsem, kar se v tej hiši
               20 let počne. To, da bo naslednja točka zaprta za javnost – po določitvi dnevnega
               reda bo pol ure odmora in bomo še enkrat šli ven in še enkrat čez celotno varnostno
               proceduro in tudi sicer ne morete sprejemati na zaprti seji dnevnega reda. Seje
               Državnega zbora so prvenstveno javne in šele v izjemnih primerih, takrat ko je
               posebej določeno z zakonom ali kakorkoli, se seja zapre. To je nedopustno in vas
               prosim, da odprete sejo Državnega zbora za sprejem dnevnega reda, kajti na tej seji
               je še kaj drugega kot samo poročilo Komisije za nadzor obveščevalnih in varnostnih
               služb in zato je treba dnevni red sprejeti na javni seji, kakor bo tudi tisti del, ki
               bo razprava o sklepih in priporočilih, bo tudi javen. Tako ste zapisali v gradivu,
               zdaj pa delamo na zaprti seji nekaj, česar ne smemo.</p>
               <p>Lepo vas prosim, da končate to proceduro z zaprto sejo in dnevni red sprejemamo na
               javni seji.</p>
            </sp>
            <sp xml:id="SDZ5-Redna-32-2011-10-17.sp5">

               <speaker>PREDSEDNIK LJUBO GERMIČ:</speaker>

               <p>Hvala lepa za vprašanje.</p>
               <p>Seja je ob določitvi dnevnega reda odprta za javnost. Seja je odprta za javnost! Gre
               pa za to, da smo izvedli te ukrepe zato, da ne bo potrebnega več časa za to, da se
               ponovno preveri dvorana, preden se seja zapre za javnost.</p>
               <p>Ali lahko še enkrat pojasnim? Če lahko še enkrat pojasnim. Prejšnji teden smo imeli
               sejo, kjer smo ravnali popolnoma enako. Gre za to, da je bila v času do začetka te
               seje preverjena dvorana z vsemi tistimi ukrepi, ki jih je treba postoriti. In ukrepi
               vstopa v dvorano danes zjutraj so namenjeni temu, da se potem dvorana, ko bomo
               naredili premor, ne preverja ponovno, ker bi to zahtevalo bistveno več časa.
               Obravnava in sprejem dnevnega reda pa poteka na javni seji.</p>
               <p>Gospod Anderlič, ali ste zadovoljni s pojasnilom? Gre za to, da<gap n="..."/></p>
            </sp>
            <sp xml:id="SDZ5-Redna-32-2011-10-17.sp6">

               <speaker>ANTON ANDERLIČ:</speaker>

               <p>Nisem zadovoljen<gap n="..."/></p>
            </sp>
            <sp xml:id="SDZ5-Redna-32-2011-10-17.sp7">

               <speaker>PREDSEDNIK LJUBO GERMIČ:</speaker>

               <p><gap n="..."/> obravnava in sprejem dnevnega reda<gap n="..."/></p>
            </sp>
            <sp xml:id="SDZ5-Redna-32-2011-10-17.sp8">

               <speaker>ANTON ANDERLIČ:</speaker>

               <p><gap n="..."/> ker na vabilu na programu piše povsem nekaj drugega. Ker tukaj piše, <q>"prekinitev
               seje za 30 minut za pripravo izvedbe seje brez navzočnosti javnosti"</q>, kar pomeni, da
               bi moralo to, kar ste zdaj počeli, biti v tistih 30 minutah, nič drugega.</p>
               <p>Zato je bilo nejasno, ali imamo zaprto sejo tudi pri dnevnem redu ali imamo samo pri
               1. točki oziroma 28. točki.</p>
            </sp>
            <sp xml:id="SDZ5-Redna-32-2011-10-17.sp9">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod Anderlič.</p>
               <p>Še enkrat ponavljam. Ta del, sprejem in obravnava dnevnega reda, poteka na javni
               seji. Gre pa za to, da če bi hoteli opraviti še vse te aktivnosti, da bi preverjali
               dvorano, bi to zahtevalo bistveno več časa kot opravila, ki jih je treba opraviti
               zdaj za to zadevo.</p>
               <p>Gospod Pavel Gantar, ste želeli še proceduralno? Ne, hvala lepa.</p>
               <p>Gospod Jože Tanko.</p>
            </sp>
            <sp xml:id="SDZ5-Redna-32-2011-10-17.sp10">

               <speaker>JOŽE TANKO:</speaker>

               <p>Hvala lepa za besedo, spoštovani predsednik.</p>
               <p>Mi smo dobili poročilo Mandatno-volilne komisije šele v petek in to ne v času
               kolegija ali po kolegiju, ampak šele okrog 18. ure zvečer. Tako je poročilo
               antidatirano, to, ki ste nam ga razdelili na mize poslanskih skupin. Zato tudi ni
               bilo mogoče prej vložiti zahteve za umik točke z dnevnega reda, ker ni bilo poročila.
               In to smo storili danes zjutraj, ko smo dobili to poročilo na mizo.</p>
               <p>Zato predlagam, da o tem našem predlogu za umik točke z dnevnega reda glasujemo, tako
               kot je to običajno, in da se ne uporablja teh zlorab v proceduri, da se ne zamika
               dokumentov, da se jih potem ne antidatira in da s tem onemogočite poslanskim
               skupinam, da korektno odreagirajo na dokumentacijo, ki pride v postopek v Državni
               zbor.</p>
               <p>Pa tudi sicer mislim, da je nehigiensko, da danes odločamo o sestavi in da bomo na
               tej seji odločali o sestavi Nadzornega sveta Slovenske tiskovne agencije, se pravi
               nadzornega sveta nacionalnega operaterja informacij, in to na zadnji seji Državnega
               zbora. In da je mera polna, je to predlagala Vlada, ki ji dva dni, preden je sploh
               oblikovala predlog za nadzorni svet, ni bila izglasovana zaupnica, torej opravlja
               samo tekoče posle.</p>
               <p>V tem primeru in tudi še v nekaterih drugih kadrovskih zadevah, o katerih bomo
               odločali, gre za popolno politično nehigieno v tem mandatu in tudi v tem zadnjem delu
               zaključevanja tega mandata. Zato zahtevam, da o tem predlogu, ki smo ga napisali za
               umik točke z dnevnega reda te seje za sestavo nadzornega sveta STA, odločamo in če je
               kolikor toliko politične higiene v tej državi še ostalo, boste ta predlog za umik
               tudi podprli. Kdorkoli kadruje na tak način, da skuša vse temeljne zadeve urediti na
               zadnji seji, ob tem da sploh mandata nima, ko predlaga, da opravlja samo tekoče
               posle, pravzaprav to ne počne iz neke dobrovoljnosti, neke benevolence do razmer v
               državi, ampak to počne izključno zaradi politične špekulacije. In ta predlog je
               tak.</p>
               <p>Gospod predsednik, predlagam, da daste predlog naše poslanske skupine na glasovanje,
               tako da se glasuje o umiku točke – sestava nadzornega svet STA z dnevnega reda. Hvala
               lepa.</p>
            </sp>
            <sp xml:id="SDZ5-Redna-32-2011-10-17.sp11">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod Tanko. Poglejte, jaz ne bom posegal v vsebino, ampak
               Mandatno-volilna komisija je delala v četrtek, v petek smo mi po Kolegiju predložili
               gradivo časovni potek seje. V petek. In v tretjem odstavku 64. člena Poslovnika jasno
               piše, da se morajo predlogi za umik točke dnevnega reda vložiti najkasneje dan pred
               začetkom seje do 12. ure. Še enkrat, Mandatno-volilna komisija v četrtek, po seji
               Kolegija v petek smo izdali ta časovni potek, kjer je točka vključena, in na podlagi
               te poslovniške zadeve ne morem dati tega predloga na glasovanje.</p>
               <p>Gospod Tanko.</p>
            </sp>
            <sp xml:id="SDZ5-Redna-32-2011-10-17.sp12">

               <speaker>JOŽE TANKO:</speaker>

               <p>Hvala lepa.</p>
               <p>V gradivu za Kolegij je pisalo samo mandatno-volilne zadeve, brez 30.a, 30.b, 30.c,
               30.d točke dnevnega reda, tega ni bilo. In takrat, ko se je Kolegij ob 12. uri v
               petek odločal, specifikacije mandatno-volilnih zadev ni bilo. To, kar govorite vi,
               kaj ste dali po Kolegiju, se je pojavilo po Kolegiju, v petek po Kolegiju, to je
               popoldan, ne vem,ob kateri uri. In sedaj vi zahtevate od poslancev Državnega zbora,
               da bodo v petek, soboto in nedeljo do 12. ure dežurali glede tega, katere točke bodo
               vse uvrščene na dnevni red. Jaz mislim, da je normalno, da bi lahko, če je bila seja
               Mandatno-volilne komisije zaključena v četrtek pozno popoldan, v petek do seje
               Kolegija bila narejena specifikacija, katere mandatno-volilne točke se bodo
               obravnavale, pa tega ni bilo. Zato smo danes predlagali točko, tako kot smo
               predlagali, da se umakne z dnevnega reda.</p>
               <p>Določb poslovnika, gospod predsednik Državnega zbora, na tak način ni mogoče
               realizirati oziroma je mogoče samo na nek poseben način, ne v pogojih, ko vse zadeve
               potekajo kaotično. To pomeni svojevrstno zlorabo procedure, ko predsednik delovnega
               teles izda poročilo v petek, datira ga s četrtkom, datum napiše četrtek in tako
               naprej. Formalno, dejansko je pa to prišlo tam okoli 18. ure v petek – poročilo in
               tudi ostala poročila.</p>
               <p>Mislim, da ni način, da na tak način Državni zbor deluje na zadnji seji, ki je še
               pred iztekom. Zato predlagam, da ta predlog daste na glasovanje in da se stvari ne
               zapletajo na tak način, kot se je to zgodilo v tem primeru.</p>
            </sp>
            <sp xml:id="SDZ5-Redna-32-2011-10-17.sp13">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Poslovniški predlog, gospod Kumer.</p>
            </sp>
            <sp xml:id="SDZ5-Redna-32-2011-10-17.sp14">

               <speaker>DUŠAN KUMER:</speaker>

               <p>Hvala, gospod predsednik.</p>
               <p>Predlagam, da o tem predlogu ne glasujemo, čeprav je to odločitev, ki jo boste
               sprejeli vi, zato ker je dosedanja praksa glede dela Mandatno-volilne komisije in
               uvrstitve točke na dnevni red vseh sej, da je vedno odprta do konca seje. Zato imamo
               mandatno-volilne zadeve vedno na koncu in vi veste, da se je še med trajanjem same
               seje Državnega zbora večkrat sestala Mandatno-volilna komisija, sprejela neke
               odločitve in smo potem naknadno bili obveščeni, tako da gre okrog tega za zavajanje
               nekega drugačnega dela, ki bi bil danes na tej seji.</p>
               <p>Sicer pa moram samo reči, zakaj poročilo do petka. To bodo povedali tisti, ki so ga
               pripravljali, ampak po svojem zdravju naj se vprašajo tisti, ki so v četrtek
               zavlačevali sejo Mandatno-volilne komisije. Trikrat po 45 minut smo imeli brezvezne
               pavze in posledica tega je, da tisti dan, v četrtek, to poročilo ni moglo biti
               napisano in je bilo napisano v petek. To si morate pripisati sebi in sebi prilastiti
               ta velik uspeh, da seveda je bilo poročilo napisano šele v petek.</p>
            </sp>
            <sp xml:id="SDZ5-Redna-32-2011-10-17.sp15">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Glede na razlago in<gap n="..."/> Gospod Franco Juri, želite v zvezi s tem?</p>
            </sp>
            <sp xml:id="SDZ5-Redna-32-2011-10-17.sp16">

               <speaker>FRANCO JURI:</speaker>

               <p>Ja, tako je.</p>
            </sp>
            <sp xml:id="SDZ5-Redna-32-2011-10-17.sp17">

               <speaker>PREDSEDNIK LJUBO GERMIČ:</speaker>

               <p>Poslovniško, razprave o tem poslovniškem predlogu ni.</p>
               <p>Postopkovno, gospod Franco Juri.</p>
            </sp>
            <sp xml:id="SDZ5-Redna-32-2011-10-17.sp18">

               <speaker>FRANCO JURI:</speaker>

               <p>Gospod predsednik, predlagam, da ne upoštevate zahteve Poslanske skupine SDS, ker so
               vsi postopkovni pogoji izpolnjeni. Dejstvo je, da je do zavlačevanja prišlo zaradi
               SDS. Danes pa je gospod Tanko jasno razkril politično intenco tega njihovega
               predloga, ki nima ničesar s postopkom, ampak je navedel kar nekaj vsebinskih
               razlogov, seveda subjektivnih, ki ne opravičujejo glasovanja o tej zahtevi.</p>
               <p>Tako predlagam, da se o tem ne glasuje in da nadaljujemo z delom. Hvala.</p>
            </sp>
            <sp xml:id="SDZ5-Redna-32-2011-10-17.sp19">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Mnenje o tem vloženem predlogu za umik točke sem povedal na začetku, da predlog za
               umik ni bil vložen skladno s poslovnikom, zato ga ne bom dal na glasovanje.</p>
               <p>In prehajamo na obravnavo in odločanje o predlogu za širitev dnevnega reda.</p>
               <p>Odbor za zunanjo politiko predlaga Državnemu zboru, da se dnevni red seje razširi z
               obravnavo: Predloga zakona o ratifikaciji Sporazuma med Vlado Republike Slovenije in
               Vlado Romunije o medsebojnem varovanju tajnih podatkov; Predloga zakona o
               ratifikaciji Sporazuma med Vlado Republike Slovenije in Vlado Republike Kosovo o
               sprejemu oseb, katerih prebivanje je nezakonito, in Protokola med Vlado Republike
               Slovenije in Vlado Republike Kosova o izvajanju Sporazuma med Vlado Republike
               Slovenije in Vlado Republike Kosova o sprejemu oseb, katerih prebivanje je
               nezakonito; Predloga zakona o ratifikaciji Memoranduma o soglasju med Vlado Republike
               Slovenije in Vlado Združenih držav Amerike o Fulbrightovem programu izmenjav; nadalje
               Predloga zakona o ratifikaciji Sporazuma o začasnem prometu med Kanado ter Evropsko
               skupnostjo in njenimi državami članicami; nadalje Predloga akta o dopolnitvi Akta o
               notifikaciji nasledstva glede konvencij Organizacije združenih narodov in konvencij,
               sprejetih v Mednarodni agenciji za atomsko energijo.</p>
               <p>Predlog za razširitev ste dobili z dopisom z dne 14. 10. 2011. Predlagam, da o vseh
               petih predlogih za razširitev razpravljamo skupaj, o vsakem predlogu pa bomo
               glasovali posebej.</p>
               <p>Želi besedo predstavnik predlagatelja širitve? <stage>(Ne želi.)</stage> Odbora za zunanjo politiko?
               <stage>(Ne želi.)</stage> Želi besedo predstavnik Vlade? <stage>(Ga ni.)</stage> Želijo besedo predstavniki
               poslanskih skupin?</p>
               <p>V imenu Poslanske skupine Zares gospa Majda Širca.</p>
               <p>Prosim.</p>
            </sp>
            <sp xml:id="SDZ5-Redna-32-2011-10-17.sp20">

               <speaker>MAJDA ŠIRCA RAVNIKAR:</speaker>

               <p>Da ne bo nesporazuma, rada bi predlagala še razširitev dnevnega reda 32. seje
               Državnega zbora z zakonom, na kar smo opozorili pravočasno, in sicer z zakonom o
               spremembah in dopolnitvah Zakona o zdravstvenem varstvu in zdravstvenem zavarovanju –
               sem vas prehitela? – lahko znotraj te točke razložim.</p>
            </sp>
            <sp xml:id="SDZ5-Redna-32-2011-10-17.sp21">

               <speaker>PREDSEDNIK LJUBO GERMIČ:</speaker>

               <p>Pridemo še do tudi tega vašega predloga, ki ga bom tudi obrazložil.</p>
            </sp>
            <sp xml:id="SDZ5-Redna-32-2011-10-17.sp22">

               <speaker>MAJDA ŠIRCA RAVNIKAR:</speaker>

               <p>Potem pa kasneje. V redu. Hvala.</p>
            </sp>
            <sp xml:id="SDZ5-Redna-32-2011-10-17.sp23">

               <speaker>PREDSEDNIK LJUBO GERMIČ:</speaker>

               <p>Torej ne želijo besedo predstavniki poslanskih skupin. Zaključujem razpravo o
               predlogih za razširitev in prehajamo na odločanje.</p>
               <p>Torej, poslanke in poslance prosim, da preverite delovanje glasovalnih naprav.
               Odločamo o predlogu za širitev dnevnega reda z obravnavo Predloga zakona o
               ratifikaciji Sporazuma med Vlado Republike Slovenije in Vlado Romunije o medsebojnem
               varovanju tajnih podatkov. Glasujemo. Navzočnost ni ustrezna, zato bomo ponovili
               glasovanje. Glasujemo.</p>
               <p>Ugotavljam, da nismo sklepčni, zato prekinjam sejo za 10 minut, ko bomo tretjič
               glasovali. Prekinjam sejo in bomo s sejo nadaljevali ob 9.35.</p>
               <stage type="time">(Seja je bila prekinjena ob 9.25 in se je nadaljevala ob 9.35.)</stage>
            </sp>
            <sp xml:id="SDZ5-Redna-32-2011-10-17.sp24">

               <speaker>PREDSEDNIK LJUBO GERMIČ:</speaker>

               <p>Spoštovane poslanke in poslanci!</p>
               <p>Nadaljujemo z delom. Sedaj tretjič glasujemo o predlogu za širitev dnevnega reda z
               obravnavo Predloga zakona o ratifikaciji Sporazuma med Vlado Republike Slovenije in
               Vlado Romunije o medsebojnem varovanju tajnih podatkov.</p>
               <p>Glasujemo. Navzočih je 64 poslank in poslancev. Za je glasovalo 57, proti nihče.</p>
               <p><stage>(Za je glasovalo 57.)</stage> <stage>(Nihče proti.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog zakona kot 23.a točno dnevnega reda obravnaval v sredo, 19.
               10. 2011.</p>
               <p>Proceduralno, gospod Jožef Jerovšek.</p>
            </sp>
            <sp xml:id="SDZ5-Redna-32-2011-10-17.sp25">

               <speaker>JOŽEF JEROVŠEK:</speaker>

               <p>Hvala, gospod predsednik.</p>
               <p>Zanima me, kaj je to naprava na balkonu. Namreč, danes, ko bo prišla Sova v to hišo,
               nas že sedaj posebej opazujejo. Nekateri govorijo, da je neka naprava za sevanje, ki
               moti koncentracijo ljudi. Mene res zanima, kaj so potrebne tukaj neke specialne
               naprave; pod kakšnim opazovanjem smo v tem trenutku? Če že kaj, bi morali imeti
               poslanci obvestilo o tem, pod kakšnimi pogoji smo v tej dvorani.</p>
               <p>Mislim, da ni treba, da nas posebej opazujejo in nadzorujejo. Hvala lepa.</p>
            </sp>
            <sp xml:id="SDZ5-Redna-32-2011-10-17.sp26">

               <speaker>PREDSEDNIK LJUBO GERMIČ:</speaker>

               <p>Hvala, gospod Jožef Jerovšek. Vam bomo ta odgovor preskrbeli, ker v tem trenutku vam
               ga res ne morem dati.</p>
               <p>Spoštovani, kolegi in kolegice, ali vas lahko prosim? Odločamo o predlogu za širitev
               dnevnega reda z obravnavo Predloga zakona o ratifikaciji Sporazuma med Vlado
               Republike Slovenije in Vlado Republiko Kosovo o sprejemu oseb, katerih prebivanje je
               nezakonito, in Protokola med Vlado Republike Slovenije in Vlado Republike Kosovo o
               izvajanju Sporazuma med Vlado Republike Slovenije in Vlado Republike Kosovo o
               sprejemu oseb, katerih prebivanje je nezakonito.</p>
               <p>Prehajamo na glasovanje. Glasujemo. Ugotavljam, da nismo sklepčni. Zato dajem predlog
               drugič na glasovanje. Glasujemo. Ugotavljam, da ponovno nismo sklepčni, zato odrejam
               odmor 10 minut, ker bomo ponovno glasovali ob 9.48.</p>
               <stage type="time">(Seja je bila prekinjena ob 9.39 in se je nadaljevala ob 9.48.)</stage>
            </sp>
            <sp xml:id="SDZ5-Redna-32-2011-10-17.sp27">

               <speaker>PREDSEDNIK LJUBO GERMIČ:</speaker>

               <p>Spoštovane poslanke in poslanci, nadaljujemo sejo.</p>
               <p>Prehajamo na odločanje o predlogu za širitev dnevnega reda z obravnavo Predloga
               zakona o ratifikaciji Sporazuma med Vlado Republike Slovenije in Vlado Republike
               Kosovo o sprejemu oseb, katerih prebivanje je nezakonito, in Protokola med Vlado
               Republiko Slovenije in Vlado Republiko Kosovo o izvajanju Sporazuma med Vlado
               Republike Slovenije in Vlado Republike Kosovo o sprejemu oseb, katerih prebivanje je
               nezakonito. O tem predlogu za širitev glasujemo tretjič.</p>
               <p>Glasujemo. Navzočih je 65 poslank in poslancev, za je glasovalo 58, nihče proti.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog zakona kot 23.b točko dnevnega reda obravnaval v sredo, 19.
               10. 2011.</p>
               <p>Odločamo o predlogu za širitev dnevnega reda z obravnavo Predloga zakona o
               ratifikaciji Memoranduma o soglasju med Vlado Republike Slovenije in Vlado Združenih
               držav Amerike o Fulbrigthtovem programu izmenjav.</p>
               <p>Glasujemo. Navzočih je 47 poslank in poslancev<gap n="..."/> <stage>/ oglašanje iz dvorane/</stage> <gap n="..."/>
               Spoštovani kolegi! Navzočih je 47 poslank in poslancev, za je glasovalo 46, proti
               nihče.</p>
               <p><stage>(Za je glasovalo 46.9)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog zakona kot 23.c točko dnevnega reda obravnaval v sredo, 19.
               10. 2011.</p>
               <p>Odločamo o predlogu za širitev dnevnega reda za obravnavo Predloga zakona o
               ratifikaciji Sporazuma o zračnem prometu med Kanado ter Evropsko skupnostjo in
               njenimi državami članicami. Glasujemo. Ugotavljam, da nismo sklepčni.</p>
               <p>Zato o predlogu glasujemo drugič. Glasujemo. Ugotavljam nesklepčnost, zato pred
               tretjim ob glasovanjem prekinjam sejo za deset minut in bomo glasovali 10.01.</p>
               <stage type="time">(Seja je bila prekinjena ob 9.51 in se je nadaljevala ob 10.01.)</stage>
            </sp>
            <sp xml:id="SDZ5-Redna-32-2011-10-17.sp28">

               <speaker>PREDSEDNIK LJUBO GERMIČ:</speaker>

               <p>Spoštovane kolegice in kolegi!</p>
               <p>Tretjič odločamo o predlogu za širitev dnevnega reda z obravnavo Predloga zakona o
               ratifikaciji Sporazuma o zračnem prometu med Kanado ter Evropsko skupnostjo in
               njenimi državami članicami.</p>
               <p>Glasujemo. Navzočih je 65 poslank in poslancev, za je glasovalo 56, proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog zakona kot 23.č točko dnevnega reda obravnaval v sredo, 19.
               10. 2011.</p>
               <p>Odločamo o predlogu za razširitev dnevnega reda z obravnavo Predloga akta o
               dopolnitvi Akta o notifikaciji nasledstva glede konvencij Organizacije združenih
               narodov in konvencij, sprejetih v Mednarodni agenciji za atomsko energijo.</p>
               <p>Prehajamo na glasovanje. Glasujemo. Navzočih je 44 poslancev. Ugotavljam, da smo
               nesklepčni, zato ponavljamo glasovanje.</p>
               <p>Glasujemo. Ponovno ugotavljam nesklepčnost. Zato prekinjam sejo za 10 minut.</p>
               <p>Prekinjam sejo za 10 minut in bomo tretjič glasovali o navedenem predlogu ob 10.13
               minut. Seja je prekinjena.</p>
               <stage type="time">(Seja je bila prekinjena ob 10.03 in se je nadaljevala ob 10.19.)</stage>
            </sp>
            <sp xml:id="SDZ5-Redna-32-2011-10-17.sp29">

               <speaker>PREDSEDNIK LJUBO GERMIČ:</speaker>

               <p>Spoštovane kolegice in kolegi!</p>
               <p>Nadaljujemo s prekinjeno sejo. Tretjič odločamo o predlogu za širitev dnevnega reda z
               obravnavo Predloga akta o dopolnitvi Akta o notifikaciji nasledstva glede konvencije
               Organizacije združenih narodov in konvencij, sprejetih v Mednarodni agenciji za
               atomsko energijo.</p>
               <p>Glasujemo. Navzočih je 65 poslank in poslancev, za je glasovalo 59, proti nihče.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog akta kot 23.d točko dnevnega reda obravnaval v sredo, 19.
               10. 2011.</p>
               <p>Poslanska skupina Zares je predlagala, da se dnevni red 32. seje zbora razširi z
               obravnavo Predloga zakona o spremembah in dopolnitvah Zakona o zdravstvenem varstvu
               in zdravstvenem zavarovanju, skrajšani postopek, 
                  EPA 289
               . Predlog za širitev je v nasprotju s šestim in sedmim odstavkom 64. člena
               Poslovnika Državnega zbora, zato Državni zbor o tem predlogu ne bo razpravljal in
               tudi ne glasoval.</p>
               <p>Prehajamo na določitev dnevnega reda v celoti. Zboru predlagam, da za današnjo sejo
               določi dnevni red, kot ste ga prejeli s sklicem in predlaganimi dopolnitvami.</p>
               <p>Glasujemo.</p>
               <p>Gospod Tanko, proceduralno?</p>
            </sp>
            <sp xml:id="SDZ5-Redna-32-2011-10-17.sp30">

               <speaker>JOŽE TANKO:</speaker>

               <p>Hvala lepa. Spoštovani predsednik Državnega zbora, spoštovani kolegi!</p>
               <p>Ta koalicija je koalicija za ustvarjanje težav. Predlog SDS ni bil edini v tem
               mandatu, ki je bil na tak način obravnavan. Kljub temu da so razlogi za proceduralni
               predlog, ki smo ga dali za umik točke z dnevnega reda, nastali po sklicu, ga niste
               niti obravnavali niti uvrstili na glasovanje. Skratka, zdi se nam izjemno neprimerno,
               da tudi na zadnji seji Državnega zbora ravnate tako, kot ste ravnali cel mandat.
               Lahko bi koalicija o tem predlogu glasovala, bi ga zavrnila ali potrdila – kakorkoli
               že. Vendar, da se predloga ne da niti na glasovanje, se mi zdi, da je to kar velik
               problem. Še posebej, ker kot sem uvodoma obrazložil, točk mandatno-volilnih zadev,
               čeprav pravite, da je bilo poročilo pripravljeno, in tako piše tudi tukaj, 13., 14.
               ob 12. uri nismo imeli še na pregledu točk dnevnega reda Kolegija Državnega zbora, ki
               odloča o tem, katere točke bodo tam obravnavane. Glede na to, da je ta specifikacija
               nastala mnogo kasneje, šest, sedem ur kasneje, je bil naš predlog za umik točke z
               dnevnega reda, kar zadeva nacionalnega operaterja informacij, nadzornega sveta
               Slovenske tiskovne agencije , upravičen. Žal pač niti do tega nismo prišli.</p>
               <p>Menim, da bi se morali tisti, ki ste zadolženi za pripravo sej Državnega zbora,
               posvetiti predvsem temu, da dobimo sklepe, ki jih sprejmejo delovna telesa,
               pravočasno na mizo Kolegija. Če so lahko bile vse točke dnevnega reda Državnega zbora
               opredeljene za ali ne pravočasno, se pravi, tudi tistih delovnih teles, ki so
               zasedala v tem času, in tudi na tak način uvrščene, bi se to lahko zgodilo tudi s
               točko mandatno-volilne zadeve. Nobenega utemeljenega razloga ni, da to ni bilo
               narejeno pravočasno.</p>
               <p>Prav bi bilo tudi, da bi se koalicija zbrala vsaj na zadnji seji Državnega zbora, da
               bi potrdila vsaj dnevni red. Tako pa je vse to odločanje v celoti odvisno od
               opozicijskih strank, kljub temu da jih izigravate.</p>
               <p>Mi bomo sodelovali pri glasovanju o dnevnem redu. Vendar bomo glasovali proti
               dnevnemu redu, zato ker menimo, da so nekatere točke na dnevni red uvrščene
               neupravičeno na način, da ni bilo možno niti, tako kot ste določili, odreagirati s
               proceduralnimi predlogi za umike točk z dnevnega reda.</p>
               <p>Skratka, ne zdi se nam primerno, da Državni zbor na zadnji seji odloča o mandatnih
               zadevah in te točke predlaga Vlada, ki se ji je že davno iztekel mandat. Zato bomo
               tudi proti.</p>
            </sp>
            <sp xml:id="SDZ5-Redna-32-2011-10-17.sp31">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod Tanko.</p>
               <p>Zadeve so bile na dnevni red uvrščene skladno s poslovnikom in skladno z dosedanjo
               prakso.</p>
               <p>Glasujemo. Navzočih je 50 poslank in poslancev, za je glasovalo 45, proti 5.</p>
               <p><stage>(Za je glasovalo 45.)</stage> <stage>(Proti 5.)</stage></p>
               <p>Ugotavljam, da je dnevni red 32. seje zbora določen.</p>
               <p>Prosim vas še za posluh pri dveh informacijah. Glede vprašanja gospoda Jožeta
               Jerovška so me službe obvestile in podajam naslednjo informacijo. Ker bo Državni zbor
               obravnaval poročili Komisije za nadzor obveščevalnih in varnostnih služb, ki nosijo
               oznako tajnosti, je v zvezi s tem potrebno izvesti vse ukrepe, kot jih zahtevata
               Zakon o tajnih podatkih in podzakonski predpisi, predvsem Uredba o varovanju tajnih
               podatkov. Naprava, ki jo vidite na balkonu dvorane, je motilec elektronskih naprav,
               postavljen skladno z izvedenim protiprislušnim pregledom prostora. Praksa je vedno
               enaka, vnos elektronskih naprav ni dovoljen. To pa je še dodatni ukrep, ki ga zahteva
               prej omenjena uredba.</p>
               <p>Spoštovani kolegi in kolegice, obveščam vas, da je umrl gospod dr. Jožef Bernik,
               poslanec Državnega zbora v mandatnem obdobju 2000–2004. Njegov spomin bomo počastili
               z minuto molka. <stage>/ minuta molka/</stage></p>
               <p>Prekinjam 32. sejo Državnega zbora za trideset minut, da službe zbora pripravijo vse
               potrebno za začetek obravnave 28. točke dnevnega reda, ki bo potekala brez
               navzočnosti javnosti. Sejo bomo nadaljevali ob 10.51.</p>
               <p>Poslanke in poslanci, ki bodo ostali v dvorani, bodo čez deset minut lahko prejeli
               poročilo komisije, proti podpisu ga bodo tudi prevzeli v dvorani. Hvala lepa.</p>
               <p><stage type="time">(Seja je bila prekinjena ob 10.22.)</stage> <title>/28. TOČKA DNEVNEGA REDA – POROČILO O DELU
                  KOMISIJE ZA NADZOR OBVEŠČEVALNIH IN VARNOSTNIH SLUŽB.</title>
               </p>
               <p>Razprava o poročilu <stage>(brez navzočnosti javnosti)</stage></p>
               <stage type="time">(Seja se je nadaljevala ob 12.16.)</stage>
            </sp>
            <sp xml:id="SDZ5-Redna-32-2011-10-17.sp32">

               <speaker>PODPREDSEDNIK FRANCE CUKJATI:</speaker>

               <p>Spoštovani poslanci, nadaljujemo s prekinjeno 32. sejo Državnega zbora. <title>Nadaljujemo s prekinjeno 28. točko dnevnega reda, to je z obravnavo Poročila o
                  delu Komisije za nadzor obveščevalnih in varnostnih služb za leto 2010.</title>
               Prehajamo na razpravo o predlogu stališč in sklepov, ki jih je Državnemu zboru
               predložila Komisija za nadzor obveščevalnih in varnostnih služb.</p>
               <p>Besedo ima gospod Franco Juri.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp33">

               <speaker>FRANCO JURI:</speaker>

               <p>Hvala.</p>
               <p>Ne, sem mislil, da sva se zamenjala s kolegom Slapnikom, ampak očitno je tako, torej
               bom jaz izkoristil to priložnost.</p>
               <p>Poročilo komisije je v zaključkih, bi rekli tako, milo rečeno, tendenciozno, saj
               ugotavlja, da naj bi se Sova prelevila v nekakšno Udbo, mislim, da je tudi dobesedno
               uporabljen ta izraz. S tem, žal, je prejudicirana kredibilnost samih sklepov. V samem
               gradivu pa je precej zanimivih poudarkov, mene je, moram reči, močno intrigirala tudi
               izjava gospoda Černača o tem, da naj bi, če sem dobro razumel, sledili tudi delovanju
               poslanca koalicije tega Državnega zbora – obveščevalne službe. Ker nisem zasledil
               takšnega podatka v samem gradivu, bi me najprej zanimalo vedeti kaj več o tem.</p>
               <p>Drugič. Poudarki so nekoliko nezadovoljivi oziroma pomanjkljivi v tistem delu, ki se
               nanaša na prioritete delovanja naše obveščevalne službe. In v tistem poglavju, kjer
               je to obravnavano, se poudarjajo nekatere države, manjkajo pa druge, ki so verjetno
               prav tako zelo dejavne in so bile leta 2010 zelo dejavne v Republiki Sloveniji. Zdaj,
               sprašujem se, ali je ta izbor bil izbor samih sestavljavcev tega poročila ali gre za
               neko objektivno zrcalo dejanskega stanja na področju obveščevalnih služb. Bojim se
               tudi, da nekateri poudarki, kot je, recimo, nekajkrat izpostavljena nevarnost
               islamskega fundamentalizma – to je lahko v političnem diskurzu hitro zlorabljeno za
               omejevanja nekaterih pravic, ko ne bi želeli, da bi postal ta dokument in to poročilo
               tudi nekakšna politična podlaga za nadaljnja ravnanja, ki ne bi bila v skladu z
               načeli pravne države oziroma človekovih pravic. Ampak, to so hipoteze, ki jih jaz
               tukaj postavljam kot odprto vprašanje sestavljavcem tega poročila, ki me žal ne
               prepriča, zlasti v tistem zaključnem delu.</p>
               <p>Pri zaključkih se vidi tudi razlikovanje med delom vojaške obveščevalne službe in
               civilne obveščevalne službe. In jasna je intenca avtorjev tega poročila, da vendar
               fokusirajo samo domnevne pomanjkljivosti ali domnevno spornost delovanja Sove.
               Ponavljam pa, da imajo zaključki izrazit političen naboj, s tega vidika niso
               prepričljivi, in to poudarjam - žal niso, kajti samo delo preiskovalne komisije je
               pomembno, vsi se strinjamo in jaz se s tem osebno zelo strinjam, da morajo biti
               obveščevalne službe pod strogim nadzorom demokratičnih institucij, torej tudi
               parlamenta. Žal je to izgubljena priložnost, kajti gre predvsem za poskus
               rehabilitacije prejšnjega vodstva Sove, ne gre za poskus prikazovanja domnevnih
               kadrovskih čistk, politizacije ali celo udbizacije Sove. In prav s tega naslova
               izhaja, da je poročilo izrazito enotirno izpeljano, da ima precejšen politični
               značaj, ne odgovarja pa na nekatera ključna vprašanja varovanja pravic, tudi
               človekovih pravic, ko gre za nadzorovanje obveščevalnih služb.</p>
               <p>Tako je meni žal, da ne bom mogel pritrditi temu poročilu. Je izgubljena priložnost,
               vendar upamo, da bodo obveščevalne službe vselej pod strogim nadzorom parlamenta.
               Hvala.</p>
            </sp>
            <sp xml:id="SDZ5-Redna-32-2011-10-17.sp34">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog, gospod Anderlič?</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp35">

               <speaker>ANTON ANDERLIČ:</speaker>

               <p>Gospod predsedujoči!</p>
               <p>Že v zaprtem delu sem predlagal, da bi poslanci na odprtem delu v skladu z zapisanim
               na prvi strani poročila, in sicer, <q>"osebe, ki so seznanjene s tem poročilom, so
               dolžne varovati podatke zaupne narave, ki so v njem navedeni, in dolžnost varovanja
               zaupnih podatkov ne preneha s prenehanjem mandata"</q>.</p>
               <p>To določilo v zakonu govori zelo jasno, da poslanci pri svojem delu lahko in imamo
               vso pravico dostopa do teh podatkov, ki so v tem poročilu, na način, kot je to
               predvideno z zakonom; torej, da te podatke čuvamo in jih lahko primerjamo s podatki,
               ki so v priporočilih in sklepih. Ker je očiten razkorak med priporočili in sklepi
               oziroma ugotovitvami, stališčih in sklepih od tistega, ker je mogoče prebrati v
               poročilu, je nelogično in nerazumljivo in mislim, da gre tukaj za precej nenavadno
               zapiranje informacij poslancem in onemogočanje normalnega dela. Sam verjamem, da je
               poskus večine v parlamentarni nadzorni komisiji, ki ima tako predsednika kot tudi
               večino, namen, da se v javnem delu poskuša na spolitiziran način predstaviti nekaj,
               kar bi moralo imeti osnovo v poročilu, je to nekaj, kar pelje k netransparentnemu
               delu v Državnem zboru.</p>
               <p>Gre za to, da so stvari vendar drugačne, da so se v tem mandatu nekatere stvari tudi
               z dopolnitvijo zakonodaje tudi na predlog Komisije za nadzor obveščevalnih in
               varnostnih služb dopolnile, izboljšale, dočim v tem poročilu, v tem javnem delu pa
               piše, da je šlo za pripravo zakonodaje, za predlaganje zakonodaje in sprejemanje
               zakonodaje s strani vladajoče koalicije z namenom ustvariti pogoje za zlorabe teh
               služb ene ali več političnih opcij. To preprosto iz tega poročila ni mogoče
               zaznati.</p>
               <p>Ker je navada, da nekatere službe, predvsem pa te službe, varnostne, v Državnem zboru
               prekoračujejo svoja pooblastila, so jih tudi očitno v tem primeru z navodili, ne bi
               rad, da me spet tožite, kot je ta država, zato bom to poročilo sedaj vrnil, ampak za
               v naprej pa vendar<gap n="..."/> <stage>/ znak za konec razprave/</stage> kaj je tisto, kar poslanci lahko
               počnemo. Mislim pa, da bi lahko tudi zdaj dovolili poslancem, da poročilo primerjajo
               s stališči na javni seji.</p>
            </sp>
            <sp xml:id="SDZ5-Redna-32-2011-10-17.sp36">

               <speaker>PODPREDSEDNIK FRANCE CUKJATI:</speaker>

               <p>Gospod Anderlič, to je bila zloraba poslovnika. To ni proceduralni predlog, ki bi ga
               lahko dal na glasovanje. Navodila so bila jasna. Glede ravnanja s tajnimi dokumenti,
               ste pa polnoletni in sami odločate, kaj boste z njimi počeli. Seveda tudi glede
               kaznivih dejanj so stvari jasne.</p>
               <p>Besedo ima gospod Majhenič.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp37">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>V poročilu za leto 2010 je zajetih kar nekaj stvari, ki se vlečejo že iz leta 2009 in
               so bila delno že omenjena, vendar se niso zaključila tudi s poročilom v letu 2010.
               Komisija za nadzor obveščevalnih in varnostnih služb sicer ni bila po volji vladajoči
               koaliciji, kljub temu da o pomembnosti komisije ni potrebno posebej razlagati, saj je
               učinkovit nadzor služb pomemben z vidika varovanja pravic državljanov. Ocenjuje se
               uspešnost in zakonitost postopkov, ki jih izvaja oblast s pomočjo organov odkrivanja
               in pregona ter obveščevalno-varnostnih služb. Vladajoča politika pa je dolžna
               zagotoviti funkcioniranje vseh vej oblasti na zakoniti podlagi predpisanih pooblastil
               in zakonov.</p>
               <p>Dejstvo je, da nadzor temelji na zaupnosti in nadzoru, ki mora biti učinkovit ter ne
               sme temeljiti na škodljivosti njihovega razkritja. Zagotavljati mora občutek, da je
               institut, ki zagotavlja delo na spoštovanju človekovih pravic in svoboščin, in da ne
               prihaja do zlorab, kar bi zbujalo nezadovoljstvo, ampak daje v javnosti občutek
               varnosti.</p>
               <p>Komisija se pri svojem delu zaveda, da ne more in ne sme vplivati na posamezne službe
               z namenom, da bi zmanjšala učinkovitost operativnosti teh služb. Ugotavlja se, da se
               dogajajo stvari, ko se v predkazenskih postopkih posamezna dejanja okvalificirajo kot
               težja, z namenom, da se zlorabi postopek prikritih preiskovalnih ukrepov, kar v
               nasprotnem ne bi bilo mogoče izvesti. Komisija tudi ugotavlja, da v določenih
               primerih ukrepi niso bili zadostna podlaga za nadaljevanje kazenskega pregona.
               Ugotavlja pa tudi, da se zadeve razlikujejo po posameznih primerih v postopkih
               odkrivanja, da so odstopanja v različnih sektorjih policije očitna. Tako se poraja
               dvom o upravičenosti posameznih preiskovalnih ukrepov, ki pa se v končni fazi ne
               zaključijo s kazensko ovadbo. V takšnih in podobnih primerih pa je prav, da
               osumljenec izkoristi pravico seznanitve in vpogleda v dokumentacijo, ki je bila
               pridobljena s posebnimi ukrepi, izbranimi po členih, ki jih ZKP dovoljuje. Vlada je
               dolžna izoblikovati jasne pogoje za uporabo ukrepov in način nadzora, ki bo
               preprečeval in razkrival zlorabe organov izvršilne veje oblasti.</p>
               <p>Komisija pa ugotavlja, da si je aktualna oblast v celoti podredila policijo ter vse
               navedeno utemeljuje z napisanim v poročilu. Zanimivo je, da se je prisluškovalo in
               preganjalo poslance desnih strank, na levi pa so bili vsi brezmadežni. Kljub
               opozorilom in namigom o nepravilnostih, to pa je tisto, kar daje dvom v pravičnost,
               ko ima ena stranka pod nadzorom ministra, policijo, pravosodje in tožilstvo. Seveda
               tu izstopa predvsem neupravičen pregon Zmage Jelinčiča, v zelo čudnih okvirih pravice
               pa sta se znašla še župan Maribora in poslanec Magajna. Kot smo ugotovili, se je
               nekaterim prisluškovalo tudi že več let, tako rekoč na zalogo, prisluhi pa, kljub
               temu da naj bi bili tajni in v interesu preiskave za javnosti nedostopni – se to ni
               zgodilo. Vse aretacije in hišne preiskave so se pa dogajale v prisotnosti novinarjev
               in kamer, ki pa so vso zgodbo poslali v medije in tako politično prepoznavne ljudi
               obsodili že v naprej. Kdo je stal za vsem tem, najbrž ni treba ugibati. Vsekakor pa
               je šlo za političen interes in diskreditacijo določenih ljudi. Zato je potrebno
               preprečiti sleherni vpliv politike na strokovno delo v posameznih organih v politične
               namene, tako da bi moral že najmanjši dvom komisije alarmirati odgovorne in vse
               nejasnosti pojasniti in nepravilnosti tudi odpraviti.</p>
               <p>Nerazumne stvari so se dogajale tudi v Slovenskih železnicah. V skladu z Zakonom o
               kazenskem postopku so policisti opravili ogled kraja, zasegli naprave in oddali v
               pregled, policija pa ne more nadaljevati z zbiranjem obvestil, ker ni bil podan
               predlog za pregon. Komisija ni dobila podatkov o najdeni opremi, o proizvajalcu in
               kraju, kjer je bila oprema nameščena. Vsekakor gre za nezakonito prisluškovanje in
               zvočno snemanje v prostorih Slovenskih železnic, kar je protizakonito in se ve, kdo
               lahko to odredi – tudi časovno in v kakšne namene. Gre za grob poseg kršenja
               človekovih pravic, temeljnih človekovih pravic vsakega posameznika, in prav bi bilo,
               da bi varuh človekovih pravic, ki je, kot vidimo, pri arhivih tudi zelo pomemben
               vezni člen – pri odločbah –, da pa bi takšno dejanje obsodil in zahteval pregon po
               137. členu in 138. členu Kazenskega zakonika – to pa ne!</p>
               <p>Ugotavlja se premalo aktivnosti pri spremljanju in na področju gospodarskega
               kriminala, saj kot je vsesplošno znano, je to tista oblika kriminala, kjer je največ
               korupcije in klientelizma, uspešnost organov pregona pa zanemarljiva, škoda za državo
               pa ogromna. Sigurno se je potem smiselno vprašati, koliko pa so te službe pri svojem
               delu neodvisne in vpete v dnevno politiko.</p>
               <p>Iz poročila policije je razvidno, da je uporaba prikritih preiskovalnih ukrepov v
               letu 2008 in 2009 ter 2010 skokovito narasla. Seveda se vprašam, kaj je botrovalo, da
               se je tovrstni nadzor povečal, kljub temu pa se ugotavlja, da obsodilnih rezultatov
               ni. Komu potem to koristi in v čigave namene?</p>
               <p>V javnosti je zaznati razočaranje nad organi odkrivanja in pregona, saj kot vidimo,
               se v glavnem vse aretacije in hišne preiskave dogajajo na očeh novinarjev in kamer.
               Skratka, zgodi se veliki pomp, do končnega epiloga pa ne pride.</p>
               <p>Zanimivo je, da so sodniki izdajali odredbe za hišne preiskave tudi za nočni čas, do
               6. ure zjutraj, ko je šlo za primere iskanja le kakšnega dokumenta, ki ga je bilo
               mogoče dobiti tudi na spletu, saj je šlo v vseh primerih za javne dokumente, ni bilo
               kaj skrivati. Skratka, šlo je za javno dostopne dokumente, ki so bili tudi v javni
               razpravi, kot so prostorski načrti. Kot vidimo, pa je dal preiskovalni sodnik v
               večjih primerih odredbo, ki je bila zelo nenavadna, saj je omogočala hišne preiskave
               tudi v nočnem času, česar se sicer policisti niso poslužili, vendar, kot vemo, se
               tovrstna praksa uporablja v primeru izrednih razmer, ko gre za terorizem, trgovino z
               orožjem in mamili ter v primeru ogrožanja življenj.</p>
               <p>V vseh primerih, ki smo jih obravnavali na komisiji, o zlorabah prisluškovanj in
               odvzema prostosti ter prepovedi gibanja in komuniciranja obdolženih, tako gospoda
               Kanglerja, Jelinčiča, Magajne in župana Murske Sobote, smo prišli do zaključka, da so
               bili dogodki prepotencirani, saj bi se vse skupaj lahko izvedlo na bolj človeški
               način brez navzočih novinarjev, saj je šlo za dokazna gradiva oziroma za dokumente,
               ki so bili v večini primerov javni in jih je bilo mogoče dobiti tudi na spletu vsak
               trenutek, brez pomoči armade policistov. Zato se zdi, da je šlo za nepotrebno
               trošenje javnega denarja.</p>
               <p>Kot vidimo je šlo v vseh primerih za politični konstrukt, za zlorabo organov
               odkrivanja in pregona v politične namene določene stranke, ki je imela v oblasti
               policijo in pravosodne organe. Upam, da bo temu sedaj konec in da bomo ponovno lahko
               ponosni na neodvisno policijo, tožilstvo in sodstvo in da se bo zaupanje ponovno
               vrnilo med ljudmi. Vsemu temu se bi najbrž izognili, če kadrovanje vodilnih ne bi
               bilo politične narave, ampak strokovne, o neodvisnosti pa nas tokrat ni mogel
               prepričati ukrep Vlade, ko je zamenjal direktorja Sove še pred iztekom mandata.</p>
               <p>V Slovenski nacionalni stranki menimo, da je poročilo zapisano korektno, v določenih
               segmentih tudi kritično. Opozarja na nepravilnosti, ki pa jih je mogoče preseči z
               odgovornim in doslednim delom služb, nad katerimi komisija opravlja tudi nadzor.
               Stališča in sklepe v Slovenski nacionalni stranki podpiramo.</p>
            </sp>
            <sp xml:id="SDZ5-Redna-32-2011-10-17.sp38">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Slapnik, pripravi naj se gospa Župevc.</p>
            </sp>
            <sp xml:id="SDZ5-Redna-32-2011-10-17.sp39">

               <speaker>TADEJ SLAPNIK:</speaker>

               <p>Hvala lepa, gospod podpredsednik.</p>
               <p>Kot član komisije moram opozoriti na dejstvo, da je komisija, ki jo vodi Zvonko
               Černač, še posebej v zadnjem letu oziroma ob izteku mandata Državnega zbora postala
               del predvolilne kampanje predvsem največje opozicijske stranke SDS, ki želi na vsak
               način, potem ko se je njen vodja znašel v sodnem postopku zaradi sumov kaznivih
               dejanj, diskreditirati delo pravosodnih oziroma preiskovalnih organov. In za slednje
               izkoristijo v SDS-u prav vsako priložnost.</p>
               <p>Seje komisije so postale polje medsebojnega političnega obračunavanja in pritiska
               predvsem na delo organov pregona. Komisija se tako postavlja v vlogo razsodnika,
               katere politike oziroma organi pregona sploh smejo preiskovati in ukrepati zoper
               politike, ki se jih sum storitve kaznivih dejanj tiče.</p>
               <p>Zvonka Černača in ostale člane komisije opozarjam, da je policija dolžna preiskovati
               kazniva dejanja ne glede na to, ali gre za predvolilni čas, in ne glede na to, ali
               gre za vidne politike. Slednje bi člani komisije morali vedeti že zaradi narave dela
               komisije same.</p>
               <p>Kar se zavedanja vloge in narave dela komisije ter doslednosti ravnanja Zvonka
               Černača tiče, pa bi rad opozoril na njegovo izrazito pristranskost in celo
               diskriminacijo. Naj slednje ponazorim na nekaj očitnih primerih.</p>
               <p>Letos poleti je o nezakonitih početjih sledenja, snemanja, vdiranja v občila in
               prisluškovanja, pri čemer naj bi bili žrtve politiki oziroma nosilci javnih funkcij,
               na svojem spletnem portalu pisal tudi Mitja Kunstelj, eden od domnevnih sostorilcev.
               O njegovih motivih za razkritje ne bom ugibal, me je pa presenetil odziv Zvonka
               Černača; komisija, ki jo vodi, tokrat ni pokazala niti najmanjšega interesa v zvezi z
               nezakonitim vdiranjem v zasebnost vidnih politikov oziroma za preiskavo omenjenih
               šokantnih navedb.</p>
               <p>Zato smo v poslanskih skupinah Zares in SD zahtevali sklic nujne seje komisije, na
               kateri bi od pristojnih organov zahtevali, da nas seznanijo z ugotovitvami o sumih
               nezakonitih vdiranj v zasebnost, na seji pa bi lahko spregovorili tudi neposredno
               vpleteni; tako Ivo Hvalica, bivši poslanec, tako Lojze Peterle, bivši predsednik
               vlade in poslanec, tako Mitja Kunstelj kot tudi Brane Praznik in novinar Dejan Karba.
               Namesto da bi Zvonko Černač sklical sejo, se je očitno po navodilih drugih postavil v
               vlogo sodišča. Našo zahtevo za nujno sejo je zavrnil, ker naj bi zadeve že zastarale.
               In tudi v primeru pokojnega dr. Drnovška, tudi če bi to tezo mu priznali, to zagotovo
               ne drži. Vemo, da so se domnevnega prisluškovanja dr. Drnovšku izvajala šele pred
               štirimi leti.</p>
               <p>Našo zahtevo je zavrnil, ker po njegovem nismo priložili dokazov o sledenju, snemanju
               in prisluškovanju. Njegovo zahtevo zato ocenjujem kot absurdno, saj je prekoračil
               svoja pooblastila, poleg tega pa je njegovo ravnanje diskriminatorno, saj je v
               primerljivih primerih poslancev Zmaga Jelinčiča in Andreja Magajne ter župana
               Kanglerja in Štihca nujno sejo sklical. Le da je tukaj šlo za zakonito sledenje,
               snemanju in prisluškovanju s strani policije, in to na podlagi odredb sodišča. Kot
               kaže, je bila zahteva, v kateri je šlo tako za člane komisije kot tudi funkcionarje,
               ki so člani opozicijskih strank, takrat prave barve.</p>
               <p>Ravnanje Zvonka Černača me ni presenetilo, še posebej po zaslišanju prič pred
               preiskovalno komisijo o aferi Patria, ko je ena od prič, ki je po navedbah Mitje
               Kunstlja sovpletena v nezakonito početje sledenja, snemanja, vdiranja v občila in
               prisluškovanja nosilca javnih funkcij, tudi priznala snemanje enega od akterjev v
               zadevi Patria in pokazalo je tudi strokovno poznavanje omenjenih aktivnosti, kar je
               za Darka Njavra, zaposlenega na Slovenskih železnicah, presenetljivo, če seveda
               odmislimo zapisa blogerja Kunstlja, da je omenjena oseba pokojnemu bivšemu
               predsedniku države podtaknila prisluškovalne naprave v železniški vagon. Kot kaže, se
               Zvonko Černač in njega stranka bojita preiskave in njihove morebitne vpletenosti v
               omenjena početja.</p>
               <p>Naj omenim tudi ravnanje Zvonka Černača oziroma nekaterih članov komisije, ko so
               sprejeli sklep, s katerim so mene osebno obtožili, da sem si izmislil nezakonit poseg
               v telekomunikacijsko zasebnost poslanke SD Melite Župevc, in izrekli oceno, da gre v
               tem primeru za nedostojno politično manipulacijo in zavajanje javnosti. Slednje
               ravnanje Zvonka Černača je bil še eden v nizu poskusov največje opozicijske
               parlamentarne stranke SDS, da bi pred izredno sejo Državnega zbora, na kateri je ta
               obravnaval za SDS obremenjujoče končno poročilo o parlamentarni preiskavi izdajanja
               in financiranja brezplačnikov Slovenski tednik in Ekspres, diskreditiral predsednico
               in tudi mene kot člana preiskovalne komisije in s tem posredno tudi omenjeno
               poročilo. Magnetogram tiskovne konference, na kateri je bilo predstavljeno končno
               poročilo o parlamentarni preiskavi izdajanja brezplačnikov, namreč nesporno dokazuje,
               da nihče ni nikogar zavajal. Naj opozorim, da je bil omenjeni magnetogram tudi
               dostavljen vsem članom Černačeva komisije.</p>
               <p>Za konec. Prav je, da se ta mandat državnega zbora in s tem tudi delo komisije
               predčasno zaključi. Zvonko Černač si, po mojem mnenju, ne zasluži niti dneva več biti
               na čelu te komisije, saj mu je skoraj uspelo popolnoma izvotliti vlogo in pomen
               parlamentarnega nadzora, da ne omenjen političnega onečedanja, ki ga je s tem
               povzročil.</p>
               <p>Zaradi tega bomo v Poslanski skupini Zares Poročilu o delu Komisije za nadzor
               obveščevalnih in varnostnih služb nasprotovali.</p>
            </sp>
            <sp xml:id="SDZ5-Redna-32-2011-10-17.sp40">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač kot predlagatelj.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp41">

               <speaker>ZVONKO ČERNAČ:</speaker>

               <p>Gospodu Slapniku, žal, ni pomoči. Vidi in sliši tisto, česar ni, ampak to še ni
               najhuje. Huje je to, da je, zaradi tega ker drugi ne vidijo tistega in ne slišijo
               tistega, česar ni, globoko užaljen. Mislim, da sam sebe derogira in ne rabi dodatnih
               komentarjev.</p>
               <p>Rad bi s tega mesta samo zavrnil eno netočnost v zvezi z sklicem zahteve za nujno
               sejo. Glede ljudi, ki so že pokojni – nujna seja – sem predlagatelje pozval na
               dopolnitev tega gradiva, ne zavrnitev, na dopolnitev in od policije sem dobil
               ustrezne informacije. Dopolnitve do danes nisem prejel.</p>
            </sp>
            <sp xml:id="SDZ5-Redna-32-2011-10-17.sp42">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Župevc. Pripravi naj se gospod Jerovšek.</p>
               <p>Gospod Slapnik, želite repliko?</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp43">

               <speaker>TADEJ SLAPNIK:</speaker>

               <p>Hvala lepa. Replika na Zvonka Černača.</p>
               <p>Če vodja poslanskih skupin na podlagi poslovnika zahtevajo sklic nujne seje in zato
               predložijo v skladu s poslovnikom zahtevane dokumente, ne obstaja način, jaz ga ne
               poznam, rezen pri gospodu Černaču, da bi se pozivalo na kakršnekoli dodatne,
               dopolnilne dokumente. Če predsednik to naredi in zahteva nemogoče in to tudi pogojuje
               s sklicem same seje, potem je to v praksi popolnoma isto, kot da je noče sklicati in
               je tudi ne namerava.</p>
               <p>Verjamem, da če bi predložili še tisoče ustreznih dokumentov, ki bi to potrjevali, da
               gospod Černač tega ne bi sklical.</p>
            </sp>
            <sp xml:id="SDZ5-Redna-32-2011-10-17.sp44">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Černač, želite besedo?</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp45">

               <speaker>ZVONKO ČERNAČ:</speaker>

               <p>Mislim, da zdaj že nekaj časa gospod Slapnik sedi v teh klopeh. Poleg tega zraven
               njega že nekaj časa sedi bivši predsednik Državnega zbora, gospod Gantar – in malo se
               pomenita. Naj vam pove, kolikokrat je on zahteval dopolnitve gradiv za seje, ki niso
               bila popolna.</p>
            </sp>
            <sp xml:id="SDZ5-Redna-32-2011-10-17.sp46">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Župevc. Pripravi naj se gospod Jerovšek.</p>
            </sp>
            <sp xml:id="SDZ5-Redna-32-2011-10-17.sp47">

               <speaker>MAG. MELITA ŽUPEVC:</speaker>

               <p>Hvala lepa, gospod podpredsednik.</p>
               <p>No, verjetno bi bilo lažje, če bi predsednik te komisije članom povedal, s čim želi,
               da oni dopolnijo svoj predlog za sklic oziroma zahtevo za sklic nujne seje. Tega pa
               verjetno predsednik te komisije ni povedal, vsaj tako so mi dejali člani.</p>
               <p>Če smem samo na kratko vsebinsko. Mislim, da je treba vse ugotovitve in stališča
               komisije ter posledično tudi sklepe zavrniti, zato ker temeljijo na nekem miselnem
               okviru teorije zarot, ki ne ustreza dejanskemu stanju. Te ugotovitve in stališča
               komisije, pa tudi sklepe sem nekajkrat prebrala in se mi zdijo naravnost neverjetni.
               Kako lahko nekdo danes, leta 2011, zapiše takšne sklepe, je prav neverjetno. Komisija
               za nadzor nad obveščevalnimi in varnostnimi službami je zadnje tedne, zadnje mesece
               opravljala predvsem eno delo – to je, da se je postavila v vlogo tiskovnega
               predstavnika tistih, ki so se znašli v policijskih postopkih. In mislim, da je šlo tu
               za evidentno kršitev postopkov in zlorabo samega dela komisije. Tako smo lahko zadnje
               tedne spremljali seje komisije, ki jih ni bilo noben problem sklicati, na katerih so
               imeli ljudje, ki so se znašli v postopkih –pa veste, da v naši državi še vedno velja
               tisto, da je vsakdo nedolžen, dokler mu ni krivda dokazana s pravnomočno sodbo –, ti
               ljudje so imeli možnost povedati vse, kar si mislijo o policijskih postopkih, vse,
               kar si mislijo o organih pregona, in gospod Zvonko Černač jim je pri tem zelo lepo
               asistiral. In v tem konkretnem primeru se mi zdi, da je šlo za evidentno zlorabo te
               komisije.</p>
               <p>Kot rečeno, še enkrat bom ponovila, komisija za nadzor nad delom varnostnih in
               obveščevalnih služb se je postavila v vlogo tiskovnega predstavnika tistih, ki so se
               čutili prikrajšane, in mislim, da je to, milo rečeno, narobe.</p>
               <p>Med ugotovitvami in stališči komisije je neka zelo zanimiva stvar –, da <q>"je
               parlamentarna oblast preko zavrnitve zaključka poročila dala jasen signal
               nadzorovanim službam, da komisije ni treba jemati pretirano resno"</q>. Komisije ni
               mogoče jemati resno, ker dokler bo komisija sprejemala takšne ugotovitve in takšne
               zaključke, jo res težko jemljemo resno.</p>
               <p>Zelo na kratko. Kolega Slapnik je prej povedal tiste bistvene stvari, ki sem jih tudi
               sama želela pojasniti in argumentirati, zakaj menim, da bi bilo treba sklepe in
               stališča komisije zavrniti. Kot rečeno, mislim, da so te ugotovitve, ta stališča
               neverodostojna, da ne ustrezajo dejanskemu stanju. Je pa zelo zanimivo, da vedno
               uporabljate različne vatle. Dobro bi bilo, da uporabljate iste. Vedno, kadar gre za
               drugi politični pol, govorite, da gre za zlorabo, da si je nekdo podredil organe
               pregona, ko gre pa za politične nasprotnike, vaše, je pa vse v najlepšem redu. Bi
               bilo pa po vaše verjetno treba še bistveno strožje in huje ukrepati.</p>
               <p>Torej, kot rečeno, jaz niti stališč, ugotovitev, pa tudi sklepov ne podpiram in bom
               glasovala proti. Hvala.</p>
            </sp>
            <sp xml:id="SDZ5-Redna-32-2011-10-17.sp48">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek. Pripravi naj se gospod Kek.</p>
            </sp>
            <sp xml:id="SDZ5-Redna-32-2011-10-17.sp49">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Zelo obširno poročilo Komisije za nadzor obveščevalnih in varnostnih služb nam odpre
               marsikaj. Marsikaj se je v tej državi poslabšalo tudi na tem področju. Ni samo ta
               država pred finančnim bankrotom. Popolna erozija pravne države je prikazana tudi v
               tem poročilu. Zato je 9. stališče te komisije bilo sprejeto večinsko in ne s pomočjo
               skupine poslancev, kot je skušal insinuirati kolega Kumer, ko je predstavljal
               stališče svoje poslanske skupine, temveč gre za legalen in dobro argumentiran sklep.
               In to 9. stališče je, da je pravna država na področju, ki ga nadzira Komisija za
               nadzor obveščevalnih in varnostnih služb v delu, ki se nanaša na Sovo in posebne
               preiskovalne ukrepe policije, na resni preizkušnji. Gospe in gospodje, dokazov za to
               imamo vsak dan veliko. Kaj nas čaka, ko se v tako resnih službah, ki imajo takšne
               arzenal posebnih metod, lahko zgodijo zlorabe. In dokumentirano so se nekatere stvari
               uporabljale v politične namene.</p>
               <p>Da je tudi kriminalistična policija, ki je pod nadzorom te komisije, bila pod
               političnim pritiskom ali politično instrumentalizirana, kažeta dva odstopa državnih
               sekretarjev v Ministrstvu za notranje zadeve v času Katarine Kresal. Gospod
               Klemenčič, ko ni več vzdržal, je odstopil. In sedaj smo ob tem odstopu Katarine
               Kresal izvedeli, da je naslednji dan podal prijavo Komisiji za preprečevanje
               korupcije, takrat še pod vodstvom gospoda Kosa, zaradi pogodbe o najemu zgradbe
               Nacionalnega preiskovalnega urada. Očitno je, seveda, že takrat vedel, da gre za
               korupcijsko zadevo, vendar je bil onemogočen. In korupcijska zadeva se je začela
               obravnavati šele potem, ko je on postal predsednik komisije za boj proti korupciji.
               Seveda gospod Kos tega ni obravnaval. Ko pa je prišlo tako daleč, da je 9. avgusta,
               pomislite, v času kislih kumaric, bila odigrana predstava med Šoltesom, Pahorjem in
               Kresalovo, da Šoltes ni mogel skriti ogromnih nepravilnosti, Kresalova je v eni uri
               ponudila odstop, predsednik Vlade ga pa ni sprejel. Ampak je drugi dan
               protikorupcijska komisija povedala, da gre za izrazito korupcijo in takrat je
               Kresalova odstopila. Čez nekaj dni je padla ovira tudi za nadaljnje preiskave in
               takrat je v trenutku odstopil gospod Damjan Lah, državni sekretar, ki je to držal pod
               pokrovom. In še hočete večji dokaz politizacije teh služb?</p>
               <p>Da ne govorimo, kaj se lahko dogaja v Sovi! Poglejte, ta slovenski absurd, namesto da
               bi<gap n="..."/> Pa bom še najprej rekel o neki drugi točki, kjer iz tretje ali iz druge točke
               izhaja, da komisija ugotavlja, da se posebni preiskovalni ukrepi ne uporabljajo vedno
               v skladu z njihovim namenom, pri enih pa se je prisluškovalo na zalogo. Pri
               nekaterih, kjer bi bilo z njihovo uporabo mogoče raziskati sume kaznivih dejanj, se
               ti ukrepi niso uporabljali, se ne uporabljajo.</p>
               <p>Komisija kolegice Jerajeve o teh poslih v Ljubljani, v okviru ljubljanskega
               županstva, z nepremičninami je prišla do grozljivih ugotovitev, kako je družina
               Janković trgovala preko tujine, pridobivala finančna sredstva. Podala je celo ovadbe,
               cel niz ovadb. Nikjer pa v poročilu ne izhaja, da je ob takih sumih kaznivih dejanj
               Sova karkoli zaznala, čeprav se je denar nakazoval v davčne oaze in so se potem iz
               davčnih oaz kupovali hoteli za družino Janković. Ali ni to eklatanten primer, kjer bi
               Sova morala imeti podatke in presekati to grozljivo bogatenje, ta finančni pohlep,
               proti kateremu so demonstrirali tudi mladi v Sloveniji in mnogi drugi? In ki jih
               podpiram Ampak najbolj grozovito in nečloveškega pa je, da je gospod Janković o tem
               govoril. On je na sinonim za finančni pohlep v tej državi, povezan z vsemi temi
               oligarhi slovenskimi. Tu Sova in kriminalistična policija, zaradi tega, ker sta
               politično nadzorovani, nista naredili ničesar in nista uspeli. Ampak, Slovencem
               moramo povedati, če ne bi bilo političnega pritiska, bi bila politična situacija
               verjetno obratna in bolj normalna. Po moje bi v tem primeru bil upravičen in bi bilo
               dobro če bi za parlament kandidiral in ustanavljal stranko gospod Klemenčič, ki je
               odigral pozitivno vlogo, ki se bori proti korupciji. Verjetno je gospod dr. Vehovar
               rekel, da ga bodo dali v umobolnico, češ da je neumen, da je nor, da se ga ne da
               obvladovati, napovedal je to. Jaz verjamem, da je to zaradi tega, ker verjetno tudi v
               primeru družine Janković odpira neke korupcijske zadeve, ki so tako grozovite. On bi
               moral na volitve, tako kot pri <q>"čistih rokah"</q> v Italiji, Di Pietro, ker je spremenil
               in v tistem času razorožil italijansko korupcijo in oligarhije. Ne! Pri nas pa gre na
               volitve gospod Janković, ki bi moral biti največji predmet vseh teh služb. Ja, kaj
               mislite, da je sin Jure, ta mladenič, pri 30 letih tako briljanten, tako genialen?
               Ja, potem bi maturo naredil, potem ne bi oče posredoval in ga prestaviti na drugo
               šolo, kjer bo naredil maturo. Se spomnite tiste afere? Gimnazija je ugotovila, da
               nima pogojev, da je letnik padel, ga je oče takoj prestavil na drugo gimnazijo, tam
               pa je bilo vse v redu – na drugo institucijo po ukazu! In Slovenci ,verjetno, ne bomo
               tega podprli, takšnih korupcijskih zadev, takšnih novih vrednot, kot jih napoveduje
               gospod Janković! Te nove vrednote, da se je nakazoval denar v davčne oaze, da so se
               kupovale mature. To so nove vrednote?! Naj jih zadržijo njegovi sinovi oziroma
               odpovedati se jim morajo. In z njimi tudi gospod Janković, tem vrednotam, ne pa, da
               pravi, da bo Slovencem vsilil nove vrednote. Slovenci imamo vrednote, zelo dobre
               vrednote, samo ti finančni pohlepneži se jih ne držijo in zaradi tega je še bolj
               demonstrirati proti finančnem pohlepu. In upamo, da boste v Kazenskem zakoniku
               podprli člen, ki takšne napadalce na finančni sistem Slovenije in suverenost
               Slovenije povzdiguje na kriminalno dejanje reda veleizdaje. Včeraj je tudi gospod
               Barroso zahteval odgovornost finančnikov, točno tisto, kar jaz predlagam v Kazenskem
               zakoniku. Točno tisto. Finančno odgovornost za finančne malverzacije. In če bi to pri
               nas bilo, potem enega kandidata za volitve in z vso to slavo in reklamo, ki se dela,
               v trenutku ne bi bilo več na sceni. In to bi pomenilo ohranitev slovenskih
               vrednot.</p>
               <p>Moram reči, da drugo, kar je, to odurno obnašanje te oblasti v tem času. Že drugo
               leto predstavniki kriminalistične policije in Sove ne pridejo v Državni zbor. Ob
               obravnavni njihovega poročila! Si zamislite, da bi se v neki demokratični državi kaj
               takšnega zgodilo?! So to tiste nove Jankovićeve vrednote, za katere pravi, da jih bo
               vsilil Slovencem?! So to tiste vrednote?! In če bi prišli, seveda nočejo priti,
               zaradi tega, ker bi jaz postavil vprašanje, zakaj niste nič sprožili v zvezi s temi
               enormnimi, grozovitimi nakazili denarja, ki je bil izžet iz žepa ljubljanskih občanov
               in poslan na Ciper, v Liechtenstein, na Kajmanske otoke in tako naprej; pa so se
               nazaj kupovali hoteli in tako naprej. Zato pa Sova ima mandat, v povezavi s tujino,
               ampak seveda nočejo poročati tu, ker tu je televizijski prenos in bi ljudje slišali,
               kako so se ene družine obogatile na račun drugih. Prav tako bi jih vprašal, zakaj
               niso oni nič zaznali tega, kar je direktorica Dursa povedala v intervjuju pred enim
               mesecem, da je bilo iz Slovenije v davčne oaze nakazanih več 100 milijonov denarja za
               pranje denarja. Več 100 milijonov! Sedaj je že skoraj dva meseca, odkar je to
               povedala, je imela pritiske, kolikor slišim. Zaradi tega bi lahko poročali, kaj so od
               tistega časa, če se sami delajo neumne.</p>
               <p>Vidimo, da je samo ena družina v davčne oaze – ta sin Jankovića je nakazoval ne vem
               koliko denarja. Seveda bi ta resnica stresla predvideni scenarij goljufanja volivcev
               na volitvah. Stresla bi ta scenarij. Ne! Raje se bo v tej državi dejansko proglasilo
               gospoda Klemenčiča za norega, pa se ga bo strpalo v umobolnico, tako kot je ta
               sociolog napovedal, raje boste tiščali glavo v pesek Službe in direktorji službe,
               kjer se drugod takoj politično angažirajo, pa sem ne pridejo v Državni zbor, kar je
               sramota par excellence, nezaslišano, par exellece. Oni nimajo pravice izbirati, ali
               pridejo na poročilo o njihovem delu s strani komisije. Oni morajo tukaj sedeti! In
               pozivam tudi predsednika Vlade v odstopu, naj sam pride med razpravo sem. On je, ko
               je nastopil mandat, rekel, da če boste karkoli slišali kdaj, da je kdo na koga
               pritiskal, bom osebno posredoval. Na kakšne nadzorne funkcije. Ne! Med tem časom so v
               nadzornih funkcijah zamenjali vse tiste, ki so bili pripravljeni delovati v skladu s
               pravno državo in v skladu z zakonom in resno preganjati kriminal in nepravilnosti.
               Gospoda Pahorja so uklonili, sedaj je tudi utihnil. Slišim, da te stranke – po
               volitvah, če bodo vse te resnice o neki družini ljubljanski ostale neme in se ne bodo
               javno povzdignile, potem boste pač verjetno poniknile vse te stranke. Ampak pravijo,
               da jih bodo že kupili, da so tiho. So jim že obljubili, da so tiho, ker drugače bi
               bilo nenormalno, da ste ob vseh teh grozodejstvih, ki so se dogajala, tiho. Kajti
               mislim, da ste marsikaj naredili narobe, ampak po mojem pa je večina boljša in se
               večina ni ukvarjala s finančnim ropanjem, s finančnim pohlepom. Večina po mojem ne,
               ampak s tem tiho priznavate, da podpirate te finančne nepravilnosti, poslovne
               nepravilnosti, nakazovanje denarja v davčne oaze, to se pravi pranje denarja. Kako
               nek mladenič, briljanten, prijavi 53 tisoč evrov dohodkov, potem pa nakazuje iz
               davčne oaze 700 tisoč v enem poslu! Pa vemo, čigav je ta denar, od kod vse se je
               vzel. In poglejte: to, ko se enim prisluškuje na zalogo, pri drugih se pa upravičenih
               sumov ne skuša preveriti! Upravičenih sumov kaznivih dejanj! Recimo, predpostavimo,
               da je mariborski župan Kangler naredil kaj napačnega pri poslih, pri transakcijah z
               zemljiščih. Ampak vsi pa vemo, da je Kangler kvečjemu tisočinka Jankovića pri teh
               poslih. Kvečjemu ena tisočinka! Saj ne pravim, naj preverijo, samo za tiste tam, ki
               so pa tisočkratnik teh poslov z nepremičninami – spremembe namembnosti zemljišč –, pa
               zanimivo, vsa tista interesantna zemljišča so bila predhodno kupljena iz davčnih oaz
               preko lastništva sinov župna. Ali ni to zanimivo? Kakšen nos imajo ti briljantni
               mladeniči! Točno so za dve leti vnaprej vedeli, katerih zemljišč v Ljubljani se bo
               spremenila namembnost. Hektarjev in hektarjev! In tu se vidi politizacija. Jaz
               pravim, naj preiščejo vsakega župana, samo naj začnejo pri vrhu ledene gore oziroma
               naj začnejo ledeno goro kot tako preiskovati. Ne pa tisto, ko s prstom pokažejo, da
               je ta kriv, zato bomo na zalogo prisluškovali, zato da ne bomo nič ugotavljali v
               tistih slučajih, ko cela Slovenija ve, da se je z namenom pretvarjala namembnost
               zemljišč, da so se v ta namen pošiljale enormne vsote denarja v davčna oaze – od kod
               se je ta denar vzel, tudi vemo – in da se je iz tistega potem kupovalo nazaj
               zemljišča in se mastno služilo in kupovalo premoženje in hotele in tako naprej.</p>
               <p>Gospe in gospodje, tudi skozi to poročilo je treba, da se osvestimo vsi skupaj. Vi
               ste napovedali zavrnitev teh stališč. Ali potrjujete, da je pravilno, da ta grozljiva
               dejanja, grozljive stvari, kar ugotavlja preiskovalna komisija – da so stali ob
               strani in niso hoteli tega videti? Ali s tem potrjujete, da je pogodba za Nacionalni
               preiskovalni urad in vse, kar se je dogajalo, da kriminalistična policija ni smela
               nič videti, da je to v redu? S tem to predpostavljate. Ali potem drži, da vas bodo
               izplačali iz tistih ekstra dobičkov, ki se jih pri takšnih poslih dobi, zaradi tega,
               ker ne boste prišli več v naslednji parlament? Ali to drži? Razmislite, kako boste
               glasovali ob teh izjemno preciznih sklepih in stališčih! Čisto na vsako stališče so
               materialni dokazi, da se je tako ravnalo in da so preiskovalci Sove in kriminalisti
               na kriminalistični policiji žrtve sedanje politike. Pa s tem ne mislim, da ste vi
               slabi, samo problem je, da mnogi držite <q>"štango"</q> takšnim ravnanjem.</p>
               <p>In na koncu še: kolega Slapnik je obtožil kolega Černača, očital mu je laž pri
               navedbi telefonske številke. Jaz verjamem Černaču in komisiji, zato ker, kolega
               Slapnik, vi ste producirali laž s pomočjo neke tiskovne konference in ljudi, ki imajo
               dosti izkušenj z metodami Udbe, na moj račun. Da sem odpovedal gostoljubje orožju iz
               Ložnice – laž, popolna laž! In da je bilo tam samo pet dni – popolna laž! In da ga je
               bilo samo eno tono – popolna laž! In vi ste plod vseh teh laži in raznašanja po
               Sloveniji, zaradi tega to, da vas je komisija pri drugi laži ujela, je hvala bogu
               dobro delo komisije. Hvala lepa.</p>
            </sp>
            <sp xml:id="SDZ5-Redna-32-2011-10-17.sp50">

               <speaker>PREDSEDNIK MAG. VASJA KLAVORA:</speaker>

               <p>Besedo ima gospod Franci Kek.</p>
            </sp>
            <sp xml:id="SDZ5-Redna-32-2011-10-17.sp51">

               <speaker>FRANCI KEK:</speaker>

               <p>Hvala za besedo.</p>
               <p>Komisija žal ni preiskovala vloge obveščevalnih služb pri različno
               gospodarsko-političnih navezah, ki s krojenjem javnega mnenja ustvarjajo teren za
               nekaznovano plenjenje javnega dobra in ubijanje motečih elementov, kot je stranka
               Zares. Govorim o TEŠ 6 in brezpalčnikih.</p>
               <p>Komisija ni želela preiskovati vloge Paravoma<gap n="..."/> <stage>/ znak za konec razprave/</stage> ki je
               prisluškovala Janezu Drnovšku, Bajuku, Peterletu in Hvalici. Komisija<gap n="..."/></p>
               <p>Žal mi je čas potekel.</p>
            </sp>
            <sp xml:id="SDZ5-Redna-32-2011-10-17.sp52">

               <speaker>PREDSEDNIK MAG. VASJA KLAVORA:</speaker>

               <p>Hvala lepa, čas je potekel.</p>
               <p>Besedo ima gospod Alojz Posedel. <stage>(Ga ni.)</stage></p>
               <p>Gospa Darja Lavtižar Bebler, izvolite.</p>
            </sp>
            <sp xml:id="SDZ5-Redna-32-2011-10-17.sp53">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik.</p>
               <p>V teoriji sicer velja da je parlamentarni nadzor nad delovanjem varnostih in
               obveščevalnih služb izredno pomemben instrument, ki je na voljo v parlamentarnih
               demokracijah, zato da te službe ne bi delovale nezakonito in da ne bi neutemeljeno
               posegale v človekove pravice in temeljne svoboščine ljudi. In zato, rekla sem v
               teoriji, bi v tej teoriji tudi pričakovala da bomo v roke dobili plod tega dela, tega
               nadzora s strani naše komisije za nadzor nad dejavnostjo obveščevalnih in varnostnih
               služb, narejeno poročilo na tak način, da bi lahko rekli, da je kredibilno in da je
               potem lahko tudi v oporo vsem tistim organom, ki so v tej državi zadolženi za to, da
               skrbijo za zakonitost in spoštovanje človekovih pravic. Toda to poročilo, ki smo ga
               imeli pred seboj maloprej - saj po svoje je dobro, da je označeno z oznako tajnosti,
               ker pravzaprav res ne bi bilo prav, da bi nekatere njegove vsebine prišle v javnost
               -, namreč, poročilo je, kar mene zadeva, izredno pristransko, tendenciozno. Izhaja iz
               cele vrste napačnih predpostavk, zato so tudi zaključki napačni in pristranski,
               pravzaprav so prirejeni poglavitnemu namenu, to pa je diskreditirati stranke
               vladajoče koalicije, v tem okviru še posebej eno stranko, ki vodi dva poglavitna
               resorja, to sta Ministrstvo za notranje zadeve in Ministrstvo za pravosodje. Ampak
               metode, ki jih to poročilo uporablja, so popolnoma nesprejemljive. Seveda si s
               takšnim poročilom nimamo kaj pomagati. Poleg tega seveda, da je strokovno mestoma
               izredno neustrezno, da ne govorim, kakšno slovenščino uporablja, tako da je tudi iz
               tega razloga zelo dobro, da je ostalo označeno kot zaupno.</p>
               <p>Slišala sem maloprej v eni od razprav, da so ugotovitve in stališča komisije, ki jih
               danes ponuja v sprejetje Državnemu zboru, izjemno precizna. Oprostite, če je to
               precizno, potem bi morali reči še, precizno nesprejemljiva so ta stališča. Ker,
               poglejte, s kakšnim besediščem operirajo ta stališča. Pravijo, da gre za preiskovanje
               <q>"nadaljevanke Patria"</q>. Oprostite, kaj pa imate v mislih, ko govorite o preiskovanju
               <q>"nadaljevanke Patria"</q>? In še cela vrsta takšnih stvari je tudi v teh ugotovitvah in
               stališčih in tako tudi v poročilu.</p>
               <p>Tako osebno tega, teh zmazkov nikakor ne morem podpreti in jim dati svoje glas.
               Poudarjam pa še enkrat, da je škoda, ker je pravzaprav zamujena priložnost, da bi
               lahko s parlamentarnim nadzorom kaj več prispevali k zakonitosti delovanja naših
               varnostnih in obveščevalnih služb. In da bi ravno s takšnim poročilom in z
               dejavnostjo takšne komisije tudi naš parlament opravil eno od svojih poglavitnih
               nalog, to pa je nadzor nad temi službami. Hvala lepa.</p>
            </sp>
            <sp xml:id="SDZ5-Redna-32-2011-10-17.sp54">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek.</p>
               <p>Pripravi naj se gospod Vili Trofenik. <stage>(Ga ni.)</stage> Mag. Žnidaršič.</p>
            </sp>
            <sp xml:id="SDZ5-Redna-32-2011-10-17.sp55">

               <speaker>MIRO PETEK:</speaker>

               <p>Hvala za besedo.</p>
               <p>Poročilo bom podprl, ker pač odraža stanje na varnostnem sektorju v naši državi,
               ugotovitve in stališča, ki jih imamo na mizi, pa odražajo obsežno in kvalitetno
               pripravljeno poročilo na več kot 110 straneh.</p>
               <p>Dobro vem, kaj moti to koalicijo. To koalicijo moti ugotovitev, da je policija
               postala orodje v rokah politike, politične elite oziroma ene same stranke. Tega pač
               enostavno ne morete zanikati. Imamo enega človeka, gospoda Zalarja, iz ene stranke,
               ki ta čas vodi dve ministrstvi, policijsko ministrstvo in Ministrstvo za pravosodje,
               kot v nekem času trdega totalitarizma.</p>
               <p>Na drugi strani ste sprejeli tudi zakon, s katerim se je omogočilo, da je v
               imenovanje direktorja slovenske policije vstopil predsednik države, predsednik, ki si
               na nek način osebno precej želi uveljaviti predsedniški sistem, ki je značilen za
               mnoge neuvrščene države. Hkrati ste ukinili tri policijske uprave v Sloveniji. Na ta
               način ste precej centralizirali slovensko policijo in na ta način je seveda lažje
               vladati slovenski policiji, kriminalistični službi, ker je pač vse bolj
               skoncentrirano na enem mestu.</p>
               <p>Seveda za pravno državo in urejeno delovanje varnostno-obveščevalnih služb je
               pomembno, da obstajajo norme, zakoni. To, mislim, da v Sloveniji imamo razmeroma
               dobro urejeno in, seveda, da obstaja nek sistem, da se lahko napake v tem sistemu
               odkrijejo. Tu smo pa včasih že kar precej šibki in to se bolj redko zgodi. Še bolj
               redko pa se zgodi, da če nekoga pri kršitvi zakona odkrijemo, da ta tudi odgovarja.
               Seveda gre za primer afere Sova, nepravilnosti in kazniva dejanja v tej aferi
               ostajajo nekaznovana. Sicer je bilo ugotovljeno, da se Janša in Sanader nista
               dogovarja o kakšnih incidentih v Piranskem zalivu, toda ljudje, ki so s temi
               informacijami prišli na dan, so bili nagrajeni.</p>
               <p>Težko bi kdo oporekal dejstvu, da je v času, ko je bil na čelu Sove gospod Iztok
               Podbregar, ki je bil politično nastavljen, ki je član Liberalne demokracije
               Slovenije, da takrat ni bilo v Sovi resnično katastrofalno stanje. Poglejte, Vrhovno
               državno tožilstvo je leta 2007 in 2008 vložilo zoper bivšega direktorja Sove štiri
               zahteve za preiskavo oziroma razširitev preiskave zaradi šestih kaznivih dejanj
               zlorabe uradnega položaja ali uradnih pravic. Leta 2009 je Vrhovno državno tožilstvo
               zaradi neupravičene uporabe v službi po 264. členu Kazenskega zakonika vložilo zoper
               gospoda Podbregarja še dodatni obtožni predlog. Za povračilo nezakonito odtujenih
               davkoplačevalskih sredstev v zvezi z delovanjem bivšega direktorja Sove je Državno
               pravobranilstvo vložilo tožbo za povračilo zneska v višini dobrih 61 tisoč evrov.
               Državno pravobranilstvo je to tožbo vložilo 26. 6. 2009 in seveda do danes ali do
               nekaj mesecev nazaj glavna obravnava še ni bila sklicana. Mogoče je na tem mestu
               treba dodati, da je ljubljansko okrožno sodišče spise v primeru Sove naložilo
               sodnici, ki ima največ nerešenih zadev, največ zaostankov na tem sodišču. Seveda gre
               za primer, ki je bil leta 2007, v letu 2008 afera par exellence in ljubljansko
               sodišče je te tožbe označilo kot neprednostne primere in so nekje do lanskega leta
               ležali na tem sodišču povsem nedotaknjeni. Verjamem, da je tako še tudi danes, sicer
               bi bila verjetno že razpisana kakšna obravnava na tem sodišču.</p>
               <p>Na tem mestu smo že večkrat slišali, da je v mandatu vlade Boruta Pahorja prišlo do
               kakšnih štiri do pet tisoč dodatnih zaposlitev v Republiki Sloveniji. In tudi Sova se
               je v tem času kadrovsko okrepila. Začeli so nazaj zaposlovati ljudi, tudi za podobno
               funkcijo, kot je bila pred letom 1990, ko so posamezniki sledili kulturniškim krogom
               Nove revije ali pa opozicijskim politikom in seveda o tem poročali na posebej
               določenem mestu.</p>
               <p>Lani smo tudi doživeli zamenjavo direktorja Sove, in to kar pred TV kamerami s
               tiskovno konferenco in na ta način je bil razkrit tudi dislocirani obveščevalni
               oddelek, kjer je deloval današnji direktor Sove, dislocirani obveščevalni oddelek v
               Kopru. Ta isti direktor Sove, aktualni direktor Sove je znatno kršil zakonodajo tudi
               takrat, ko je na arhivsko gradivo Udbe pritisnil oznako <q>"tajno"</q>. To je kršil kar
               dvakrat. Zakon mu tega ni omogočal. To bi se lahko zgodilo, če bi na referendumu ta
               zakon bil potrjen. In čudno je, da je gospod direktor Sove pritisnil oznako <q>"tajno"</q>
               na dokumente, ki sploh niso v lasti Sove, ki so v lasti oziroma ki se hranijo v
               Arhivu Slovenije. Seveda je direktor še vedno na temu položaju.</p>
               <p>V zadnjih časih smo tudi slišali oziroma gledali na televiziji, da se nekateri
               mafijski šefi v Sloveniji počutijo precej varni. Slišali smo tudi odgovore slovenske
               kriminalistične službe, da o tem nič ne vedo. Seveda Sova ali pa kriminalisti o tem
               nič ne vedo; to pomeni, da delajo slabo ali pa nič nočejo vedeti. Poglejte, nedavno
               je italijanski tisk Gazzetta del Sud, to je bilo 4. avgusta 2011, v članku Trafico de
               cocaina poročal o množičnih aretacijah trgovcev s kokainom v Italiji. Italijanski
               mediji so ugotavljali, da se ti trgovci s kokainom poslužujejo novih poti. Italijani
               so takrat opravili štirinajst aretacij na osnovi sklepa tožilca v Bologni in prišli
               so na sled, da je tona in pol kokaina in ekvadorskega Quita prispela v Ljubljano in
               iz Ljubljane naprej v Italijo. Avstrijci so v Gradcu aretirali in zaprli Mihaela
               Kramerja, ki naj bi po poročanju italijanskega tiska poskrbel, da se je ta droga z
               zasebnim letalom prevažala v Slovenijo in iz Slovenije naprej v Italijo. Se pravi,
               Ljubljana se je tukaj znašla na neki točki kokainske poti, s katero se oskrbuje
               italijanska mafija.</p>
               <p>Konec avgusta oziroma sredi avgusta sem okoli tega postavil poslansko vprašanje
               Katarini Kresal, pa mi ni nič odgovorila. Postavil sem poslansko vprašanje tudi
               honorarnemu ministru Zalarju, pa zaenkrat odgovora še nisem dobil. Postavil sem
               vprašanje, ali je slovenski policiji ta primer znan, ali je slovenska policija
               zaznala, da smo postali del te mednarodne kokainske mreže, katere začetek je Ekvador
               in poteka preko Slovenije v Italijo. Spraševal sem tudi oba ministra, ali je
               slovenski policiji znan gospod Mihael Kramar, šestinštirideset let je star, poliglot,
               ki ga je avstrijska policija zajela. Vprašal sem tudi, ali se je preko te kokainske
               mreže, ki jo je razkrila italijanska policija, oskrboval tudi slovenski trg in z njim
               tudi del slovenske politične elite?</p>
               <p>Kot rečeno, Katarina Kresal mi na to vprašanje ni odgovorila, verjamem pa, da v
               Sloveniji zaradi tega ni pomanjkanja kokaina. Hvala.</p>
            </sp>
            <sp xml:id="SDZ5-Redna-32-2011-10-17.sp56">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Trofenik, ga ni. Gospod mag. Žnidaršič, ga tudi ni.</p>
               <p>Gospod Andrej Magajna! Pripravi naj se gospod Zvonko Černač.</p>
            </sp>
            <sp xml:id="SDZ5-Redna-32-2011-10-17.sp57">

               <speaker>ANDREJ MAGAJNA:</speaker>

               <p>Slišali smo, da je parlamentarni nadzor nad delom varnostnih in obveščevalnih služb
               zelo pomemben. To poslušamo že dvajset let. Že dvajset let pa poslušamo tudi sume, da
               se represivni organi politizirajo, da se zlorabljajo za obračunavanje političnih
               nasprotnikov. Kaj je na tem res ali ne, lahko si ugibamo, dvomimo, vsak pove morda
               tudi kakšno svojo izkušnjo. Pravzaprav lahko rečem, da mi nikoli nismo povsem
               pretrgali s preteklostjo. Tudi ko se lotevamo vprašanja varnostnoinformativnih služb
               ali, da sem kar konkreten, politične policije.</p>
               <p>Če smo se primerjali z drugimi državami iz vzhodnega bloka, smo rekli, da smo gradili
               socializem z bolj človeškim obrazom. Morda je to tudi delno res. Vendar strukturno
               smo pravzaprav imeli podobne institucije in podobne metode, kot so jih imele tudi
               druge vzhodnoevropske države. Niso se morda tako drastično uporabljale kot nekje na
               vzhodu, pa vendar imeli smo politično policijo. Ali smo mi leta 1990 prekinili s
               politično policijo? Politična policija je imela zelo obsežno razvejen sistem
               operativcev. Na primer, še leta 1989 smo na sedežu Demosa, na Sternenovi, s pomočjo
               tehnikov odkrili prisluškovalne naprave. To nas ni nič posebno čudilo. Bolj bi me
               čudilo, da nas ne bi nadzorovali, da ne bi snemali naših telefonskih pogovorov, da ne
               bi bilo tajnega sledenja. Zanimivo je to, da te posebne metode v tistem času sploh
               niso bile ne vem kako prikrite. Celo bi rekel – ne po nerodnosti, kar zanalašč –
               precej jasne in v njih je bilo jasno sporočilo: <q>"Pazite, kaj delate!"</q> Kot sem že
               rekel, čudil bi se, da takratni sistem ne bi uporabljal teh metod, ob tem da je bilo
               toliko kadra, toliko operativcev in vsa tehnika, da je to lahko uporabljal.</p>
               <p>Vendar, ko smo gradili pravni sistem, se nismo nikoli vprašali, ali je v tem času
               1988/89, ko je bila množična uporaba teh posebnih policijskih metod – politične
               policije govorim –, ali so bili po takratni veljavni zakonodaji uporabljeni vsi
               pravni standardi, so bile izdane odločbe, nalogi itd. Sumim. Nikoli nismo tega
               obdobja pravzaprav raziskovali, zato obstoja utemeljen sum, da je del teh struktur
               politične policije pravzaprav ostal naprej in da so določeni politiki ali celo
               stranke oziroma, verjetno, posamezne osebe razpolagale s sodelavci in jih tudi
               kasneje v teh političnih bojih na nek način lahko tudi uporabljale. Recimo, z
               infiltracijo v opozicijske stranke, z destruktivnim delom v teh političnih strankah,
               s prenašanjem informacij, zbiranjem informacij, podtikanji itd.</p>
               <p>Meni je v tem poročilu predvsem zaskrbelo to, da se je v zadnjih nekaj letih skoraj
               podeseterila uporaba metod posebnih policijskih metod. Zakaj, nisem uspel razbrati,
               tudi poročila nisem imel dolgo časa v rokah, kaj se je v teh letih tako drastično
               povečala uporaba metod, predvsem na ravni prisluškovanja in snemanja elektronskih
               komunikacij. V vseh primerih, ki smo jih zadnjič slišali na nujni seji, zadnji seji
               odbora, kjer sem bil pač kot vabljen gost – priporočam, da si vsi magnetogram te seje
               preberete -, je dejansko bil izražen sum, da se še danes, po dvajsetih letih
               zlorablja te represivne organe. Ne gre samo za teorijo zarote, kot je ena od poslank
               danes rekla, in paranojo. Res priporočam. Žal mi je, da se poslanci pozicije, razen
               gospoda Kumarja, ki je bil enkrat prisoten, niso udeležili te seje, so se ji
               izognili, danes pa polemizirajo, kaj vse smo grdega rekli o policiji. Namreč,
               utemeljeno se sumi, da se ta institut utemeljenega suma, zaradi katerega se
               pravzaprav vsi postopki začnejo, grdo zlorablja. Eden od sklepov te zadnje seje je
               bil tudi to, da se sumi, da se ti ukrepi uporabljajo za politično diskvalifikacijo
               ljudi, ki so neustrezni oziroma ki jih obstoječa oblast hoče diskreditirati<gap n="..."/> <stage>/ znak
               za konec razprave/</stage></p>
            </sp>
            <sp xml:id="SDZ5-Redna-32-2011-10-17.sp58">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Magajna, čas je potekel.</p>
               <p>Besedo ima gospod Zvonko Černač. Pripravi naj se Dušan Kumer.</p>
            </sp>
            <sp xml:id="SDZ5-Redna-32-2011-10-17.sp59">

               <speaker>ZVONKO ČERNAČ:</speaker>

               <p>Hvala lepa.</p>
               <p>Nek star pregovor pravi: Zaupanje je dobro, kontrola je boljša. Predvsem pa bolj
               učinkovita. Tega se, žal, ne zavedajo vsi v tej dvorani. Jaz se spomnim prejšnjega
               mandata, ko je bilo v času Janševe vlade ugotovljeno, da na Sovi nekaj ni v redu – in
               gre za vladno službo, kot veste, in zanjo največjo odgovornost nosi Vlada – in je
               bila imenovana neka komisija, ki se jo je prijel vzdevek Šturmova komisija, ker ji je
               načeloval dr. Lovro Šturm, nekdanji minister za pravosodje, in ste isti, ki sedaj
               sedite v oblastniških klopeh vladajoče koalicije, zagnali vik in krik, kaj se vendar
               Vlada gre, ker je želela urediti neustreznosti oziroma tudi nezakonita delovanja v
               lastni vladni službi.</p>
               <p>V teh poročilih, ki so na koncu postala javna, smo prebrali marsikaj. Kot smo danes
               slišali s strani enega poslanskih kolegov, so bile takrat v letu 2007, štiri leta je
               od takrat, vložene številne ovadbe proti bivšemu direktorju. Niti ena ni doživela
               epiloga. Varno čakajo na zastaranje. Takrat smo brali o tem, da je iz tajnega fonda,
               ki po zakonu sploh ne bi smel obstajati, odteklo neznan kam okrog 10 milijonov 500
               tisoč slovenskih tolarjev oziroma približno 45 tisoč evrov. Da so se dogajale
               številne druge nezakonitosti, ki so govorile o tem, da Slovenska
               obveščevalno-varnostna agencija samostojne države Slovenije ni delovala v interesu
               države in njenih ljudi, pač pa je zasledovala neke druge interese.</p>
               <p>Posledica teh interesov so bili tudi javno objavljeni prisluhi dvema bivšima oziroma
               bivšemu predsedniku neke države in bivšemu liderju opozicije druge države. Še več, ti
               prisluhi so bili objavljeni na tak način, da je javnost dobila drugačen občutek, kot
               se je dejansko v teh prisluhih slišalo. Sploh ne bi smeli nastati, če bi bila
               spoštovana zakonodaja. In kar nekaj je bilo teh stvari, da jih ne obnavljam, ker je
               že precej daleč od tega, ki so govorile o tem, da je treba vztrajati na tem, da so
               nadzorni mehanizmi nad temi službami učinkoviti in brezkompromisni. Takrat je bilo
               rečeno, da so bila ta odkritja lahko poduk za vse, da se kaj podobnega ne bi v bodoče
               dogajalo. Nisem popolnoma prepričan, da smo danes kaj daleč od takratnih rabot. Nisem
               popolnoma prepričan. Zakaj to govorim? Zaradi tega ker kot predsednik parlamentarne
               nadzorne komisije ne morem tega ne potrditi ne zanikati. Preveč je še vedno skritih
               stvari, skrivanja informacij, nezmožnosti vpogleda v stvari, ki bi morale biti
               odprte. Vendar pa je tu problem za neko demokracijo, za neko demokratično družbo, še
               posebej za mlado demokracijo, ker lahko bistveno vpliva na posamezne odločitve v tej
               državi, politične odločitve, mimo legalnih mehanizmov in oblasti, ki jo ima ljudstvo.
               Tajne službe so v vseh državah lahko problem, če niso na ustrezen način nadzirane. In
               tako je tudi pri nas. Pri nas je ta nevarnost še veliko veliko večja. V tem zadnjem
               mandatu še toliko bolj, ker ima roko nad celotnim represivnim aparatom, tako nad
               policijo, tako nad tožilstvom, tako nad pravosodjem, ena politična stranka. V zadnjem
               obdobju celo ena oseba, ki je istočasno tudi podpredsednik te politične stranke, kar
               samo po sebi seveda še nič ne pomeni, predstavlja pa neko potencialno nevarnost.</p>
               <p>Zaradi tega mislim, da morajo biti ti kontrolni mehanizmi, ki so na voljo, toliko
               uspešnejši. Zaradi tega je nemogoče poslušati izjave nekaterih o tem, da je
               parlamentarna komisija tista, ki ustvarja probleme, ker je zapisala tisto, kar se
               dejansko dogaja in se je dogajalo. Po tej logiki, po logiki tega, kar govorite, bi
               morali mižati in ne bi smeli ničesar videti. In potem bi bili vsi vi zadovoljni, ko
               bi tu napisali ugotovitve, da so sicer problemi manjše narave, vendar drugače je pa
               na splošno vse okej in mislimo, da vsi dobro delajo, nobene nepravilnosti se ne
               dogajajo. Ob tem, da je bila javnost v zadnjih dveh letih soočena z nekaterimi
               primeri, ki navzven, brez tega, da se podrobneje poglobimo v drobovje posameznih
               postopkov, povedo, da so bile te službe v teh primerih grobo zlorabljene in da je ta
               zloraba presegala samo nivo nekih operativnih metod in delovanja. Ne nazadnje, v tem
               zadnjem obdobju se je podvojilo število hišnih preiskav. Zanimivo! Ali imamo toliko
               več učinkovitosti na drugi strani, imamo toliko več pravnomočnih sodb iz tega
               naslova?! Nimamo! Celo nekaj drugega se dogaja.</p>
               <p>Zadnjič smo brali v poročilu Urada za preprečevanje pranje denarja, da imamo v
               zadnjem obdobju štiri pravnomočne sodbe. Štiri. In da finančnega učinka, mimogrede,
               predstojnik tega urada niti ni znal opredeliti. Kljub tem da gre za znane sodbe, za
               znane zadeve in da so te stvari na nek način javne oziroma njemu vsaj poznane, koliko
               je finančnega učinka od tega tako imenovanega pranja denarja. Zelo malo. Daleč od
               tistih 100, 200, 300 milijonov evrov, o katerih govorijo nekateri, da se je iz
               slovenskih podjetij retransferiralo na takšne ali drugačne načine na račune družb na
               Cipru, v Liechtensteinu in še kje. In v glavnem podatki nekako govorijo o tem, da se
               pri tem zasledujejo minorna dejanja, če nekdo ne zna pojasniti izvora kakšnih 5 ali
               10 tisoč evrov, ne pa tista, ki so problematična in ki so na sofisticiran način
               zakrita v raznih prekupčevanjih z zemljišči, kjer so kupci nabiralniki iz tujine in
               kjer vrednost čez noč naraste za 10-krat ali 100-krat. In potem posledično gredo
               podjetja, ki so se šla te postopke, v stečaj, da se zakrijejo sledovi teh
               ravnanj.</p>
               <p>Zanimivo, da v vseh teh primerih ni bilo zaslediti uporabe teh posebnih preiskovalnih
               metod in sredstev, ki bi lahko bila izredno učinkovita za odkrivanje storilcev
               kaznivih dejanj v teh primerih. Ni bilo zaslediti! Smo pa zasledili uporabo v tistih
               primerih, kjer je že navzven bilo nekemu laiku jasno, da za priti do teh podatkov ni
               bilo treba uporabiti teh preiskovalnih metod in tudi ne hišnih preiskav. Zadnjič smo
               poslušali, da je bila v večini teh medijsko izpostavljenih primerov uporabljena
               nesorazmernost ukrepov. Večino tega, kar se je iskalo z medijsko izpostavljenimi
               hišnimi preiskavami, bi bilo mogoče dobiti z enostavno odredbo o zasegu predmetov
               oziroma listin ali pa niti to ne bi bilo potrebno, ker so občinski in državni organi
               dolžni dajati policiji in ostalim vse, kar potrebujejo za svoje delo.</p>
               <p>Torej ni bil namen učinkovita preiskava v teh primerih teh domnevnih sumov kaznivih
               dejanj. Pri nekaterih primerih, kar bom pozneje na konkretnem primeru povedal, je
               celo jasno, da ni šlo za nobeno kaznivo dejanje. Nobeno! Ampak tudi če bi šlo, vsi ti
               primeri bi se dali raziskati hitro, učinkovito in ceneje na drugačen način, brez
               uporabe posebnih metod in sredstev, brez hišnih preiskav, brez kamer, brez stotin
               ljudi, ki so ustvarjali medijsko veličino uspešnosti LDS policije. Kajti za to je šlo
               v teh primerih. Šlo je za to, da se pokaže pred javnostjo, kako je ta politična
               opcija v tem mandatu na tem področju učinkovita. Tega ni mogoče narediti na tak
               način, vsakdo, kdorkoli bo v bodoče dobil odgovornost za te resorje, si mora to
               miselnost izbiti iz glave. Učinkovitosti na tem področju ni mogoče doseči preko
               medijske izpostavljenosti, pač pa z načrtnim strokovnim, profesionalnim delom na
               področjih, ki jih operativa v tej državi nedvomno obvladuje.</p>
               <p>Moram reči, da smo mi v tem mandatu zaznali veliko profesionalnost v teh službah, in
               trdno sem prepričan, da če bi bila ta profesionalnost uporabljana v najboljši možni
               meri, bi danes imeli bistveno manj odlivov kapitala, protipravnega kapitala iz naših
               podjetij na račune v tujini. Seveda pa dan ima samo 24 ur, in če je nekdo polno
               angažiran s preiskovanjem nečesa, kar ali ni kaznivo dejanje ali pa daje vtis, da se
               preiskuje nekaj, kar je kaznivo dejanje, potem seveda ne more delati nekaj drugega,
               kar je vsebinsko bolj zahtevno, pomembnejše in ima tudi večje učinke.</p>
               <p>Povedati moram, da namen tega poročila, ne samo za leto 2010, ampak tudi za leto
               2009, v 2008 se ne bom spuščal, ker smo v bistvu povzeli tisto, kar je v večini
               ugotavljal naš predhodnik, ki je bil takrat predsednik te komisije, gospod Gantar.
               Namen tega poročila za 2010 je bil opozoriti, ne več to vlado ali pa to vladajočo
               koalicijo, ampak bodočo oblast, ker ne vemo, katera in kakšna bo, da obstajajo na tem
               področju veliki problemi in da je nevarnost, da bi neko politično opcijo na tem
               področju zasrbeli prsti, izjemno velika. Prav bi bilo razmisliti o določenih
               spremembah zakonodaje v tistem delu, kjer se je v tem mandatu zgodilo, da so bili vsi
               ključni kadri v policijskih vrstah na ravni ministrstva zamenjani s strani ene
               politične opcije, da bi bilo treba tukaj zagotoviti možnost večje strokovnosti in
               manj odvisnosti od trenutne politike, in na drugi strani, da bi bilo treba na nek
               način okrepiti nadzor nad temi službami, ki je v tem delu, ki se mu reče
               parlamentarni nadzor, absolutno premajhen – tudi ne more biti vse obsegajoč, ker tudi
               ni to njegov namen –, morali bi obstajati tudi drugi mehanizmi, ki bi omogočali
               neodvisen nadzor v posameznih primerih, kjer se izpostavi, da nekaj ni bilo
               narobe.</p>
               <p>Tisto, kar mene prepričuje o tem, da so naše ugotovitve in zaključki ustrezni, je to,
               da nobenega od teh primerov, ki so bili izpostavljeni, ni nihče od pristojnih
               raziskal; ne ministrica, ne minister, ne generalni direktor policije niso odredili
               nekega notranjega nadzora, ki bi povedal, kaj se je dejansko v teh primerih dogajalo,
               še posebej glede na ugotovitve, ki izhajajo iz dokumentacije v teh primerih, in glede
               na okoliščine, v katerih so se te stvari dogajale. Kajti, če pogledamo našega
               poslanskega kolega Magajno, župana Občine Murska Sobote, župana Mestne občine
               Mariboru, župana Mestne občina Ljubljana – kjer je vse okej, on je največji
               poštenjakar v tej državi, nič se ne dogaja spornega tukaj, to je jasno –, župana
               Mestne občine Koper, če hočete, potem imamo bivšega ministra za kmetijstvo, gospoda
               Pogačnika, slučajno se mu je ta zgodba dogajala ravno takrat, ko je bilo treba
               podpisati spremembo o namembnosti za Ljubljano, pa je ni podpisal, za Smodinovec.
               Slučajno se je ravno takrat to zgodilo.</p>
               <p>Torej, če vse te stvari pogledamo, ugotovimo nekaj imenovalcev, istih točk, ki so
               izpostavljene v vseh teh primerih. Šlo je za javno izpostavljene osebe, politično
               javno izpostavljene osebe, po večini iz vrst opozicije oziroma tako imenovane
               odpadnike v vladnih oziroma vladajočih vrstah v vseh primerih. Povsod so bile kamere
               takoj po začetku hišnih preiskav, takoj, praktično tisto uro ali pa naslednjo.
               Primeri so bili izjemno medijsko izpostavljeni. Recimo, v primeru našega kolega
               poslanca je javnost dobila zelo hitro in močen občutek, da se pa gospod Magajna
               ukvarja s pedofilijo. Nihče ni tega zanikal, nihče. Tudi danes, ko imamo črno na
               belem fakte, dejstva, nihče ni sposoben, od tistih, ki bi morali biti sposobni to
               narediti, javnega opravičila – najmanj, kajti dejstva so na mizi. Čeprav jaz v tem
               primeru moram povedati, da zelo dvomim, da je šlo za strokovno napako ali slučajnost
               in da se je nekdo zmotil. Te okoliščine govorijo v prid neki drugi tezi, ki je zelo
               zastrašujoča. Kajti, poglejte, kaj se je dogajalo! Gospod Magajna je tukaj v tem
               državnem zboru javno napovedal, kljub temu da mu grozijo, da bo podprl ta referendum
               o zakonu o RTV oziroma ne bo glasoval za zakon. In grozijo mu, da naj bo previden,
               ker se mu bo nekaj zgodilo. Kaj se zgodi kakšen teden po tistem? 28. 10. 2010 se
               zgodi pri njem hišna preiskava z odredbo za preiskavo hiše, računalnikov, ne vem še
               česa, in v odredbi piše, da zaradi neke datoteke, ki je bila na ta IP naslov
               prenesena eno leto in pol prej, 17. februarja 2009, in na kateri je slika dekleta v
               kavbojkah z golim oprsjem. Je to kriminalno dejanje, če nekdo na računalniku gleda
               sliko dekleta v kavbojkah z golim oprsjem? Ni pisalo, da gre za mladoletno osebo, pa
               tudi težko je, verjetno, vedeti iz same slike, iz same fotografije. In kaj lahko
               ugotovimo v temu primeru? Če bi že bilo treba to raziskati in preiskati, ne bi bila
               potrebna silna hišna preiskava, enostavno bi se zaseglo vse te računalnike, vse
               modeme, vse živo, kar je, odšlo in to je to. Ampak ne eno leto in pol po tistem,
               ampak takrat! Ali pa takrat, ko se je začela, baje junija 2009 neka mednarodna
               preiskava v zvezi s tem. In nadaljevanka: ko se to preišče, se ugotovi, da te slike s
               tem IP-jem tam na teh računalnikih gospoda Magajne ni. In nadaljevanka: potem se pa
               vsi ti diski izgubijo na policiji. Mislim, da v temu primeru smo imeli izjemno
               medijsko izpostavljenega našega kolega, tudi se nikoli ne bo do konca opral te
               etikete, in na drugi strani, zdaj ko govorimo o temu primeru, seveda to ni več
               zanimivo za nikogar. Zadeva je mimo, saj to je tudi razumeti, medijska privlačnost je
               tam, kjer je nekaj žgečkljivega, ne pa neko suhoparno poročilo neke komisije, ki
               nekaj ugotavlja, da ni v redu, pa še Černač jo vodi, ki je tako SDS. Pa normalno, da
               ugotavlja, da nekaj ni v redu! Mislim, da so tudi preveč poenostavljene trditve in da
               to ni dobro.</p>
               <p>Tako mislim, da gre za probleme, ki so resni in tudi zaradi stroke same. Tudi zaradi
               ljudi, ki delajo v policiji, na tožilstvu in na sodiščih, je prav, da se takšni
               primeri v bodoče ne dogajajo. Ne dogajajo, kajti v teh primerih ni šlo samo za nivo
               policije, v teh primerih je šlo za to, da so se določene odredbe podpisovale, ne da
               bi se kaj bistveno preverjalo o tem, ali so utemeljene, ali so potrebne, ali ne.
               Moram reči, da smo imeli na komisiji primer odredbe sodišča, ko je šlo za uporabo teh
               prekritih preiskovalnih metod, šlo je za neko bazno postajo, kjer naj bi se
               pregledale vse komunikacije na celotnem območju, kjer so bile v odredbi sodišča –
               toliko o tem, kako, ker pravijo na policiji, da jih tako in tako kontrolira
               preiskovalni sodnik, s tem da preveri, kaj je tam notri. V večini primerov: da, so pa
               seveda tudi primeri, ki niso tako redki, kjer se ponovijo v odredbi celo iste pisne
               napake kot v predlogu. Iste pisne napake v odredbi in v utemeljitvi. Imeli smo primer
               v neki odredbi: namesto veliki otok, veliki potok. In kaj se je zgodilo v temu
               primer? Šlo je za odredbo, ki je bila izdana celo mimo določb zakona, šlo je za
               odredbo, ki ne omogoča mobilnim operaterjem, da dajo takšne podatke. Ne omogoča,
               zakon tega ne omogoča. Formalno bi jo bili dolžni seveda operaterji izvršiti, niso
               oni kontrolni mehanizem pri tem.</p>
               <p>Nekaj podobnega je tudi v teh primerih, o katerih govorimo v temu poročilu za leto
               2010. No in v primeru te odredbe – mimogrede, ta <q>"nadaljevanka Patria"</q> je seveda
               zapisana v narekovajih, vemo vsi, za kaj gre. Gre za to, da se vsi lahko čudimo, kako
               je mogoče, da nekdo, ki je slikar, dobi 460 tisoč evrov na svoj račun iz Patrie, ki
               proizvaja oklepnike, pa ga nihče ne vpraša, zakaj je ta denar dobil. Ali pa, da bi ga
               dal v nek postopek, da se ga preišče. Ne, tega ne! Za nekoga, za katerega ni nič, se
               pa v obtožnem predlogu piše, da je neugotovljenega dne na neugotovljenem kraju na
               neugotovljen način od neugotovljene osebe prejel draga darila. V eni izmed teh odredb
               v tej zadevi Patria – mimogrede, komisija nima vpogleda v vsebine postopkov, jasno da
               ne – ampak v eni izmed teh odredb je bilo odrejeno, da se pogleda komunikacijski
               pogled praktično za štiri leta nazaj. Od 1. 1. 2004, mislim, da se takrat še sanjalo
               ni nobenemu o teh patriah. Pa vemo, da je takratni zakon določal dve leti, zdaj je
               manj, ampak odredba je bila tako izdana in še zdaj črno na belem stoji. Spet je bil
               operater tisti, ki je opozoril, da je ni mogoče izvršiti. Mimogrede, ti podatki so na
               nekem cedeju, 300 tisoč podatkov, 300 tisoč komunikacij. Ne vem, če se ne bo kdaj ta
               cede kje pojavil spet v kakšnih rokah.</p>
               <p>Se pravi, politično izpostavljene osebe, povsod kamere, povsod nesorazmernost
               ukrepov. Iz tega statistika govori svoje: izjemen porast teh ukrepov, ki so bili pri
               hišnih preiskavah nepotrebni. Očitno so nekateri spoznali, da je to dober piar,
               moment za ustvarjanje vtisa v javnosti, kako so represivni organi učinkoviti. Izjemno
               trhle podlage glede sumov storitve kaznivih dejanj, to je tudi značilnost v teh
               primerih, izjemno, izjemno trhle podlage.</p>
               <p>Recimo, v primeru mariborskega župana predlogi temeljijo na nekih zabeležkah, ki so
               plod delovanja tajnih sodelavcev, kjer je bilo potem v te zabeležke dobesedno
               pripisano, kar so ti ljudje povedali. In potem beremo v teh predlogih, kjer se
               utemeljuje, da gre za neke nezakonite transakcije z zemljišči, kjer si jih privatniki
               med seboj prodajajo in je nekdo kupil za ena, prodal pa za dva, da poenostavim – se
               pravi, za dvakratno ceno. In očitek v tej zabeležki: župan ni uveljavljal predkupnega
               upravičenja, zaradi tega je naredil toliko in toliko milijonov evrov škode Mestni
               občini Maribor. Šlo je pa za zemljišča, kjer naj bi se gradila neka stanovanja.
               Poznamo veljavno zakonodajo, ampak ta, ki je to pisal, je očitno ne pozna, pa očitno
               tudi sodnik ne, ki je izdal preiskovalno odredbo oziroma odredbo za hišno preiskavo
               zaradi tega, ker ta številka se je potem pojavila tudi kot oškodovanje mestnega
               proračuna Mestne občine Maribor. Ne more mestna občina v tem primeru uveljavljati
               predkupne pravice, ne more. V zakonu točno piše: socialna stanovanja, vrtci,
               komunalna infrastruktura, šole in tako naprej, če želi seveda na tistem območju, če
               pa nima tega v planu, pa sploh ne. In to, da se dogajajo v občinskih prostorskih
               načrtih spremembe namembnosti, verjetno ni kriminalno dejanje, tukaj pa je bilo
               zapisano, kot da gre za kriminalno dejanje: dogajajo se spremembe namembnosti, zato
               gre za kriminalno dejanje. Povsod se dogajajo.</p>
               <p>Zdaj imamo že nekaj časa, recimo, zelo zelo zapleten primer na Obali, ko si ena
               skupina ljudi prizadeva, da bi se na nekem zemljišču, ki je trenutno kmetijsko,
               zgradilo golf igrišče, druga skupina pa želi ta zemljišča ohraniti kot kmetijska. Eni
               in drugi si za to prizadevajo in javno pred vsemi si za to prizadevajo in dajejo
               predloge v postopku spreminjanja prostorskega plana za spremembo namembnosti. Ali so
               zaradi tega vsi ti ljudje kriminalci? Bodo pri vseh teh delali hišne preiskave, kaj
               vendar počnejo? Niso ne?! Niso. In na koncu je pristojni minister tisti, ki na
               podlagi tega mora tehtati, ali je nek interes upravičen ali ne, in tehtati tudi v
               javnem interesu. In tukaj, v tem konkretnem primeru pa je bilo kriminalizirano to, da
               je prišlo v nekem prostorskem načrtu do spremembe namembnosti in da mestna občina ni
               uveljavila predkupnega upravičenja tam, kjer ga niti ne more uveljavljati po zakonu.
               V povezavi s tem pa smo potem videli hišne preiskave, v katere so se ujeli oziroma ki
               so bile opravljene pri nekdanjem ministru Pogačniku in tudi pri vseh ostalih.</p>
               <p>Ampak tisto, kar je zanimivo pri teh zabeležkah, je tudi, kaj se vanje piše. Tukaj v
               tej zabeležki piše: spremembo lokacijskega načrta naj bi dosegel župan s potrditvijo
               v mestnem svetu. Tudi v primeru, da bo kdo nasprotoval temu projektu, bo projekt z
               dvotretjinsko večino izlobiral župan. Edini, ki mu bo lahko skakal v hrbet je Stojan
               Auer, vendar on tega ne bo naredil. LDS ne bo skakala, Verlič, ki ima funkcijo
               podžupana, ne bo nasprotoval županu, SDS – jih premalo, in tako naprej. Zaključek: se
               pravi, bodo dosegli spremembo namembnosti zemljišča in tako omogočili pozidavo
               omenjenega zemljišča. To je politični nivo delovanja, da ne bo pomote, ki se dogaja,
               predvidevam, na vsakem občinskem pa mestnem svetu. V Ljubljani to ni potrebno, jasno.
               Tam ima gospod Janković 50+. Za nekatere je zelo sporen ta 50+, ko gre za Janšo in
               ostale, v primeru Ljubljane, kjer ima gospod Janković v mestnem svetu 50+, pa ni nič
               spornega. V tem primeru se verjetno sam s seboj dogovori, kaj se bo sprejelo glede
               spremembe namembnosti tega zemljišča in česa ne. In takih zabeležk seveda tukaj ni
               mogoče najti, ampak so tudi nepotrebne. Saj nismo leta 1965, ampak smo 2011. Če pa bi
               kdo v teh primerih komu kaj dal, potem je pa to druga zgodba, samo tega tukaj notri
               ne piše! Drugače pa je normalno, da je v interesu vsake občine, da skrbi tudi za
               razvoj. Vsi vemo, da preko tega, da se nekaj novega zgradi, nekaj novega pozida, se
               plača tudi komunalni prispevek, plačuje se nadomestilo za uporabo stavbnega zemljišča
               in vsaka občina bo težila k temu, da v razumnih mejah, v skladu s prostorskimi
               možnostmi razvija svoj prostor.</p>
               <p>Nekaj podobnega se je zgodilo tudi na Mestni občini Murska Sobota. Zanimivo, pol leta
               pred volitvami se je to dogajalo, spomladi 2010, gospod Štihec je bil takrat član
               Slovenske demokratske stranke, še takrat, in imel je seveda verjetno kar nekaj
               nasprotnikov, takih in drugačnih iz različnih vrst. In zgodila se je odredba sodišča
               v Kopru, s katero je bila odredba odrejena hišna preiskava v prostoru Mestne občine
               Murska Sobota, kjer se hrani dokumentacija in zapisi elektronskih komunikacij, ki se
               nanašajo na prenos kmetijskih zemljišč na Mestno občino Murska Sobota z namenom
               gradnje letalskega muzeja. Izrecno je bilo odrejeno, da se dovoljuje, da se ta
               preiskava odvija tudi v nočnem času med 22. in 6. uro zjutraj. Veste, kaj pravi
               stroka? Da se to navadi počne tam, kjer gre za težke kriminalce, za kakšna mamila,
               orožje in take stvari, kjer je treba stvari izpeljati od A do Ž, ne pa v takih
               primerih. Mimogrede, taka odredba je bila izdana tudi v primeru našega poslanskega
               kolega Zmaga Jelinčiča Plemenitega, ki je bila izdana v istem obdobju, v povezavi za
               isto zadevo. V obrazložitvi pravi, <q>"iz spisovnih podatkov izhaja, da naj bi
               Ministrstvo za kmetijstvo, gozdarstvo in prehrano o teh zemljiščih že odločilo in je
               zato verjetno, da so dokumenti z ministrstva že bili posredovani na Mestno občino
               Murska Sobota"</q>, šlo pa naj bi za prenos zemljišč v zvezi z izgradnjo letalskega
               muzeja na območju Mestne občine Murska Sobota, ki naj bi jih preneslo Ministrstvo za
               kmetijstvo na Mestno občino Murska Sobota. Zemljišča so v lasti Sklada kmetijskih
               zemljišč in gozdov. Ministrstvo za kmetijstvo ni lastnik zemljišč, sploh ne
               kmetijskih zemljišč v tej državi, in šlo je spet za postopke sprejemanja občinskega
               prostorskega načrta, v katerem se posamezni objekti umeščajo v prostor. Ni šlo za
               nobeno transakcijo, ampak za popolnoma legitimna dejanja pristojnih oseb v tej
               povezavi.</p>
               <p>Seveda so mediji na podlagi tega, kar je bilo rečeno, obsodili vse te osebe, med
               njimi tudi gospoda Štihca, ki niti ni bil omenjen v odredbi, mimogrede, kot
               osumljenec ali preiskovanec. Niti ni bil omenjen! Ampak v člankih smo brali tisti
               dan: pridržani Pogačnik, Jelinčič and company, korupcija, kriminalistična policija o
               obsežni akciji zaradi suma gospodarskega kriminala in korupcije pridržala pet ljudi –
               med njimi je fotografiran tudi gospod Štihec. Nihče se ni ne tisti dan, ne naslednji,
               ne do danes gospodu Štihcu opravičil za zmoto, ki je nastala pa za napačno
               informacijo. Po mojem je profesionalni pristop v takem primeru tak, da se takoj,
               nemudoma, ko se kaj takega zgodi, javno pove:
               med osumljenimi ni te in te osebe, ki ste jo navajali v teh in teh medijih. Tega ni
               bilo. Gospod Štihec je vložil tožbo proti države zaradi teh ravnanj in jo na prvi
               stopnji dobil. Predlagal je simboličnih en evro odškodnine in opravičilo. To ni bilo
               sprejeto s strani države, tako da je zdaj prvostopenjska sodba dva tisoč evrov. Ampak
               ne gre tukaj za dva tisoč evrov ali pa en evro, tukaj gre za nekaj drugega: škoda, ki
               je v takšnih primerih povzročena tem javno izpostavljenim osebam, se ne da meriti v
               denarju in je tudi ni mogoče nikoli več sanirati.</p>
               <p>Skratka, spoštovane kolegice in kolegi, težko me boste prepričali predvsem seveda iz
               vrst Socialnih demokratov, LDS-a in Zaresa. Težko me boste prepričali, da je to
               poročilo pristransko, da ne izhaja iz dejanskih podatkov, da na temu področju ne
               obstajajo problemi. Težko me boste prepričali o tem, da ni res, da je šlo v
               posameznih primerih, ki so bili vsi medijsko izredno izpostavljeni, za direkten namen
               diskreditacije političnih nasprotnikov in v nekaterih primerih za njihov javni linč,
               v nekaterih primerih poskus izbrisa njihovih imen s političnega prizorišča na osnovi
               ravnanj, ki bi jih težko ocenili za takšna ravnanja, da bi zahtevala uporabo posebnih
               metod in sredstev oziroma uporabo teh preiskovalnih metod, ki se je v zadnjih letih
               uporabljajo z dvakratnim faktorjem, torej medijsko izpostavljenih hišnih
               preiskav.</p>
               <p>Tisto, kar je poleg tega, da je šlo v teh primerih za uporabo teh služb za popolnoma
               druge namene, kot so tisti, ki jih določa zakon in ki jih tem službam nalaga
               zakonodaja, gre še za dodatno škodo, ki je nastala. Prej sem povedal, da je v vseh
               teh primerih izjemno veliko ljudi delalo na teh primerih in da je ta čas šel in ga ne
               bo nikoli več nazaj. Da zaradi tega v tistih primerih, ko bi bilo potrebno delovati,
               ni bilo tega delovanja in ravnanja. Tudi učinek vsega tega na koncu bo izjemno pičel,
               na koncu bodo stroške vseh teh ravnanj plačale vse državljanke in državljani, vse
               državljanke in državljani, ki želijo od te države učinkovit servis tako na področju
               sociale, zdravstva, javne uprave kot tudi tožilstva in pravosodja. To so njihova
               utemeljena pričakovanja in če nekje v zdravstvu obstaja nek model, po katerem se ve,
               koliko kaj stane, in da se ne delajo operacije po nepotrebnem, samo zaradi tega, da
               bi nekdo za to dobil honorar ali ustvarjal boljši vtis. Če na tem področju obstaja
               model, ki zna vrednotiti to delo, potem mora obstajati model tudi na področju
               kriminalitete, odkrivanja kaznivih dejanj in njihovega uspešnega preganjanja. Ti
               modeli niso nobena novost, poznajo jih vse države, verjamem, da jih mora poznati tudi
               naša država, in ta model govori o tem, da je treba izhajati iz učinkovitosti, ne iz
               tega, koliko postopkov se na podlagi lastno napisanih – kot smo videli v nekaterih
               primerih, da so se celo v krogu teh vrst zaznamki pisali, ki so bili skreirani v
               nekaterih glavah, ali celo lažnih zaznamkov – pač pa na podlagi utemeljenosti suma v
               posameznih primerih, upoštevaje strokovno usposobljenost in profesionalnost in
               upoštevaje zaključek teh postopkov. Nič nam ne pomaga, če se nam je v zadnjih letih
               število teh aktivnosti povečalo za sto odstotkov ali pa vloženih ovadb, če bo na
               koncu v devetdesetih odstotkih vse skupaj zavrženo. V primeru poročila, ki sem ga
               prej omenil, Urada za preprečevanje pranja denarja nam nič ne pomaga, če je število
               teh domnevnih, v narekovaju, pranj poraslo z, ne vem, 10 milijonov na 60 milijonov,
               če na koncu ugotovimo, da bo izplen pičel: niti v rangu enega milijona evrov ne bo
               tega izplena.</p>
               <p>Mislim, da bo tukaj treba spremeniti ta način delovanja, način delovanja teh
               številnih postopkov, tudi z nekimi drugimi motivi, kot so samo strokovni, do tega, da
               se dejansko raziskujejo tista dejanja in se usmerja energija in posebne metode in
               sredstva tja, kjer je nevarnost za družbo največja. Tega seveda ni mogoče pričakovati
               v teh dveh mesecih, ne glede na to, da poročilo sprejemamo na tej seji.</p>
               <p>Mislim, da bi bila vseeno napaka zavrnitev predlaganih priporočil in sklepov, ker
               gredo v tej smeri, o kateri govorim sedaj. In zadevali bodo seveda prihodnjo oblast,
               za katero ne vemo, kakšna in katera bo. Mislim pa, da bi bila to na nek način neka
               popotnica temu, da bi počasi tudi na tem področju dvignili nivo profesionalnosti, na
               eni strani, in na drugi strani umaknili dolgo roko politike od tam, kjer nima kaj
               iskati. Hvala lepa.</p>
            </sp>
            <sp xml:id="SDZ5-Redna-32-2011-10-17.sp60">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer.</p>
            </sp>
            <sp xml:id="SDZ5-Redna-32-2011-10-17.sp61">

               <speaker>DUŠAN KUMER:</speaker>

               <p>Hvala za besedo, gospod podpredsednik.</p>
               <p>Moram reči, da me je ta dolga razprava predsednika Komisije za nadzor obveščevalnih
               in varnostnih služb pripeljala celo do tega, da ni šans, nobenega najmanjšega razloga
               in priložnosti, da bi ta stališča, te ugotovitve in predvsem te sklepe, ki so
               predlagani Državnemu zboru, danes podprl. Namreč, to je bil ilustrativen dokaz in
               primer, kako je ta komisija, ki nadzoruje obveščevalne in varnostne službe, predvsem
               ko gre za varnostne službe, če govorimo o kriminalistični policiji, predvsem seveda
               uporabo prikritih preiskovalnih ukrepov, ali so v skladu z zakonom, z odredbami,
               presegla te svoje pristojnosti in je posegla v ocenjevanje, vrednotenje postopkov, ki
               tečejo v predkazenskih postopkih. Bom potem skušal z nekaterimi stvarmi ilustrirati,
               ki so v stališčih in sklepih, in bom to skušal tudi dokazati.</p>
               <p>Namreč, poglejte, kaj je danes rekel predsednik prej, na začetku, v svoji diskusiji,
               sem si dobesedno zapisal in se lahko preveri po magnetogramu: <q>"Nisem prepričan, da je
               temu tako. Ne morem tega zanikati niti potrditi, ker se preveč informacij skriva."</q> Mi
               imamo pa celo vrsto stališč, ugotovitev in na koncu tudi sklepov, ki naj bi bili
               podkrepljeni z dokazi, ne samo z rekla – kazala, torej so dokazi. To samo govori o
               tem, da zares nekoga srbijo prsti, tako kot je bilo rečeno, da bi zopet po nekem času
               stegnil prste po teh službah, pa naj gre to za obveščevalne ali pa nekatere varnostne
               službe znotraj nekaterih drugih sistemov.</p>
               <p>Tak ilustrativen primer je tudi laž, ki je danes bila pa petdesetič ponovljena, ko je
               govora bilo o Sovi. Mi smo imeli referendum o tistem arhivskem gradivu. Poglejte,
               kolega Petek je danes še enkrat ponovil, ponovil petdesetič laž, da je na dokumente,
               to arhivsko, dal stopnjo tajnosti sedanji direktor Sove. Eklatantna laž, ki je v
               Državnem zboru s papirji bila dokazana, da je to storil prejšnji predsednik, in to
               davnega leta poleti 2007! Ampak on še danes 2011, ko o tem razpravljamo, govori, da
               je to storil ta direktor, ki je nastopil svojo službo eno leto kasneje oziroma dve
               leti kasneje po tistem.</p>
               <p>Še enkrat: malo je verodostojnosti in težko moralizirajo tisti, ki imajo probleme s
               svojo moralo. Tako bi se jaz na nek način izogibal moralnim naukom, kaj naj počnemo
               drugi ali pa, kako naj drugi mislimo, kako ravnamo. Jaz bom povedal tisto, kar jaz
               mislim. Lahko imam prav, lahko nimam prav. Večina bo odločila o tem, kdo ima
               prav.</p>
               <p>In da grem na konkretne stvari, ne pet in šest let nazaj, ker ene stvari smo zdaj
               poslušali, ki jih poslušam že 4, 5 let, predvsem na teh naših komisijah, ki so zaprte
               za javnost. Pred seboj imamo ugotovitve in stališča komisije. Natančno sem prebral
               tudi poročilo, ki je narejeno, in pod točko 2 imamo zapisano: Oblast – to je po vsej
               verjetnosti ta vlada in ta koalicija, ki je bila prej in ki je še zdaj – si je v
               celoti – poudarek je na v celoti – politično podredila policijo in Sovo.
               Parlamentarni nadzor je zanjo moteč in nepotreben. Poslušajte, za takšno oceno, da
               naj jo sprejmemo v tem hramu zakonodajne veje oblasti, morajo biti neki argumenti,
               neka dejstva, neka dokazila! Ne more biti nekaj teh kazenskih postopkov, kjer so
               lahko narejene, jaz nič ne rečem, napake, ampak to ne more biti dokaz, da je v celoti
               politično podrejeno. In potem po alinejah; poglejte, kakšni absurdi, nesmisli!
               Sprašujem tiste, ki so to zapisali: zamenjava direktorja Sove na podlagi laži in
               anonimke. Okej, anonimka, vsi so nam tam <gap n="..."/> Katerih laži?! To je treba dokazati! Ali
               pa: Sova postaja vedno bolj podobna bivši Udbi. Kdo lahko to zapiše, kdo je naredil
               to primerjavo? Tisti, ki mora poznati, kako je prejšnja Udba funkcionirala. Jaz tega
               ne znam zapisati, da sedanja Sova dela po pravilih Udbe. Ampak, tisti, ki je ta
               stavek zapisal, ta po mojem mora vedeti, kako! Ta je po mojem tudi konkretno počel te
               stvari, če si upa v ta papir zapisati, da Sova danes, leta 2011 dela po pravilih
               Udbe, to je 21 let kasneje oziroma 20 let kasneje. Jaz si takšne sodbe ne bi upal
               zapisati, tudi če bi bil predsednik, tako vehementen in tako moralno nesporen, kot je
               sedanji. Ali pa, spet pod to isto 2. točko, alineja: preiskovanje nadaljevanke Patrie
               mimo usmeritev tožilstva in v smeri, ki v ničemer ne bi razjasnila sumov glede
               domnevnih KD, prikrivanja posebnih preiskovalnih ukrepov pred parlamentarno nadzorno
               komisijo, celo po navodilu sodnike. Ja, ali je to pristojnost ali je<gap n="..."/> ? Kolikor sem
               jaz bil na sejah te naše nadzorne – pa saj se s tem sploh nismo na ta način
               ukvarjali! Jaz ne vem, od kod je ta ocena, ta sodba zapisana notri. To mora spet
               pojasniti tisti, ki je te stvari zapisal.</p>
               <p>Če gremo naprej. Točka 5, ki sem jo omenil že v uvodu na zaprti seji. Ta v zvezi s
               trgovino z orožjem. Ta komisija v zadnjih dveh letih v zvezi s tem ni spregovorila
               niti A. Vem pa, da nekoga mučijo te stvari glede trgovine z orožjem za nazaj, ker je
               ena druga komisija in en drug zakon, ki je v parlamentarni proceduri – in po mojem ga
               je odneslo in ker delajo še iz drugih dokumentov, papirjev te zaključke in
               ugotovitve, so očitno stvari pomešali. Ampak ta Komisija za nadzor obveščevalnih in
               varnostnih služb o trgovini z orožjem leta 2010 in 2011 ni razpravljala in točke 5 ni
               mogoče zapisati; razen če je za nazaj, ne vem, 10, 15 let kdo tudi zapisal. Tako se
               tukaj pokaže dvoličnost. Da zdaj povem tisto, kar je prej kolega Sajovic povedal Z
               zavrnitvijo, ko smo dali predlog, da bi se s prisluškovalnimi paraobveščevalnimi
               službami v Sloveniji malo poigrali, če obstajajo kakšni indici, in ker se na spletnih
               straneh promptno že nekaj časa pojavljajo teksti, ki jih nihče ne demantira – nihče,
               nihče jih ni zanikal, da to ni res –, da bi se s tem poigrali, ko gre za
               prisluškovanje preminulemu dr. Drnovšku in preminulemu dr. Bajuku. In kaj je
               predsednik komisije napisal? Da so to zastarele zadeve. Zastarele! Poglejte, tukaj pa
               pod točko 5 govorimo o prapraprazastarelih zadevah in še ukvarjali se s tem preprosto
               nismo! Tako še enkrat: niti najmanjšega razloga ni, da bi takšne ugotovitve in
               stališča, ki jih lahko brez tega poročila, brez teh stvari, ki smo jih poslušali od
               nekaterih, kot bom potem še omenil, ki so se pojavili na tej komisiji, brez tega
               nekdo napisal nekje v nekem kabinetu ene politične stranke, ki ima ozko percepcijo,
               kaj mora za diskreditacijo svojih političnih tekmecev ali nasprotnikov zapisati.</p>
               <p>In še tisto, kar sem prej rekel na zaprtem delu seje. V zadnjem mesecu in pol je s
               temi – pa še enkrat, lahko so narejene napake v postopkih preiskav, ki jih je
               opravljala policija skupaj s tožilstvom, sodiščem in tako dalje. Ampak, poglejte, ta
               komisija se je prelevila v neko politično spovednico, ko so prišli tisti, ki so
               osumljeni in so v teh preiskavah členi, so se izpovedali, predsednik komisije pa je s
               predlogom sklepov in stališč naložil pokoro vsem tistim, ki so sodelovali v teh
               preiskavah oziroma teh postopkih. To ni naloga te komisije. Še enkrat bom rekel:
               naloga te komisije je ugotoviti, ali so posebni preiskovalni ukrepi, ki jih uporablja
               policija, Sova ali druge varnostne službe, v skladu z zakonom. Za to obstajajo
               odredbe in tako dalje. Zakaj je pa odredba napisana, pa ni stvar naše nadzorne
               komisije. To pa ni stvar Komisije za nadzor obveščevalnih in varnostnih služb, kajti
               potem zaidemo v področje žive materije, ko stvari potekajo, in tu pa, mislim, da
               našega mesta ni.</p>
               <p>Tako še enkrat: nekdo očitno hoče biti super preiskovalec, super nadzornik, super
               inšpektor, super revizor, ampak na koncu, poglejte, pridemo do takšnih stališč in
               sklepov, ki jih preprosto ni mogoče sprejeti. Pa bom povedal kronski razlog, zakaj
               ne. Večkrat je bilo danes rečeno, ampak jaz se ravno tega bojim, če bomo te stvari
               sprejeli, je to podlaga za spremembo nekaterih zadev, ki so pa lahko, ne bom rekel da
               radikalne, ampak gredo zares v demontažo nekaterih služb in podreditev nekaterim
               političnim opcijam in nekaterim strankam. Komaj smo to preprečili leta 2007 in 2008,
               očitno se v te čase vračamo nazaj.</p>
            </sp>
            <sp xml:id="SDZ5-Redna-32-2011-10-17.sp62">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima samo še predlagatelj.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp63">

               <speaker>ZVONKO ČERNAČ:</speaker>

               <p>Hvala lepa.</p>
               <p>No, mislim, da je ob zaključku treba odgovoriti na nekatera vprašanja, ki so bila
               izpostavljena. Ne vem, zakaj gospod Kumer izraža tako zaskrbljenost glede tega, ali
               je komisija delovala zakonito ali ne. Bil je član te komisije in lahko ga s tega
               mesta pomirim, da smo delovali zakonito, v skladu z zakonom, in da tudi ti primeri,
               ki so bili obravnavani na tej seji komisije, ki se je v petek zaključila, so bili
               obravnavani v skladu z veljavno zakonodajo. V vseh teh primerih je šlo v neki fazi za
               uporabo posebnih preiskovalnih ukrepov, in to je tudi naša naloga. Je pa res, da
               posebna skupina ni bila deležna v tem mandatu medijske pozornosti, tako kot v
               prejšnjem mandatu. Tudi to govori nekaj o tem, kako in na kakšen način smo delovali.
               Nas niso na Sovi in še kje drugje pričakovale takrat, ko smo prihajali s pooblaščeno
               skupino po 12. členu v nadzor, kamere kot v prejšnjem mandatu nekatere.</p>
               <p>Tako si jaz teh obtožb o politizaciji te komisije, o tem, da je bila zlorabljena za
               neke strankarske namene, ne dovolim, ker ni bila. In tudi v marsikaterem od primerov,
               ko bi se bilo treba oglasiti, se nismo oglasili ravno zaradi tega, ker smo želeli, da
               se stvari, ki so bile odprte, raziščejo. In ne gre za vpletanje v nobene odprte
               postopke, pač pa gre za izpostavljanje primerov, za katere je dokazano črno na belem,
               tu jih imate na mizi, da so bili vodeni v nasprotju z veljavno zakonodajo, v
               nasprotju s pravili, ki jih določajo pravila službe, in z očitnim namenom politične
               diskreditacije in javnega linča politično izpostavljenih posameznikov.</p>
               <p>Očitno za nekatere v tej dvorani niso problem dejanja, ampak so problem odločitve, ki
               jasno povedo, ali so ta dejanja ustrezna ali ne; kar je problem. Seveda ta problem bo
               relativno hitro razrešen; v roku enega mesca ali pol bodo ljudje odločali o tem, ali
               bodo dali zaupanje tistim, za katere so pomembna dejanja, ali tistim, za katere niso
               pomembna dejanja.</p>
               <p>S strani gospoda Jurija je bilo na temu javnemu delu postavljenih nekaj vprašanj.
               Povedati moram, da vsega ni mogoče strpati v poročilo in odgovor na en del se nahaja
               v zabeležkah ogledov posebne skupine po 12. členu. V tistem delu, kot je bilo
               vprašanje postavljeno – gre za zaupne podatke in jaz o njih na javnem delu ne morem
               govoriti, so pa seveda na voljo vsem poslancem v kletnih prostorih Državnega
               zbora.</p>
               <p>Ravno zaradi tega, gospod Juri, ker je normalno v ospredju problem varovanja
               človekovih pravic, so ugotovitve takšne, kakršne so. Moram reči, da obžalujem, da ne
               bo te podpore z vaše strani – glede na to, kar ste povedali. Mislim, da boste ravnali
               v nasprotju sami s seboj, če te podpore ne bo, vendar je to vaša suverena
               odločitev.</p>
               <p>Seveda komisija v nobenem primeru ne more vplivati na organe pregona, tudi ne na
               ostale institucije, lahko pa seveda vpliva na to, da se v bodoče iz izkušenj, ki smo
               jih zaznali pri našem delu, te stvari ne ponovijo; seveda, če se tega zavedajo tisti,
               ki imate zaenkrat še večino v temu državnemu zboru in oblast v tej državi. Če ni niti
               toliko moči, da se podprejo neki relativno nedolžni sklepi ugotovitve in stališča,
               potem je zelo težko govoriti o tem, da bi se lahko te stvari na sistemski način
               uredile drugače in v bodoče preprečilo možnosti zlorab, kot smo jim bili priča v temu
               mandatu.</p>
               <p>No, v okviru tega izvajanja sem dejal, da ne morem ne potrditi ne zanikat,i ampak se
               je moja izjava nanašala na točno konkretno ugotovitev, in sicer na skrivanje
               informacij s strani Sove. In to drži v tistem delu. Še zdaj še enkrat lahko ponovim:
               določenih stvari ni mogoče ne potrditi in ne zanikati ,vendar niso v teh zaključkih
               in niso v tem poročilu.</p>
               <p>Glede navedbe, da je laž, da je arhivskemu gradivu bivše tajne politične policije
               znak zaupnosti, da ga je zaprl, dal sedanji direktor, vas moram korigirati. Res je,
               tudi prej so se oznake, takšne in drugačne, dajale, vendar je bila ključna tista, ki
               je bila s strani sedanjega direktorja Sove, gospoda Selana, pripeta 5. 10. 2010. Ta
               je bila ključna! Vendar pa to ni pomembno. Ne glede na to, ali je bilo to z njegove
               strani ali s strani njegovih predhodnikov, nobeden od njih ni imel na zakonu
               utemeljenega upravičenja, da bi lahko to storil. Vendar pa seveda bivših direktorjev
               ni mogoče zaradi takšnih ravnanj zamenjati, sedanjega bi pa lahko, vendar ga niste,
               kljub tem da se je postavil v temu delu nad zakon in je bilo to večkrat – ne nazadnje
               tudi z ustrezno zavrnitvijo te novele zakona – potrjeno.</p>
               <p>Zdaj, večkrat so bile problematizirane te ugotovitve in stališča. Mi smo v prvi točki
               napisali, da parlamentarnega nadzora nad delom obveščevalno-varnostnih služb aktualna
               oblast – seveda pod pojmom aktualna oblast razumemo tiste, ki dejansko imajo trenutno
               še oblast v rokah –, ne sprejema kot enega od mehanizmov za preprečevanje in
               odkrivanje nepravilnosti in anomalij, ki se lahko pojavljajo v okviru nadzorovanih
               institucij, pač pa kot nepotrebno motnjo.</p>
               <p>Jaz sem prej uvodoma pojasnil, iz česa smo izhajali pri tej ugotovitvi. Jaz osebno in
               posamezni člani komisije smo bili večkrat javno napadeni in diskreditirani v funkciji
               delovanja v tej komisiji zaradi tega, ker smo izpostavljali probleme, ki stojijo in
               ki držijo, ne zaradi tega, ker bi izpostavljali nekaj, kar ne drži oziroma neke
               namišljene ugotovitve. Ta ugotovitev stoji v tem, da ste zavrnili vsa poročila te
               komisije doslej in boste tudi tega danes, tudi tistega za leto 2008, ki je v bistvu
               po vsebini nastajalo še v času prejšnjega predsednika dr. Gantarja.</p>
               <p>Druga točka. Oblast si je v celoti politično podredila policijo in Sovo,
               parlamentarni nadzor je zanjo moteč in nepotreben. Najbolje izpostavljeni primeri, ki
               pritrjujejo tem ugotovitvam in ki so izstopali v letu 2010, so – to sem že povedal,
               ta večkratni poskus moje diskreditacije in posameznega člana komisije. Potem drugi
               primer, ki lahko sam po sebi ni problematičen, problematičen pa je v primeru, ko se
               ta izjemna pooblastila uporabljajo v nasprotju z nameni, za katera so ta pooblastila
               z zakonom dana. In jaz sem prej na primerih zelo jasno in nedvoumno prikazal, kje je
               problem, če je tako policija, kot pravosodje, kot tožilstvo podrejeno eni politični
               stranki oziroma v zadnjem času celo eni osebi sami. Da je bila zamenjana celotna
               struktura na policiji, verjetno o tem ni treba izgubljati besed, in da je bila
               kreirana v okviru ene izmed političnih strank vladajoče koalicije tudi ne. Da so bila
               zamenjana pravila igre, medtem ko je tekel razpis za generalnega direktorja policije,
               verjetno vas na to ni treba spominjati, ker to zelo dobro veste, in da je bil potem
               vzpostavljen in uzakonjen mehanizem, da direktorja policije, generalnega direktorja
               policije, izbere neposredno politika. In podobno tudi potem naprej. Skratka,
               vzpostavljen je nek sistemski mehanizem, ki ob pomanjkljivem nadzoru omogoča tisto,
               kar smo v poročilu za leto 2010 zaznali.</p>
               <p>Potem je v okviru te 2. točke izpostavljeno, da se posebni preiskovalni ukrepi ne
               uporabljajo vedno v skladu z njihovim namenom, pač pa se v posameznih, žal vedno
               pogostejših primerih zlorabljajo in služijo kot pomoč za diskreditacijo posameznikov;
               in potem so navedeni primeri, o katerih sem malo prej govoril, našega kolega poslanca
               Magajne, župana Štihca, bivšega kmetijskega ministra itn. Na drugi strani pa se pri
               nekaterih, kjer bi bilo z njihovo uporabo mogoče raziskati sume kaznivih dejanj, ti
               ukrepi ne uporabijo. Tudi te primere vam lahko naštejem. Mislim, da imamo enega
               večjih primerov tukaj na območju Mestne občine Ljubljana, kjer je šlo za spremembo
               velikanskih kompleksov kmetijskih zemljišč; v trenutku, ko fizična oseba do te
               spremembe ni mogla priti, ko se je lastništvo teh zemljišč spremenilo in so postali
               lastniki iz družine Janković, pa se je namembnost spremenila. Potem imamo primere, ki
               govorijo o tem, da je bilo kar nekaj plasmajev nekaterih finančnih institucij v tej
               državi čudnih, pa nismo zasledili, da bi se ti posebni ukrepi uporabljali za
               raziskavo teh posebej izpostavljenih primerov itn.</p>
               <p>Naslednji izpostavljen primer je preiskovanje, v narekovaju – pojasnjeno pa je v
               poročilu, zakaj v narekovaju –, <q>"nadaljevanke Patria"</q> mimo usmeritev tožilstva in v
               smeri, ki v ničemer ne bi razjasnila sumov glede domnevnih kaznivih dejanj
               prikrivanja posebnih preiskovalnih ukrepov pred parlamentarno nadzorno komisijo; celo
               po navodilu sodnice. In tukaj je odgovor gospodu Kumru. V okviru enega izmed teh
               ogledov je visoki predstavnik policije – in to je tudi v tej zabeležki – povedal, da
               takrat, ko je bila odredba izdana, je bilo zraven tudi navodilo sodnice, da je ne sme
               pokazati tudi ne parlamentarni nadzorni komisiji, tudi če bi jo zahtevala. Odredbo!
               Sodno odredbo, ki jo nadziramo po zakonu – stoji v pisnem dokumentu, ki je v arhivu
               te komisije.</p>
               <p>Potem je navedena predčasna zamenjava, lansko leto poleti, direktorja Sove na podlagi
               laži iz anonimke. Dobro se spomnimo, za kaj je šlo: za dokaj čudna natolcevanja,
               vendar vseeno toliko močna, da je bila posledica predčasna zamenjava direktorja
               Sove.</p>
               <p>Potem je naslednja alineja: oviranje in preprečevanje parlamentarnega nadzora.
               Direktor Sove se je postavil nad zakon in nad nadzorne institucije. Sova postaja
               vedno bolj podobna bivši tajni politični policiji. Prej sem tudi pojasnil, zakaj; in
               to je tisti segment, na katerega sem v okviru tajnega dela, zaprtega dela seje
               posebej opozoril. Zdaj ne bi rad še enkrat teh stvari tukaj ponavljal, ampak ta del
               se mi zdi najbolj problematičen za stanje demokracije v tej državi.</p>
               <p>Naslednja, ignoriranje opozoril o protipravnem ravnanju s strani najvišjih političnih
               predstavnikov, ta del pa se nanaša na znane zgodbe okoli zapiranja starih arhivskih
               gradiv, kjer ni bilo nobenega na zakonu utemeljenega interesa, da bi se to lahko
               dogajalo. Mi smo v okviru našega nadzora te stvari obravnavali na Sovi.</p>
               <p>Zaključek te ugotovitve je, da je neposreden učinek takih ravnanj prevladujoče mnenje
               v družbi, da nad temi službami ni nadzora in da se prisluškuje vsem in vsakomur, da
               je nadzor nad posamezniki vedno širši in vseobsevajoč. Dodatno nezaupanje zbujajo
               predvidene spremembe zakonodaje, ki naj bi še razširile možnost vdora v zasebnost
               posameznikov s pregledovanjem njihovih telefonskih in ostalih komunikacij, tudi če
               niso ničesar osumljeni. Taki predlogi so simptomatični za – vemo, katero državo – za
               policijsko državo. Teh predlogov neka moderna družba, moderna država ne potrebuje.
               Mislim, da so mehanizmi, ki omogočajo učinkovito odkrivanje kaznivih dejanj, ki jih
               imamo v obstoječi zakonodaji, vendar ne na ta način, da naberemo 100 tisoč podatkov,
               ki so operativno povsem nezanimivi in nepotrebni, zato da bi iz njih izvlekli eno
               milijoninko problema.</p>
               <p>Naslednja ugotovitev je, da Komisija za nadzor obveščevalnih in varnostnih služb
               izvršuje parlamentarni nadzor nad delom obveščevalno-varnostnih služb, zato je
               izjemno pomembno, da ima pogoje za nemoteno delovanje, imeti pa mora tudi podporo
               organa, ki jo imenuje, torej Državnega zbora. V nadaljevanju pa ugotovitev, ki stoji,
               da tega ni bilo, da je v tem obdobju prihajajo do sistematične zavrnitve vsega, kar
               je bilo ugotovljeno, brez da bi kdorkoli z argumenti pojasnil, zakaj se je to
               zavračalo.</p>
               <p>Naloga naše komisije, četrta ugotovitev, je na eni strani skrb za čim manjši poseg v
               pravice posameznika zaradi delovanja obveščevalnih ter varnostne službe, na drugi
               strani pa skrb za profesionalno in strokovno delovanje teh služb za zagotavljanje
               varnosti v državi. Preko ugotovitev in stališč komisije bi morala izvršilna oblast
               poskrbeti za čim boljšo učinkovitost, predvsem pa neodvisno delovanje obveščevalnih
               in varnostnih služb. Dosedanji odnos najvišjega zakonodajnega telesa in vlade govori
               o nasprotnem, vladajoča večina je z oblastniško aroganco zavrnila obe predhodni
               poročili oziroma njune ugotovitve, s tem pa poslala jasni signal nadzorovanje službam
               oziroma njihovim predstojnikom. Verjetno ni nobenega dvoma o tem, da se je to
               zgodilo, in verjetno ni nobenega dvoma o tem, kaj taka zavrnitev v praksi pomeni.
               Pomeni, da je pomembnost tega parlamentarnega nadzor dojeta kot izredno šibka in
               slaba, in pomeni možnost za tisto, čemur smo bili priča v zadnjih dveh letih.</p>
               <p>V 5. točki je omenjena ta trgovina z orožjem, izhajajoč iz aktualnih ravnanj, ki so
               se dogajala v letu 2011 v zvezi s tem, predvsem kot opozorilo, da je to vprašanje
               bilo večkrat obravnavano v prejšnjih mandatih in sestavi te komisije in da so se s
               temi vprašanji na dokončni način seznanjali tudi državni zbor v prejšnjih sestavah in
               to zadevo zaprli; in opozorilo, da se v tem smislu dogaja ponovna politizacija neke
               zgodbe, ki je bila že predmet obravnave na tej komisiji.</p>
               <p>6. točka – primeri iz poročila kažejo na to, da vladajoče stranke pregloboko posegajo
               v delovanjem nekaterih nadzorovanih služb in se ne zavedajo škode, ki jo s tem
               dolgoročno počnejo službam samim.</p>
               <p>Sedma ugotovitev. Nadzorovane službe so se skozi leta razvijale in
               profesionalizirale. Obstaja zelo majhna verjetnost, da bi pooblastila, ki jih imajo
               po zakonu, zlorabile. Zloraba je mogoča šele ob dolgi roki politike, ki je v tem
               mandatu s spremembami načina kadrovanja in nekaterimi drugimi spremembami zakonodaje
               ustvarila ugodno normativno okolje za možnost zlorabe nekaterih nadzorovanih služb v
               politične namene.</p>
               <p>Če želite, jaz lahko še enkrat, podrobno, izpostavim nekaj teh primerov, ki sem jih
               izpostavljal prej, lahko izpostavim še kakšnega novega, ki je tudi vsebovan v tem
               poročilu. Povedal sem, da v vseh teh primerih je mogoče tudi izhajati iz
               argumentacije, da je prišlo do strokovnih ali slučajnih napak, vendar v teh primerih,
               ki so obravnavani v poročilu, je zelo malo verjetno, da je do tega dejansko prišlo.
               Vse te ugotovitve in okoliščine govorijo o tem, da je šlo za nekaj drugega in da
               nihče od pristojnih – nihče, ne nekdanja ministrica za notranje zadeve, ne minister
               za pravosodje, ne generalni direktor policije – ni v teh primerih na eni strani
               odredil notranjega nadzora, na drugi strani – po tistem, kar se je v teh primerih
               zgodilo in dogajalo – pa izrazil nekega javnega opravičila vsem tistim, ki so bili v
               teh postopkih prizadeti, kažejo na to, da gre za te okoliščine, o katerih govorimo v
               teh zaključkih.</p>
               <p>No, in potem imamo še dva zaključka, 8. in 9., kjer se govori o konkretnem primeru,
               ki sem ga tudi prej že omenjal, in je bil tudi javno medijsko izjemno izpostavljen,
               in 9. točka, ki govori o tem, da je velik del problemov, ki nastajajo na tem
               področju, tudi posledica spremenjene zakonodaje, ki jo je sicer res Državnemu zboru
               predlagala Vlada, vendar pa jo je Vladi predlagala ministrica, ki je pokrivala
               področje notranjih zadev, LDS torej. In to drži, saj ni od Vlade priletelo z neba. Ta
               sprememba zakonodaje, dobro vemo, da je bila predlagana s strani LDS. Recimo v tistem
               delu, o katerem sem govoril prej, je bila predlagana sprememba celo med postopkom, ko
               je že tekel razpis za imenovanje generalnega direktorja policije in očitno nihče
               izmed prijavljenih ni bil ustrezen, kljub temu da mislim, da se jih je prijavilo 7
               ali 9, tisti, ki je pa bil potem izbran, pa verjetno takratnih zakonskih pogojev ni v
               celoti izpolnjeval. Tako si nekako jaz predstavljam, da se je potem ta zakonodaja
               zaradi tega spremenila. Saj to ni edini primer, resnici na ljubo, ki se je zgodil v
               tem mandatu, smo imeli primere, ko so se posamezni direktorji v državnih institucijah
               oziroma družbah zamenjali in ponovno imenovali po predhodni spremembi zakonodaje na
               tak način, da so tisti, ki so bili vnaprej izbrani, tudi lahko izpolnjevali
               pogoje.</p>
               <p>No, in na podlagi vsega tega je Komisija za nadzor obveščevalnih in varnostnih služb
               na podlagi 34. člena Zakona o parlamentarnem nadzoru obveščevalnih in varnostnih
               služb predlagala Državnemu zboru v sprejem štiri sklepe. Prvi govori o tem, da
               Državni zbor podpira aktivnosti komisije; drugi, da izraža zaskrbljenost nad
               posameznimi primeri, ki so navedeni v poročilu, iz katerih izhaja utemeljen dvom v
               neodvisnost in strokovnost nekaterih nadzorovanih služb; tretji, da izraža Državni
               zbor tudi zaskrbljenost zaradi omejevanja oziroma preprečevanja parlamentarnega
               nadzora v posameznih primerih in četrti, ki je namenjen bodoči sestavi tega
               parlamenta in vlade, da Državni zbor pričakuje, da bodo nadzorovane institucije,
               predvsem pa ministrstva in Vlada, parlamentarni nadzor nad delom obveščevalnih in
               varnostnih služb dojele kot prispevek k zagotavljanju neodvisnosti in strokovnosti
               dela nadzorovanih služb in kot prispevek k preprečevanju njihove politizacije oziroma
               preprečevanju njihovih zlorab.</p>
               <p>Jaz sem podrobno pojasnil s posameznimi primeri, kje so problemi. Podrobno sem na
               posameznih primerih tudi izpostavil, da vse, kar je zapisano tako v poročilu kot v
               ugotovitvah, stališčih in sklepih, drži, da gre za resen problem, da smo žal ob koncu
               mandata in da tega problema v okviru sedanjega parlamenta ni mogoče več odpraviti.
               Mislim pa, da je treba v bodoče zagotoviti na eni strani večjo možnost
               profesionalnega dela tem službam, čim manj možnosti političnega vpliva v njihovo
               profesionalno delovanje in na drugi strani okrepitev ne samo parlamentarnega tudi
               drugega neodvisnega nadzora nad delovanjem teh služb. Hvala lepa.</p>
            </sp>
            <sp xml:id="SDZ5-Redna-32-2011-10-17.sp64">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. Oprostite, gospod Anderlič, ga nisem videl. In prosim vas, če
               se ne oglašate, kadar nimate besede.</p>
               <p>Izvolite, gospod Kumer.</p>
            </sp>
            <sp xml:id="SDZ5-Redna-32-2011-10-17.sp65">

               <speaker>DUŠAN KUMER:</speaker>

               <p>Hvala lepa za besedo, gospod podpredsednik.</p>
               <p>Na tri stvari bi opozoril, da ne ostanemo nedorečeni. Še enkrat bom ponovil: glede
               zapiranja in oznak tajnosti na arhivih. Na podlagi odredbe, ki jo je sprejela
               prejšnja vlada v letu 2007, bi prejšnji direktor to moral storiti na podlagi uredbe
               in ta direktor je te stvari samo prolongiral in nič drugega. Ostalo je tako, kot je
               bilo 2007. narejeno, nihče ni nekaj novega gor lepil.</p>
               <p>Drugič. Ko se govori o vsesplošnem prisluškovanju vsem in vsepovprek, da je ta
               tenzija razmišljanja ali pa teza v javnosti – da. Ampak tukaj se ne misli prvenstveno
               na državne institucije, ki se s tem ukvarjajo, tukaj se misli tudi na paradržavne,
               nekatere, ki se s tem ukvarjajo. In dvakrat v temu mandatu sem jaz bil sopodpisnik,
               da bi se te zadeve polotili, pa se ta komisija tega, kar je v domeni te komisije, ni
               hotela lotiti. Paradržavnih skupin, ki se ukvarjajo s prisluškovanjem. Vi ste lahko
               na nacionalni televiziji dobili potrditev, da to ni težko, da se to lahko počne za
               mali denar in za veliki denar, odvisno, koliko si pri denarnici.</p>
               <p>In še tretje, v zvezi z orožjem. Nihče ni dal zahteve, da o tem na komisiji v mandatu
               2010, 2011 o tem razpravljamo. Zato tudi nismo razpravljali in zato tudi pravim, da
               je nesmiselno, da nekatere stvari, ki so nekje drugje lahko predmet obravnave, mi
               zapišemo v naša stališča in ugotovitve, do katerih nismo prišli, ker preprosto o tem
               nismo diskutirali.</p>
               <p>In še čisto na koncu. Da, mnogokatere ugotovitve in stališča so mogoče predmet in so
               predmet nekaterih drugih delovnih teles v Državnem zboru, ne pa te naše komisije. In
               to še enkrat ponavljam, mogoče odbora za notranjo politiko, mogoče komisije za
               peticije, pa ne vem koga še; ampak pristojnosti naše Komisije za nadzor obveščevalnih
               in varnostnih služb so v nadzoru, ali je uporaba prikritih preiskovalnih ukrepov v
               skladu z zakonom. Da so za to izdane odredbe etc., etc. Vsebina pa ni predmet naše
               razprave, še najmanj v postopki, ko tečejo predkazenski postopki. In tu bom končal.
               Hvala.</p>
            </sp>
            <sp xml:id="SDZ5-Redna-32-2011-10-17.sp66">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod Černač, imate še čas kot predlagatelj.</p>
            </sp>
            <sp xml:id="SDZ5-Redna-32-2011-10-17.sp67">

               <speaker>ZVONKO ČERNAČ:</speaker>

               <p>Hvala lepa.</p>
               <p>Mislim da je prav, da gospodu Kumru odgovorim na tisto, kar je ponovno
               izpostavil.</p>
               <p>Glede teh arhivov mislim, da je brezpredmetno, da o tem razpredamo in razpravljamo.
               Dokumenti so, obstajajo in so tudi javni in vemo, kdaj je bila ta stopnja pripeta in
               na podlagi katere stopnje je bil preprečen dostop. Na eni strani gospod Kumer očita,
               da smo delali v enem delu nekaj, kar ni naša pristojnost, na drugi strani pa želi, da
               bi delali tisto, kar res ni naša pristojnost. Pa smo, vseeno, v lanskem letu, ko je
               prišla zahteva z njihove strani, ne s strani Socialnih demokratov ampak s strani
               Zaresa, smo obravnavali tudi to vprašanje v povezavi z zadevo SAZAS glede tega
               domnevno nezakonitega sledenja in prisluškovanja. In jaz sem prej v tajnem delu
               povedal, kje v poročilu so ugotovitve glede tega, tako da smo te stvari obravnavali.
               Gospod Kumer pa ve, ker je dolgoletni član te komisije, da izvorno to seveda
               pristojnost te komisije ni. Ne glede na to sem pa dobil s strani policije, to je
               njihova pristojnost, odgovor na ta vprašanja, ki so bila pred časom izpostavljena –
               mislim, da 28. septembra v Odmevih s strani informacijske pooblaščenke – glede neke
               bazne postaje, ki naj bi se nahajala nekje na območju Ljubljane in tako naprej. Tukaj
               je ta odgovor policije in govori, da tega ni. Tako sem jaz govoril o tistem področju,
               ki pa je naše delo. Ki pa je naše delo! Govoril sem o legalnih posegih v
               komunikacijsko zasebnost, ki pa so tudi seveda zakonsko varovani. In se jih ni mogoče
               posluževati kar po dolgem in počez, v teh konkretnih primerih, ki sem jih izpostavil
               – recimo, takšen najbolj grozen, škandalozen je primer murskosoboškega župana,
               gospoda Štiheca, ko se v bistvu on sploh ni z nobenim pogovarjal o teh stvareh, ampak
               sta se dva druga sklicevala nanj, pa je bila iz tega naslova kot podlaga zahtevana
               hišna preiskava, ne proti njemu, ampak proti Mestni občini Murska Sobota, v medijih
               pa je on izpostavljen kot eden izmed osumljencev. In ne takrat ne do danes ni tega
               nihče od pristojnih zanikal in demantiral. Škoda, ki je bila njemu povzročena, je
               neizbrisna in takšnih primerov je v zadnjem obdobju veliko. Mislim, da to tudi za
               način političnega delovanja, za politični prostor in za demokracijo ni dobro.
               Ocenjujem pa, da se vsi očitno ne zavedate z vso resnostjo teh vprašanj in da teh
               primerov in teh postopkov ni mogoče izkoriščati za neko medijsko pozornost in
               ustvarjanje vtisa, kako so neke službe učinkovite, če so zraven teh hišnih preiskav
               tudi kamere. Učinkovitost se kaže drugje, pa tudi profesionalnost se kaže drugje in
               na tem področju so šle te ugotovitve in ta stališča, da je treba te stvari v
               prihodnje okrepiti.</p>
            </sp>
            <sp xml:id="SDZ5-Redna-32-2011-10-17.sp68">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. K predlogu stališč in sklepov amandmaji niso bili vloženi.
               Državni zbor bo glasovanje o predlogu stališč in sklepov, ki jih je Državnemu zboru
               predložila Komisija za nadzor obveščevalnih in varnostnih služb, opravil v torek, 18.
               10. 2011, oziroma v sredo, 19. 10. 2011, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>27. TOČKO DNEVNEGA REDA, TO JE NA LETNO POROČILO VARUHA ČLOVEKOVIH
                  PRAVIC REPUBLIKE SLOVENIJE ZA LETO 2010.</title>
               </p>
               <p>Letno poročilo je v obravnavo Državnemu zboru predložil Varuh človekovih pravic.</p>
               <p>Besedo dajem varuhinji človekovih pravic dr. Zdenki Čebašek Travnik za dopolnilno
               obrazložitev poročila.</p>
            </sp>
            <sp xml:id="SDZ5-Redna-32-2011-10-17.sp69">

               <speaker>DR. ZDENKA ČEBAŠEK TRAVNIK:</speaker>

               <p>Spoštovani gospod podpredsednik Državnega zbora, spoštovane gospe poslanke, gospodje
               poslanci!</p>
               <p>Zahvaljujem se za priložnost, da lahko predstavim Letno poročilo Varuha človekovih
               pravic Republike Slovenije za leto 2010. Prepričana sem, da bo današnja razprava vsaj
               deloma pokazala na to, kakšno je stanje na področju človekovih pravic v naši državi
               in s priporočili novi vladi pokazala na najbolj pereče kršitve, ki jih bo treba
               urediti čim prej in ne čakati na tako imenovane sistemske rešitve.</p>
               <p>Dovolite mi, da najprej podam kratek pregled sodelovanja med varuhom in sedanjim
               sklicem Državnega zbora. Ugotavljam, da je to sodelovanje bilo večino časa korektno,
               morebitne nejasnosti smo razrešili sproti. Tako jaz kot moji namestniki, ki so danes
               tukaj z menoj, smo se udeleževali tudi sej delovnih teles Državnega zbora in na njih
               aktivno sodelovali. Poslanci in poslanke so se na varuha obrnili tudi neposredno z
               vprašanji oziroma pobudami, a so takšne pobude bile maloštevilne, kar ocenjujem kot
               slabše izkoriščeno priložnost. Državni zbor na podlagi poročila varuha sprejme
               priporočila, ki naj bi jih upoštevali tako državni organi kot organi lokalne
               skupnosti. Čeprav Vlada pripravlja odzivna poročila, pa ugotavljamo, da to ni dovolj,
               da bi se realno ocenilo, katera priporočila so bila upoštevana in kakšni so razlogi,
               da se nekatera niso upoštevala. Čeprav so bila odzivna poročila Vlade vsako leto
               bolje pripravljena, pa je tudi zadnje v marsičem pomanjkljivo, netočno ali celo
               zavajajoče. Na mnogo delov poročila varuha sploh ni odziva vlade. Več o takšnih
               primerih bom povedala pozneje. Zato poudarjam, da bi bilo nujno analizirati, kako se
               državni organi in organi lokalnih skupnosti odzivajo na varuhove ugotovitve in
               priporočila. S pomočjo takšne analize bi lahko pripravili oceno stanja na področju
               človekovih pravic, hkrati pa ocenili tudi delovanje varuha kot institucije.
               Pripravili smo predlog oziroma model, kako bi takšno analizo lahko naredili, za samo
               izvedbo pa potrebujemo dodatna sredstva oziroma strokovnjaka. Upam, da bo Državni
               zbor naša prizadevanja podprl in s tem tudi vsem zainteresiranim omogočil učinkovit
               pregled varuhovega dela od njegove ustanovitve dalje.</p>
               <p>Vsako leto znova ugotavljamo, da se varuhov pogled na človekove pravice razlikuje od
               pogleda vlade. Varuh deluje na podlagi individualnih pobud z zelo konkretnimi
               podatki, vlada pa na podlagi kazalnikov, ki so, vsaj nekateri, tudi mednarodno
               primerljivi. V poročilu za leto 2010 se posebej posvečam vprašanju nadzora in
               zakonodajnih dejavnosti. Pri tem ugotavljam, da vprašanje človekovih pravic v
               Sloveniji vse bolj postaja vprašanje nadzora. Nadzor ne deluje, deluje slabo ali ni
               učinkovit, pri čemer je svojo nemoč izpovedal tudi Inšpekcijski svet Republike
               Slovenije, na katerega smo se v določenih zadevah obrnili. Redki so primeri
               institucij, ki svoj nadzor izvajajo redno, učinkovito in v dovolj velikem obsegu.
               Zaradi neučinkovitega nadzora pa opažamo tudi spremembe vrednot. Dejanja, ki so v
               preteklosti bila deležna vsaj moralne obsodbe, vedno bolj postajajo zaželena oziroma
               prinašajo prednost, na primer izkoriščanje delavcev na različne načine, tudi ob
               asistenci države.</p>
               <p>Ob spremljanju zakonodajnih dejavnosti Vlade in Državnega zbora se je večkrat porajal
               vtis, da se Vlada nekaterih nujno potrebnih zakonov ali zakonskih sprememb ni bila
               pripravljena lotiti. Potrditev te teze je nesprejetje zakona o dolgotrajni oskrbi in
               zavarovanju za dolgotrajno oskrbo. Prestavljanje reševanja problemov na čas, ko se
               bodo spreminjali zakoni v celoti ali pa sistem v celoti, je izgovor, ki ustreznejše
               varovanje človekovih pravic pomika predaleč v prihodnost. Ne glede na to, katera
               politična opcija je na oblasti, pri varuhu vestno spremljamo obljube ministrov in smo
               izpolnjenih obljub resnično veseli. A v naravi varuhovega dela je, da na neuresničene
               obljube redno in glasno opozarjamo. Čeprav Vlada zdaj opravlja samo še tekoče posle,
               vseeno opozarjamo na neustrezno in neučinkovito sodelovanje med ministrstvi.
               Ugotovili smo tudi prelaganje odgovornosti med ministrstvi z bolj ali manj prikritim
               namenom, da se določen problem ne reši. Pomanjkljiva koordinacija med ministrstvi
               otežuje ali celo zavira učinkovito reševanje problema, kar je očitno, na primer,
               sanacija onesnaženosti Mežiške doline ali glede skrbi za otroke s hudimi motnjami v
               vedenju. Državni pa tudi lokalni organi velikokrat delujejo predvsem v smeri, kako
               dokazati svojo nepristojnost v posamezni zadevi, ne pa v cilju vsebinske rešitve
               problema strank.</p>
               <p>Neusklajenost pa opažamo tudi med posameznimi deli javnega sektorja, predvsem med
               občinami na eni strani in ministrstvi na drugi. Tako se občine pritožujejo, da na
               ministrstvih zamujajo z odgovori na njihove vloge, ministrstva pa zatrjujejo, da
               svojih nalog ne opravljajo občine. Varuh tudi meni, da premajhno število javnih
               uslužbencev za izvajanje določenih nalog ne more biti opravičilo za slabo in
               neučinkovito delo inšpekcij. Treba bo izboljšati zakonodajo in okrepiti delovanje
               inšpekcijske službe v celoti, na primer s prerazporeditvijo zainteresiranih javnih
               uslužbencev. Državni organi, ki se sicer radi sklicujejo na pomanjkanje kadrov, pa
               vsaj varuhu praviloma ne pojasnjujejo, kaj so vodje naredili za izboljšano
               organizacijo. Ni jasno, ali obstajajo kriteriji uspešnosti dela v javnem sektorju,
               ali obstajajo kakšne norme. Kako sicer govoriti o premajhnem številu zaposlenih, če
               teh norm ni? Nespoštljiv odnos do državljanov in drugih uporabnikov se kaže tudi v
               zamudah pri odgovorih. Tudi nam se zgodi, da čakamo nanje več kot leto dni, zato pri
               izdelavi končnega mnenja kasni tudi varuh. Izpostavljam več kot štiristo nerešenih
               vlog s področja vodnih zemljišč, od katerih nekatere čakajo že več kot deset let.</p>
               <p>Kolikor mi čas dopušča, bi rada pojasnila še razlike med ugotovitvami Varuha in
               odzivnim poročilom Vlade. Teh napak smo odkrili kar nekaj. To, kar me skrbi, pa so
               tisti komentarji, ki napačno navajajo netočnosti s strani varuha. Še bolj me pa
               skrbijo tisti odzivi, ki so do varuha cinični, potrjujejo prelaganje odgovornosti. Ne
               boste verjeli, nekateri od odgovorov državnih organov varuhu so tudi podcenjujoči, da
               ne rečem nesramni in žaljivi.</p>
               <p>Rada bi opozorila, da je takšen način odgovarjanja varuhu odraz tistega, ki takšne
               odgovore pripravlja, in tudi ogledalo ali spričevalo za šefe, ki take odgovore
               podpisujejo. Želim si, da bi v prihodnje bilo takšnih, bom rekla, neusklajenih
               odgovorov vse manj in da bi tudi po tej razpravi na današnji seji Vlade ta glas o
               tem, kaj so človekove pravice, kako jih uveljavljati, kako preprečevati njihovo
               neuresničevanje, da bi šel med ljudi. Ne pozabimo, danes je svetovni dan boja proti
               revščini. Varuh človekovih pravic je na probleme revščine začel opozarjati leta 2007.
               Leta 2008 smo na to temo pripravili tudi poseben posvet. Če bi nam takrat in tudi
               kasneje prisluhnili, bi morda bilo problemov z revščino danes manj. Hvala lepa.</p>
            </sp>
            <sp xml:id="SDZ5-Redna-32-2011-10-17.sp70">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Poročilo je obravnavala Komisija za peticije ter za človekove pravice in enake
               možnosti kot matično delovno telo in pripravila predlog priporočila. Besedo dajem
               gospe Evi Irgl za predstavitev poročila komisije.</p>
            </sp>
            <sp xml:id="SDZ5-Redna-32-2011-10-17.sp71">

               <speaker>EVA IRGL:</speaker>

               <p>Najlepša hvala za besedo.</p>
               <p>Komisija za peticije ter za človekove pravice in enake možnosti je na 23. seji dne 7.
               10. 2011 obravnavala Letno poročilo Varuha človekovih pravic za leto 2010, ki ga je
               ta predložil v obravnavo Državnemu zboru Republike Slovenije v skladu s 43. členom
               Zakona o varuhu človekovih pravic. Predstavnica predlagatelja dr. Zdenka Čebašek
               Travnik, varuhinja človekovih pravic, je k poročilu podala dopolnilno obrazložitev, v
               kateri je izpostavila predvsem neučinkovitost nadzornih institucij ter določene
               pomanjkljivosti na področju zakonodaje ter ostalo problematiko, ki jo obravnava
               poročilo. V nadaljevanju pa je Varuhinja človekovih pravic odgovarjala tudi na
               vprašanja članic in članov odbora. Nato so sledile dopolnilne predstavitve
               predsednice Odbora za okolje in prostor, predsednice Odbora za kulturo, šolstvo,
               šport in mladino, potem je sledila predstavitev predstavnika Državnega sveta oziroma
               Komisije za državno ureditev, ki je predstavil pisno mnenje komisije, v katerem je
               izpostavil, da komisija podpira opozorila in predloge varuha za izboljšanje delovanja
               inšpekcijskih služb. Komisija tudi predlaga, da pristojni organi ocenijo
               uresničevanje zakona o inšpekcijskem nadzoru v smeri krepitve medsebojnega
               sodelovanja znotraj inšpekcijskih služb ter v smislu odzivnosti, sodelovanja ter
               ukrepanja. Predstavnica Vlade je predstavila pisno informacijo in mnenje Vlade, iz
               katere izhaja, da se Vlada zaveda realnosti problematike, ki jo izpostavlja varuh,
               prav tako pa tudi svoje odgovornosti pri tem, zato je bila sprejeta vrsta ukrepov.
               Vlada si je tako ves čas v letu 2010 in tudi v letošnjem letu še nadalje prizadevala,
               da bi umilila učinke ekonomske krize in povečanja brezposelnosti. V okviru uvodnih
               predstavitev so posredovali svoja stališča k poročilu tudi nekateri predstavniki
               ostalih vabljenih. V razpravi so članice in člani odbora pozdravili dobro in izčrpno
               poročilo ter ugotovili, da se je na nekaterih področjih stanje izboljšalo, da pa je
               še vedno veliko priporočil iz prejšnjih let ponovljenih.</p>
               <p>Sestavni del tega poročila je tudi predlog priporočila, ki ga je pripravila komisija
               kot matično delovno telo in ga bo danes tudi obravnaval Državni zbor. Priporočilo pa
               je naslednje: Državni zbor priporoča vsem institucijam in funkcionarjem na vseh
               ravneh, da upoštevajo priporočila Varuha človekovih pravic Republike Slovenije,
               zapisana v Letnem poročilu Varuha človekovih pravic republike Slovenije za leto
               2010.</p>
            </sp>
            <sp xml:id="SDZ5-Redna-32-2011-10-17.sp72">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo dajem predstavniku Vlade za predstavitev mnenja.</p>
               <p>Gospa mag. Helena Kamnar, generalna sekretarka Vlade Republike Slovenije,
               izvolite.</p>
            </sp>
            <sp xml:id="SDZ5-Redna-32-2011-10-17.sp73">

               <speaker>MAG. HELENA KAMNAR:</speaker>

               <p>Hvala lepa, gospod predsedujoči. Spoštovani poslanci in poslanke!</p>
               <p>Vlada je obravnavala Letno poročilo Varuha človekovih pravic za leto 2010 in ob tem
               hkrati z mnenjem k temu poročilu podala tudi pregled ukrepanja Vlade, ki je povezano
               s poročilom iz leta 2009, zlasti s tistim delom poročila, ki se nanaša na priporočila
               Državnega zbora. Zato bi tudi svoj uvod podala nekako v dveh delih, najprej bi se
               dotaknila tistih ukrepov, ki jih je Vlada sprejela v lanskem in letošnjem letu,
               nanaša pa se na ugotovitve iz leta 2009. Eno od ključnih priporočil Državnega zbora
               se nanaša na področje diskriminacije in v okviru diskriminacije predvsem na odnose
               države Slovenije do vprašanj narodnih skupnosti pripadnikov narodov nekdanje
               Jugoslavije. Na tem področju je bila sprejeta v letošnjem letu deklaracija v
               Državnemu zboru in na podlagi te deklaracije je Vlada ustanovila Svet za vprašanje
               narodnih skupnosti pripadnikov narodov nekdanje Jugoslavije, ki naj bi proučil vsa
               vprašanja, povezana z enakopravnim obravnavanjem pripadnikov, in predlagal nadaljnje
               rešitve v obliki zakonov ali v obliki implementacije posameznih zakonskih
               rešitev.</p>
               <p>Drugo pomembno področje se nanaša na področje omejitev osebne svobode. Na tem
               področju je varuh človekovih pravic v poročilu za leto 2009 izpostavil zlasti tri
               ključna vprašanja. Eno je ustreznost kadrovskih razmer v zaporih. V tem delu je Vlada
               sledila izboljšanju stanja in kljub temu, da je v okviru državne uprave v zadnjih
               dveh oziroma treh letih izvajala zelo intenzivno omejevalno zaposlovalsko politiko,
               je bilo to eno od področij, kjer temu omejevanju nismo sledili in je Vlada skušala
               znatno izboljšati kadrovske razmere, in se je dejansko, če primerjamo število
               zaposlenih v zaporih v letošnjem letu v primerjavi z letom 2009, stanje precej
               izboljšalo tako na področju paznikov kot na področju drugega strokovnega osebja.</p>
               <p>Drugo vprašanje se je nanašalo na bivalne prostore. Tudi na tem področju smo pomembno
               izboljšali standarde bivalnih prostorov v zaporih zlasti še z odprtjem novih oddelkov
               znotraj največjega zapora na Dobu. Tretji aspekt se je nanašal na socialno in delovno
               rehabilitacijo zapornikov, kjer se je stanje v letu 2010 pomembno izboljšalo, saj je
               bilo kar 65 % vseh obsojencev vključenih v delovne programe, kar pomeni v primerjavi
               s preteklimi leti precejšnje izboljšanje. Hkrati pa je bil v okviru Kliničnega centra
               Maribor vzpostavljen tudi oddelek oziroma enota za forenzično psihiatrijo v
               psihiatričnem oddelku, ki pomembno prispeva k izboljšanju psihosocialne oskrbe
               obsojencev.</p>
               <p>Tretje vprašanje, ki je bilo izpostavljeno v poročilu za leto 2009, je varstvo
               otrokovih pravic. Tukaj je bilo izpostavljeno predvsem vprašanje ustrezne regulacije
               nekaterih medijskih vsebin, ki niso primerne za otrokov psihični in fizični razvoj.
               Vlada je skušala to vprašanje razrešiti v zakonu o medijih, ki pa je žal v Državnem
               zboru bil ocenjen kot neprimeren za nadaljnjo obravnavo in tako se je postopek
               zaključil, na ta način pa seveda tudi samo reševanje problematike na tem področju. Je
               pa bila nekoliko bolj uspešna pri reševanju vprašanj, povezanih s problematiko otrok
               s posebnimi potrebami. Z novim zakonom, ki je bil sprejet v Državnem zboru, se tudi
               to vprašanje rešuje na uspešnejši način. V drugem delu Vlada podaja mnenje glede
               poročila za leto 2010, pa bi morda najprej izpostavila to, kar je tudi varuhinja v
               svojem uvodu izpostavila kot najbolj problematično, to se pravi nadzor nad izvajanjem
               upravnih nalog in na splošno nadzornih funkcij države. Vlada se strinja, da pri
               nadzorni funkciji ni najbolj uspešna. Strinja se tudi s tem, da sklicevanje na ne
               dovolj veliko število zlasti inšpektorjev na posameznem področju ne more biti
               opravičilo, da se ta nadzor ne izvaja na ustrezen način. Reševanje tega vprašanja je
               skušala Vlada izvajati skozi tri področja ukrepanja, in sicer najprej zagotavljanje
               večjega števila inšpektorjev na posameznih področjih, kjer smo recimo v lanskem in
               letošnjem letu število zaposlenih inšpektorjev povečali za 39 na vseh tistih
               področjih, ki so bila najbolj deficitarna. Preko inšpekcijskega sveta, ki deluje tako
               na državni ravni kakor na regionalni ravni, skuša izboljšati koordinacijo nadzornih
               institucij, zlasti inšpektoratov, in je pri tem bolj ali manj uspešna. In še ena
               zadeva. Menimo, da se odzivamo na popravke v zakonodaji, vendar žal morda prepočasi,
               včasih pa tudi s temi popravki v zakonodaji ne uspemo prodreti v zakonodajnem
               postopku. Tako sta bila recimo dva pomembna zakona, ki bi lahko to nadzorno funkcijo
               zlasti na delovnopravnem področju reševala, ustavljena. Gre za zakon o malem delu in
               za zakon o preprečevanju dela na črno. Je pa kljub temu na tem področju bila uvedena,
               mislim da, pomembna izboljšava, to je vpogled vseh zaposlenih nad plačevanjem
               prispevkov in obveščanje delodajalca o plačevanju prispevkov s področja socialne
               varnosti vseh zaposlenih.</p>
               <p>Druga zadeva, kjer velja povedati še nekaj besed, poročilo in tudi odzivno poročilo
               Vlade je zelo obsežno, zato se ne bom spuščala v detajle, je očitek varuha, da
               socialna država ne deluje zadovoljivo, da se poglablja revščina in da bi na tem
               segmentu bilo treba zagotoviti večjo odzivnost in ukrepanje. Menimo, da je v zadnjih
               treh letih, zlasti v času krize, Vlada storila vse, da bi izboljšala to področje
               oziroma da bi ne prišlo do pretiranega poslabšanja socialne države. Včasih je Vlada
               celo deležna očitka, da je temu področju posvečala preveč pozornosti. Vsekakor je
               ostalo še veliko nalog za opraviti in pričakujemo, da se bo to nadaljevalo s
               prihodnim mandatom. Hvala lepa.</p>
            </sp>
            <sp xml:id="SDZ5-Redna-32-2011-10-17.sp74">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Slovenske demokratske stranke bo predstavila gospa Eva
               Irgl.</p>
            </sp>
            <sp xml:id="SDZ5-Redna-32-2011-10-17.sp75">

               <speaker>EVA IRGL:</speaker>

               <p>Najlepša hvala za besedo, še enkrat. Spoštovana varuhinja človekovih pravic gospa
               Zdenka Čebašek Travnik, predstavniki Vlade, poslanke in poslanci!</p>
               <p>Pred seboj imamo 16. redno letno poročilo Varuha človekovih pravic, ki se tokrat
               nanaša na leto 2010. Preden preidem na bolj konkretno vsebino, mi dovolite, da, tako
               kot že na Komisiji za peticije ter za človekove pravice in enake možnosti, ko smo to
               poročilo obravnavali kot matično delovno telo, poudarim, da je letošnje poročilo po
               mojem mnenju najbolje pripravljeno do sedaj, predvsem pa se v vseh teh zadnjih letih
               kaže velik preskok v kvaliteti od takrat, ko je poročila pripravljal gospod Matjaž
               Hanžek. Nedvomno gre za obsežno gradivo, ki je iz leta v leto, kot sem že rekla,
               debelejše, kar po eni strani kaže na to, da je institucija varuha človekovih pravic
               vendarle dobro poznana, da se ljudje obračajo na varuha, da ima dovolj veliko težo
               med ljudmi, seveda se včasih zgodi, da dobimo kakšno pripombo glede na delo varuha
               tudi mi na Komisijo za peticije ter za človekove pravice in enake možnosti, vendar
               moram vendarle reči, da zgledno oziroma dobro sodelujemo z varuhinjo človekovih
               pravic. Pred kratkim smo imeli tudi sestanek, kjer smo se dogovorili za obravnavo
               določenih tem, ki bi lahko prišle na vrsto za obravnavo verjetno po volitvah.</p>
               <p>Po drugi strani, kot sem že rekla, ta debelina letošnjega poročila varuha človekovih
               pravic kaže lahko tudi na to, da se iz leta v leto problemi večajo, da so ljudje
               nedvomno v vedno hujših stiskah, predvsem socialnih, še posebej danes, ko je država v
               težki finančni in gospodarski krizi, nedvomno pa tudi v krizi vrednot. Vsakoletno
               poročilo Varuha človekovih pravic predstavlja zato pomemben dokument s področja
               človekovih pravic, s področja spoštovanja človekovih pravic, varovanja človekovih
               pravic, ukvarja se s tem, kaj bi bilo mogoče še bolje storiti, natančno opisuje
               probleme, s katerimi se soočajo posamezniki, ki menijo, da so jim bile kršene
               človekove pravice, in se soočajo s tem, da jim institucije države ne prisluhnejo
               tako, kot bi si želeli. S problemom, da določene institucije ne opravljajo dovolj
               dobro svojega dela, se soočamo tudi na Komisiji za peticije ter za človekove pravice
               in enake možnosti. Velikokrat namreč šele po nekaj urgencah dobimo določene odgovore.
               Neodzivnost določenih organov pa je vsekakor zaskrbljujoča. Če samo omenim, da je
               največ težav na prepočasni odzivnosti inšpekcijskih služb, na kar iz leta v leto, še
               posebej pa v letošnjem poročilu, opozarja tudi varuh človekovih pravic. Poročilo
               predlaga tudi določene rešitve, ki jih vsako leto potem ponuja v razmislek Vladi,
               seveda tudi Državnemu zboru, vendar tudi letos opozarja varuhinja, da velikokrat s
               svojimi opozorili naletijo na gluha ušesa, zato tudi nekatera svoja priporočila iz
               leta v leto ponavljajo.</p>
               <p>Varuhovo poročilo nam vsaj delno tudi razkriva, kako strpna družba smo, koliko
               premoremo strpnosti do drugače mislečih in koliko v resnici damo na spoštovanje in
               varovanje človekovih pravic in kakšen odnos imamo predvsem do najšibkejših, do
               ranljivejših skupin, torej do tistih skupin, za katere je varuhinja človekovih pravic
               ob začetku svojega mandata dejala, da jim bo namenila največ svoje pozornosti. Moram
               reči, da se tega vse do danes drži, da se vidi napredek v tem, da se zaveda, da v tej
               državi ne obstajajo samo marginalne skupine, s katerimi se je večino časa, ko je bil
               na tej funkciji, ukvarjal njen predhodnik. Dejstvo je, da se mora varuh človekovih
               pravic zavedati, da je varuh pravic vseh državljank in državljanov in ne samo
               posameznih skupin.</p>
               <p>V Sloveniji je nedvomno veliko ljudi, ki so jim kršene človekove pravice, ki so v
               hudih stiskah in potrebujejo pomoč, ki že leta in leta opozarjajo na krivice, tako
               kot na primer oškodovanci po I2. svetovani vojni ali pa ljudje, ki jim je že leta
               kršena ustavna pravica do zdravega življenjskega okolja, recimo ljudje iz Zasavja in
               seveda Lafarge Cement. Jaz sem že ob prejšnji obravnavi poročila varuha človekovih
               pravic opozarjala na to, kaj se dogaja v Zasavju. Ljudje so prišli potem celo v
               Ljubljano pred Vlado. Gospod Borut Pahor jim je takrat marsikaj obljubil, tako kot še
               mnogim drugim, nato pa se praktično nič ni zgodilo na tem področju.</p>
               <p>Ti posamezniki in skupine, ki sem jih sedaj omenila, navadno nimajo za seboj
               nevladnih organizacij, tako kot jih imajo na primer izbrisani, s katerimi se vedno
               znova ukvarjamo tudi v poročilu varuha človekovih pravic, da bi jim pomagale pri
               uveljavljanju njihovih pravic.</p>
               <p>Dejstvo je tudi, da so se stiske ljudi, vezane predvsem na socialna vprašanja, močno
               povečale, kar pa ni nič nenavadno, glede na to, v kakšnih težavah se je v tem
               trenutku znašla država. Nismo več samo v težkih gospodarskih in finančnih časih, tudi
               nismo več samo v izraziti krizi vrednot, ampak se soočamo zadnje čase, predvsem
               zadnje leto, tudi z izrazito politično krizo, ki je ne nazadnje pripeljala do
               predčasnih volitev. Sedaj je na vseh nas, da na volitvah odgovorno izberemo, komu
               zaupati vodenje države v teh kriznih časih. Situacija namreč od nas zahteva, da
               dobimo tako vlado in predvsem predsednika vlade, ki bo znal presekati iz
               uveljavljanimi praksami, kot sta korupcija in klientelizem – varuh človekovih pravic
               tudi nekaj pove o tem –, ki bo znal vzpostaviti pravično državo, v kateri bodo tisti,
               ki utajajo davke, ki ne znajo pojasniti izvora svojega premoženja, ki imajo fiktivne
               družbe in poštne nabiralnike, recimo na Cipru ali pa v Liechtensteinu, za svoje
               malverzacije in mešetarjenja tudi ustrezno kaznovanje. Potrebujemo torej takšnega
               predsednika vlade oziroma tako oblast, ki znala vzpostaviti ponovno zaupanje v pravno
               državo in njene institucije.</p>
               <p>Varuhinja človekovih pravic zato uvodoma ponovno, tako kot je že ob lanskem poročilu,
               zastavlja dve bistveni vprašanji: ali smo še pravna država in drugo vprašanje, ali
               smo še socialna država. Sama bi dodala, da se je predvsem treba tudi vprašati, ali
               smo še pravična država. Torej tista država, v kateri bi naj imeli vsi enake pravice,
               ne glede na status oziroma položaj v družbi, ne glede na osebne okoliščine, ne glede
               na versko in rasno pripadnost in ne glede na spol ali pa gmotno stanje. Vprašati se
               moramo, ali naša država, ki ima res v ustavi zapisano, da je tako socialna kot
               pravna, dejansko uresničuje zahtevo po tisti osnovni elementarni pravičnosti, ki je
               prvi predpogoj, da lahko pravna in funkcionalna država funkcionirata tako, kot to
               opredeljuje Ustava Republike Slovenije.</p>
               <p>Le pravična država, kjer ne bo delitve na prvo in drugorazredne državljane, kjer ne
               bo neke delitve na elito na eni strani in na navadne državljane, lahko povrne
               zaupanje ljudi v njene institucije. Vendar bomo seveda to izjemno težko dosegli, če
               bomo na položajih podpirali oziroma tolerirali ljudi, ki se jim korupcija ne zdi nič
               takšnega ali pa celo sami ravnajo koruptivno, pa se jim zaradi tega, ker so v prvi
               vrsti del močnih lobijev, nič ne zgodi. Politika, ki ščiti takšne posameznike in
               nekatere med njimi celo prikazuje za rešitelje slovenskega naroda, pa v razvitih
               demokracijah ne bi mogla nikoli in nikdar uspeti, zatrta bi bila nedvomno v kali. Pri
               nas pa temu žal ni tako, pri nas se takšne posameznike navadno prikazuje celo kot
               velike heroje.</p>
               <p>Težko bomo dosegli pravično državo, če bomo na najvišjih položajih v državi podpirali
               posameznike, ki izigravajo državo, pa čeprav so prvi poklicani k spoštovanju le-te.
               Ali kot je dejal kolumnist gospod Marko Crnkovič v zadnji Sobotni prilogi Dela,
               citiram: <q>"Kako naj nekdo postane oče naroda, a ne zna vzgojiti niti svojih dveh
               sinov?"</q> Konec citata. Sicer sama menim, da je o takšnih zadevah vendarle težko
               presojati in soditi, ampak tukaj v prvi vrsti ne gre za moraliziranje, nihče ni
               svetnik, vsak nosi svoje breme, tukaj ne govorimo o osebnih človeških napakah, ki jih
               delamo nedvomno vsi v življenju, marsikatero verjetno tudi obžalujemo, ampak govorimo
               o tem, da težko vlada ljudstvu človek, ki od tega istega ljudstva pričakuje dosledno
               spoštovanje zakonov in spoštovanje institucij države, kot je na primer Davčni urad
               Republike Slovenije, pri tem pa ima sam v najožjem, celo družinskem, krogu takšne, ki
               se na tovrstna pravila pravne države požvižgajo. Dokler bodo ljudje imeli občutek in
               se tudi v praksi dejansko soočali s tem, da država ni enaka za vse in je nepravična,
               bomo težko dosegli ponovno zaupanje ljudi vanjo in v njene institucije. Tudi sama
               tako kot varuhinja človekovih pravic v tem zadnjem poročilu ugotavljam, da imamo v
               zadnjih treh letih pravno in socialno državo resnično zgolj na deklarativni ravni,
               medtem kot dejansko stanje tega ne odraža.</p>
               <p>V Sloveniji sta se žal zaradi prevelikega političnega mreženja, zaradi vzpostavljanja
               različnih elit, predvsem pa močnih lobijev, v zadnjih treh letih izoblikovali dve
               skupini državljanov: tista skupina, ki na račun vseh nas ropa državno premoženje in
               si s tem polni svoje bančne račune tudi preko raznih davčnih oaz in poštnih
               nabiralnikov, ter tista skupina ljudi, ki pošteno plačuje davke državi ter se bojuje
               z mlini na veter, včasih že za čisto osnovne stvari, kot je na primer čisto preprosta
               zahteva po hitri obravnavi oziroma sojenju vsaj v nekem razumnem roku. Klasičen
               primer zlorabe pravosodja, zdaj to lahko že rečemo, je nedvomno primer Baričević. Na
               eni strani so se postopki odvijali na sodišču izjemno, izjemno hitro, kar čez noč,
               predvsem zaradi močnih političnih, prijateljskih in odvetniških povezav, medtem ko se
               je v primeru, ko je pravico na sodišču iskal tisti, ki je bil napaden s strani teh
               nevarnih psov, zavlačevalo, sprenevedalo in še do danes gospod Meglič ni dobil
               pravične odškodnine za dejanje, ki mu je pustilo zagotovo posledice za celo
               življenje. To vsekakor ni pravična država.</p>
               <p>Sprašujem se tudi, ali je morda pravična država to, da se kljub opravljenemu delu
               delavcev ne plačuje. Sprašujem se, ali je pravična država to, da se te delavce
               izkorišča na vse možne načine. Sprašujem se, ali je pravična država to, da se
               delavcem ne zagotovijo ustrezni delovni in bivalni pogoji, tu imam v mislih predvsem
               delavce, ki prihajajo iz tujih držav. Ali je pravična država to, da nimajo pravic iz
               socialnega varstva, na primer v primeru nesreč pri delu. Ali je resnično to pravična
               država? Zagotovo ne. Dejstvo je, da je tako v primeru naših kot tujih delavcev
               socialna in s tem posledično pravična država popolnoma odpovedala. Tudi Komisija za
               peticije ter za človekove pravice in enake možnosti je večkrat na svojih sejah
               obravnavala kršenje pravic delavcev in njihovo izkoriščanje s strani delodajalcev.
               Nesprejemljivo je, da vlada ne zna zaščititi delavcev, vsaj ne v zadostni meri,
               omogoča pa posameznikom, da na njihovih žuljih lahko privezujejo jahte na pomole, da
               se vozijo v dragih avtomobilih in si kljub krizi polnijo bančne račune. Naj omenim
               samo situacijo v Gradisu in situacijo v Konstruktorju in vseh nekdaj gradbenih
               velikanih in v propadlih podjetjih Vipavske doline, iz katere prihajam in kjer smo
               nekoč imeli izjemno uspešna podjetja – prave paradne konje gospodarstva. Danes pa
               žalostno propadajo ali pa prehajajo v roke tujim lastnikom, kar ne bi bilo nič
               narobe, če bi ti tuji lastniki upoštevali okoliščine, v katerih se nahaja neko
               podjetje, predvsem pa upoštevali ljudi, ki so leta ustvarjali skupni napredek znotraj
               podjetja.</p>
               <p>Kot že rečeno, tudi Vipavska dolina ni izjema pri propadanju podjetij. Največ jih je
               na področju lesne in tekstilne industrije. Pred časom so se tako pri meni oglasili
               delavci ajdovske Tekstike, mogoče tudi pri varuhinji, mislim, da, ki jih je lastnik
               praktično čez noč postavil na cesto, pa čeprav so večino svojega življenja pustili
               prav za stroji tega invalidskega podjetja. In teh zgodb je vedno več.</p>
               <p>Ne morem tudi mimo gradnje v medijih tako opevanega stadiona v Stožicah. Nihče nima
               nič proti temu, da se je stadion zgradil in dogradil, vsekakor, tam se odvijajo
               pomembni športni, kulturni in drugačni dogodki. Vendar pa je pri tej gradnji prišlo
               tudi do, bi lahko rekla, norčevanja iz človeških življenj. Vratar slovenske nogometne
               reprezentance gospod Samir Handanović je med drugim v enem pogovoru dejal, citiram:
               <q>"Je že lepo, da imamo stadion, a še lepše bi bilo, če bi delavci za svoje delo dobili
               tudi plačilo"</q>. Ja tudi na tak način, da ljudi spremeniš, lahko rečemo, v neke
               novodobne sužnje, sam sebi lahko postaviš spomenik. Kdor zna, pač zna. Četudi tako,
               da se ob tem požvižga na človeška življenja in dostojanstvo posameznika. Nekaterim je
               pač delavec samo številka za dosego lastnih ciljev.</p>
               <p>Ne morem tudi mimo situacije na Koroškem, kjer je zaradi stečaja podjetja Prevent
               delo izgubilo kar tisoč 200 ljudi. Tudi kar tako čez noč, pa čeprav so večino svojega
               življenja delali v tem podjetju. In danes so v težkih situacijah, nekateri med njimi
               nimajo niti za osnovno preživetje. Veliko akcij je bilo, hvala bogu, storjenih na tem
               področju, in ljudje dejansko dokazujejo, da Slovenci premoremo tistosolidarnost, ki
               vendarle v težkih trenutkih lahko vsaj malo pomaga. Brezposelnost jih tako potiska v
               stanje revščine, ki se izrazito povečuje. Prav danes je, tako kot je že varuhinja v
               uvodu povedala, dan boja proti revščini. V nevladni organizaciji Slovenski
               filantropiji opozarjajo, da nevladne organizacije ne morejo reševati sistema, ne da
               bi prišlo do resnih sistemskih sprememb v zvezi z revščino. In še dodajajo, da je
               treba odpreti poti za zagotavljanje kakovostnih delovnih mest. Le-tako se bo moč
               spopasti z vedno večjo revščino, ki se po statističnih podatkih najbolj povečuje v
               socialno ogroženih skupinah. To pomeni med brezposelnimi, med osebami v delovno
               neintenzivnih gospodinjstvih, med osebami, zlasti ženskami, starimi na 65 let, ki
               živijo same, ter med osebami v gospodinjstvih dveh odraslih z vsaj tremi vzdrževanimi
               otroki. Pojavlja pa se tudi zelo rizična skupina mladih, ki so skorajda v 70 %
               zaposleni v tako imenovanih prekernih zaposlitvah, ki so slabo plačane in so
               negotove, zato si zaradi slabih pogojev tudi težko ustvarjajo družine, s katerimi pa
               mladi ne morejo odlašati v nedogled. Naj za ilustracijo še navedem, da je zaradi
               revščine Rdeči križ v letu 2010 pomagal s hrano kar 149 tisoč 548 ljudem, Slovenska
               Karitas 157 tisoč ljudem. Skupaj to pomeni, da sta obe humanitarni organizaciji
               pomagali preživeti kar 15 % prebivalstva v Sloveniji. To velja za leto 2010. V letu
               2011 se napovedujejo še višji procenti.</p>
               <p>Varuhinja človekovih pravic gospa Zdenka Čebašek Travnik v poročilu kar nekaj
               pozornosti namenja tudi medijem. Tako kot vsako leto ponovno opozarja na
               senzacionalistično poročanje, kjer prihaja do nesprejemljivih praks medijskih zlorab
               otrok in mladoletnikov. Varuhinja v poročilu ponovno opozarja, da mediji vse
               prevečkrat dajejo prednost senzacionalizmu, kar jim resda posledično povečuje
               naklado, vendar pa, žal, s tem uničujejo življenja zlasti otrok in mladostnikov, s
               tem ko razkrivajo njihovo identiteto in zasebnost ob družinskih tragedijah. Vendar pa
               je pri nas še posebej razvit politično-medijski senzacionalizem, ki sloni zlasti na
               političnem aferaštvu, zlorabi medijev za namene diskreditacije političnih tekmecev,
               pa tudi, kar je stalnica, za neobjektivno poročanje določenih medijskih hiš, ki
               odkrito navijajo za konkretno določeno politično opcijo. Vse prevečkrat gre za
               ustvarjanje določenega mnenja in ne za poročanje. Tudi ankete, ki jih objavljajo
               nekateri mediji bodisi pred volitvami ali pa pred referendumi, v zadnjem času smo jih
               imeli veliko, kažejo na to, da se v Sloveniji preko anket predvsem želi ustvarjati
               javno mnenje in da se ga bistveno manj meri. To kažejo tudi rezultati, ko smo
               govorili o referendumskih vprašanjih, ko so ankete kazale, da si je rezultat <q>"za"</q> in
               <q>"proti"</q> zelo blizu, na koncu pa smo ugotovili, kakšni so bili rezultati. Se pravi,
               nedvomno gre tu bolj za ustvarjanje javnega mnenja kot pa za merjenje javnega mnenja.
               Ni odveč tudi pripomniti, da je tudi ameriški veleposlanik v Sloveniji pred kratkim
               dejal, da v Sloveniji primanjkuje novinarskega profesionalizma in da je premalo
               objektivnega pogleda na stvari ter da drži, da so mediji večinoma pristranski v
               korist levice. Sprašujem se tudi, ali je pravična država to, da lahko posamezniki
               zaradi družinskih vezi, prepletenih s politično močjo, trgujejo z zemljišči, ki jih
               kupujejo najprej po izjemno ugodnih cenah, nato pa njihova vrednost skokovito
               naraste, saj čez noč postanejo zazidljiva. Spomnimo se samo, kako so zemljišča družbe
               Electa postala kar naenkrat zazidljiva in so s tem na trgu zelo povišala svojo ceno.
               Verjetno ni treba dodatno pojasnjevati, da je Electa seveda zgolj slučajno podjetje
               sinov Zorana Jankovića, ki je slučajno tudi župan Ljubljane, ki med drugim slučajno
               seveda tudi odloča o spremembi namembnosti zemljišč.</p>
               <p>Zaradi takšnih in podobnih ravnanj pa je oškodovanih na tisoče državljanov, vsa ta
               ravnanja pa so izraz ošabnosti in pohlepa finančnih mogotcev, ki so pri nas do
               bogastva prišli preko ropanja državnega premoženja, danes pa se nekateri izmed njih
               imajo za najbolj uspešne menedžerje v Sloveniji. In prav proti takšnim veljakom
               upravičeno demonstrirajo predvsem mladi, tudi v Sloveniji, ki so žrtve tega krutega
               pohlepa, ki se je dodobra zažrl tudi v slovenski družbeni prostor. Ko govorimo o
               pravični državi, ki bi morala biti del te pravne in socialne države, tudi ne moremo
               mimo tega, da se v javnosti načrtno že nekaj časa lansira teza, da smo v politiki vsi
               enaki, in to iz preprostega dejstva, ker je vladajoča politika s svojim načinom
               vladanja v teh treh letih popolnoma razočarala državljanke in državljane ter državo
               pripeljala celo do točke, ko se pospešeno približujemo grškemu scenariju, je seveda
               treba napake te vlade relativizirati in zato celotno politiko označiti kot slabo,
               umazano in nepravično. Posplošuje se tako, da se govori, da smo vsi v politiki enako
               nepošteni, enako koruptivni, enako prepredeni z mrežami in lobiji. Takšne
               manipulacije, da smo vsi enaki, se sprožajo tudi zato, da se s tem znižuje zaupanje
               ljudi v stranke. Tudi vsa nova politična gibanja so zgolj produkt te iste
               manipulacije. Jasno je, da tako kot v ostalih poklicih tudi v politiki nismo vsi
               enaki. Tako kot tudi nismo vsi, na primer, Jureti Jankovići, ki lahko v enem dnevu
               zapravijo več kot letno plačo običajnega Slovenca. Podtika se nam tudi, da smo vsi v
               politiki skorumpirani. Ne vem, to se mi zdi, da vendarle ne bo čisto v celoti držalo,
               drži pa to, sploh če pogledamo zadnje dogodke, ki so se odvijali, da imajo s
               korupcijo največje težave prav na levici oziroma bolj na levici, kar se je najbolj
               izkazalo prav v primeru nacionalnega preiskovalnega urada in gospe Katarine Kresal.
               Nekdanja ministrica za notranje zadeve je za svojo prioriteto imela boj proti
               korupciji, na koncu pa je morala s položaja ministrice za notranje zadeve odstopiti
               prav zaradi nje.</p>
               <p>Ne morem tudi mimo primera gospoda Zorana Thalerja ali pa gospe Simone Dimic. Prvi je
               sprejel pogoje koruptivnega ravnanja, druga pa je svojo politično moč izkoriščala na
               plečih delavca Vegrada. Sprašujem se tudi, ali je pravična država takšna država, v
               kateri gospodarski kriminal ne dobi epiloga na sodišču, ki se ga ne preganja. Že ob
               lanskem poročilu varuha človekovih pravic sem omenila, da so bile ugotovitve
               strokovnjakov, ki se ukvarjajo s področjem gospodarskega kriminala, precej
               zaskrbljujoče, alarmantne. Povedali so, da je Slovenija v celoti pogrnila na področju
               omejevanja in preganjanja gospodarskega kriminala. In kot izgleda, se v enem letu ni
               skorajda nič spremenilo, kvečjemu so stvari šle še na slabše. In zanimivo, kot kažejo
               ugotovitve, je največji problem neučinkovitega spopadanja z gospodarskim kriminalom
               vmešavanje politike. To kaže na to, da je treba nemudoma vzpostaviti takšen sistem,
               da se bodo organi pregona znali ograditi od političnih pritiskov ter svoje delo
               začeli opravljati strokovno in nepristransko. Vendar pa je žal policija v zadnjih
               treh letih bila pod tako močnim vplivom politike, da ni nič čudnega, da se kljub
               spektakularnim akcijam direktno pred TV kamerami, ki so se odvijale, na koncu ni
               zgodilo nič. Tajkuni so še vedno na prostosti. Edini epilog, ki samo ga doživeli, je
               bila obsodba gospoda Ivana Zidarja, vendar, kako ironično, ne pri nas, temveč v
               Nemčiji. Pri nas navadno za takšne stvari nimajo dovolj dokazov ali pa zavlačujejo,
               tako da na koncu, kot je v navadi pri naših sodiščih, ko gre za posvečene ljudi,
               zadeve na koncu zastarajo. Pri nas se še vedno preganjajo zgolj kurji tatovi. Tisti
               malo večji tatovi, ki so pokradli družbeno premoženje in s tem tudi vsakega izmed
               nas, pa se prosto gibljejo po Sloveniji in nič se jim ne zgodi. Ker so verjetno
               naredili preveč političnih uslug v preteklosti, jih roka pravice verjetno ne bo
               dosegla nikoli, razen če bomo končno sprejeli takšen način delovanja v tej državi, da
               bomo zahtevali pravično državo.</p>
               <p>Poglejmo še na področje pravosodja. Če sem na začetku dejala, da je poročilo kot
               celota zelo dobro pripravljeno, pa moram reči, da v poglavju Pravosodje pogrešam nek
               prikaz pregona kaznivih dejanj s področja gospodarskega kriminala. No, saj vem, da to
               verjetno vendarle ni toliko delo varuha človekovih pravic, ampak mogoče tega ni tudi
               zato, ker se ga skorajda ne preganja, kot sem že prej omenila. Ampak vendarle se mi
               zdi to pomembno, ker ravno iz gospodarskega kriminala izhaja pri nas največ kršitev
               človekovih pravic. Če govorimo recimo samo o lažnih stečajih, o oškodovanjih upnikov,
               o poslovnih goljufijah, o preslepitvi pri pridobitvi posojila ali ugodnosti, o utaji
               davkov, o prikazovanju napačnih podatkov glede finančnih sredstev Davčni upravi
               Republike Slovenije, o pranju denarja, o sumljivih transakcijah, ki se odvijajo preko
               raznih poštnih nabiralnikov in davčnih oaz. Iz vseh teh naštetih kaznivih dejanj
               izvirajo mnoge kršitve človekovih pravic, ki jih med zaposlenimi izvajajo posredni
               ali neposredni lastniki podjetij, do katerih so prišli na sumljiv, dvomljiv način. In
               tukaj bi pričakovala, da bi varuhinja ob tako grobih kršitvah človekovih pravic, ki
               se kažejo zlasti v zlorabljanju delavcev, reagirala bolj samoiniciativno in ne le na
               podlagi prijave ali pobude. Vedeti namreč moramo, da ima varuh človekovih pravic v 9.
               členu Zakona o varuhu človekovih pravic možnost, da lahko začne postopek tudi na
               lastno pobudo in ne le tako, da čaka na prijave in pobude prizadetih
               posameznikov.</p>
               <p>Na področju ustavnih pravic varuhinja zapiše, da se je število pobud, glede na
               prejšnje leto, povečalo, in to največ s področja volilne pravice, dostopa do
               informacij javnega značaja ter varstva osebnih podatkov. Povečalo pa se je tudi
               število pobud glede etike, javne besede in svobode vesti. Prav na področju svobode
               vesti je šlo za odzive predvsem domnevne neenake obravnave posameznih verskih
               skupnosti. Ni pa bilo pobud, ki bi kazale na neposredno omejevanje svobode vesti
               oziroma možnosti za izpovedovanje in opredeljevanje vere.</p>
               <p>Varuh vsako leto prejme tudi več pobud, ki opozarjajo na izrazite izraze sovražnega
               govora, sovraštva proti posameznikom ali skupinam. Varuh je tako v letu 2010
               obravnaval tudi več pobud glede sovražnih napisov na cerkvenih objektih. Varuh zato
               ocenjuje, da je za omejevanje tovrstnih pojavov treba učinkovito delo pristojnih
               organov oziroma njihov hiter in dosleden odziv. Ampak s sovražnim govorom smo se
               seveda soočali na različnih nivojih, tudi Komisija za peticije ter za človekove
               pravice in enake možnosti je imela sklicani dve seji na temo sovražnega govora,
               enkrat ob popolnoma neprimerni izjavi gospoda Iva Godniča v zvezi s Hudo jamo in
               drugič zaradi neprimernih primerjav med družino gospoda Grimsa in družino Goebbelsa v
               Mladini. Sovražni govor se odvija na različnih nivojih, ne glede na to, iz katere
               politično orientirane strani prihaja, bi moral biti sankcioniran.</p>
               <p>Naj se dotaknem še teme mobinga oziroma šikaniranja na delovnem mestu. To je tudi ena
               od tem, ki se vedno znova pojavljajo v varuhovem poročilu. Na te oblike pritiskov na
               delovnem mestu smo na seji komisije že večkrat opozarjali tudi tako, da smo imeli
               skupne seje z Odborom za delo, družino in socialne zadeve. Ugotovitve kažejo, da je
               mobinga na delovnem mestu vedno več, ki pa ga žrtve tudi vedno bolj prepoznavajo, ker
               se zavedajo, da gre za kaznivo dejanje, ki se lahko kaznuje celo z odvzemom prostosti
               do treh let. Menim, da je v prihodnje treba še več pozornosti nameniti prav tem
               vprašanjem, saj kriza verjetno še bolj povečuje neprimerna ravnanja na delovnih
               mestih, kar seveda vpliva tudi na zdravje ljudi in s tem na zmanjšano učinkovitost
               pri delu.</p>
               <p>V imenu Poslanske skupine Slovenske demokratske stranke sem predstavila le nekaj tem,
               ki se prikazujejo skozi varuhovo poročilo o stanju človekovih pravic za leto 2010.
               Ostale teme bodo v nadaljevanju odprli tudi moji poslanski kolegi v razpravah.</p>
               <p>Naj še povem, da bomo Letno poročilo Varuha človekovih pravic za leto 2010 skupaj s
               priporočili podprli. Najlepša hvala.</p>
            </sp>
            <sp xml:id="SDZ5-Redna-32-2011-10-17.sp76">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavila gospa Majda Širca Ravnikar.</p>
            </sp>
            <sp xml:id="SDZ5-Redna-32-2011-10-17.sp77">

               <speaker>MAJDA ŠIRCA RAVNIKAR:</speaker>

               <p>Spoštovana varuhinja, Urad in predstavnice in predstavniki Vlade!</p>
               <p>Letno poročilo ima pomenljivo uro, ki govori o dvanajstih mesecih leta 2010, in po
               drugi strani pa res kaže tudi točno opoldne oziroma pet čez dvanajsto, kar na nek
               način je čas, ki je za obravnavo letnega poročila lahko zelo konjunkturen, če kdo to
               želi. Zato bi bilo smiselno in pravilno, da se držimo in ocenjujemo tisto, kar
               poročilo v bistvu je, neke vrste nadjaz družbe ali pa alter ego oziroma govori o
               simptomih in o načinih, kako funkcioniramo, je neke vrste rentgenska slika
               vrednostnega sistema našega naroda in presek tudi narodovih odprtih prostorov
               svobode. To se pravi, koliko zmoremo te svobode, koliko jo imamo, koliko jo dopuščamo
               in koliko jo zapiramo. Res, da bi marsikdo želel, da bi bilo poročilo vsako leto
               tanjše – na odborih, ko smo se pogovarjali, smo se večkrat srečali s tem razmislekom
               – in da bi prinašalo več dobrih novic. A hkrati velja poudariti, da prav vsakoletno
               soočenje z oceno stanja nedvoumno povečuje senzibilnost, občutljivost za pravice, za
               drugačnost, za pravico biti drugačen in za vse tiste neprimernosti, ki se nam
               dogajajo, so te nepravilnosti zajete s konkretnimi primeri, kar je zelo dragoceno in
               bolj razumljivo. Vsekakor to povečanje senzibilnosti tudi rezultira na debelejšem in
               na bolj intenzivno obravnavanem poročilu, kar je na nek način, kot pravim, logično,
               ker ta diskusija senzibilizira prostor, hkrati pa tudi govori o tem, kakšna je sploh
               senzibilnost za pravičnost, odgovornost in spoštovanje do drugega, drugačnega in
               izključenega. Če ugotavljamo, da se senzibilnost sicer povečuje, v tem odličnem
               poročilu na nek način, se to ugotavlja, ob tem pa se tudi lahko strinjamo z
               ugotovitvijo, da se ne povečuje tudi dejstvo, kaj je cena, kaj so človekove pravice v
               celoti. Izkazalo se je tudi znotraj različnih odborov Državnega zbora, ko je bilo
               poročilo obravnavano, da smo ga obravnavali ali so ga obravnavali nekateri z dvojnimi
               merili in bila je prisotna neke vrste dvojna morala nekaterih poslank in poslancev,
               kajti krcali so vlado in družbo, da nekaterih stvari ni uredila tako, kot bi morala,
               in pozvali, da naj to vendarle že stori. Ampak žalostno ali če lahko uporabim izraz
               celo licemerno pa je, da so prav ti isti poslanci in poslanke pozivali, njihovi
               pozivi so se nanašali na zakone in na rešitve, ki so jih ti isti poslanci, poslanke s
               svojimi zaledji po navadi na referendumu ali pa znotraj zakonodajnih postopkov po
               tekočem traku zavračali, bodisi da je šlo, kot pravim, za pokojninsko zakonodajo, za
               družinski zakonik in tako naprej, o tem se je razpravljalo v teh prostorih skoraj 80
               ur. Skratka, pri obravnavi poročila varuha rada ne malokrat vstopi neka nedolžnost,
               svetost, ki se ji drugi dan hitro odpovemo ali se nanjo pozabi.</p>
               <p>Naj grem h konkretnostim. Zaščita otrok in mladoletnikov ima tudi letos v poročilu
               vidnejše mesto. Tukaj moram povedati, da predlagani zakon o medijih, ki je bil v
               Državnem zboru, kot je že generalna sekretarka povedala, zavrnjen, je poudarjeno
               izpostavil otrokove pravice, jih ščitil pred eksploatacijo v reklamne namene, pred
               neprimernimi oglaševanjem tudi nezdrave hrane in pijače, poleg tega je zakon s
               podporo medijske pismenosti prav osveščanju ter apeliranjem na dvig profesionalnih
               standardov samoregulacije in avtonomije novinarjev predvideval brzdanje
               senzacionalizma, kjer so tudi otroci prevečkrat žrtve, na kar je poročilo zelo jasno
               pokazalo s prstom. Etika javne besede oziroma vprašanje sovražnega govora ima ponovno
               in že spet v poročilu izpostavljeno mesto. Varuhinja opozarja na neznosno lahkost
               uporabe sovražnega govora, tolerance do teže in moči besede ni tako znotraj
               političnega diskurza, to moramo priznati, kot tudi na drugih mestih, vse preveč je
               nestrpnih izražanj, ki vse bolj prednjačijo na spletih, pa tudi na ulici in izven
               političnega oziroma medijskega prostora. Nestrpna, zlovešča govorica, še posebej
               skrita za anonimnostjo spletnih strani, je postala tako rekoč norma, da ne rečem
               normalnost. In tako imenovana medijska samoregulacija je na tem mestu pomembna, saj
               vendar vemo, da ni vse v kaznovanju, v sankcioniranju in v globah. V tem smislu so
               pomembni že drobni koraki, kot je na primer etični dogovor med nekaterimi medijskimi
               hišami, ki govori o nadzorovanju spletnih strani, ko gre za nestrpno in sovražno
               nastopanje, sicer spletno oko je postalo že del našega razumevanja. Žal. Ko smo
               krepili utrjevanje novinarskih samoorganizacij, omejevanje koncentracij, uvajanje
               zaščite javnega interesa skozi medijski svet, se je rodila floskula o madžarskem
               scenariju, pa je šlo vse po vodi. Poslanska skupina Zares je po nestrpni, nemalokrat
               sovražni in do drugače mislečih nespoštljivi, razpravi o družinskem zakoniku
               pripravila osnutek priporočil etičnega ravnanja, tako imenovani etični kodeks v
               Državnem zboru za poslanke in poslance. Za ugled Državnega zbora so tovrstna
               priporočila zagotovo nujna, čeprav bi morala biti za odrasle zdrave in izobražene
               ljudi, zastopnike naroda, nepotrebna pravzaprav, a pot do zrelosti je včasih treba
               tlakovati tudi z normami. Tak etični kodeks bi nedvoumno opozoril ali pa omejil
               možnost recimo govora, ki je bil nedavno tega v teh prostorih izvajan in ga bom kar
               citirala: <q>"...da je nekatere poslanke in poslance treba postaviti pred prvo drevo ali
               pa pred zid – pa tup, pa tup, pa tup ..."</q> Vemo, da se je enkrat na teh vratih tukaj
               že pojavil mitraljez in puškomitraljez in ples z njim. Ker postane kar na enkrat
               normalno, če se ne odzivamo, in se pojavlja že kot normalna govorica tega političnega
               prostora najvišjega hrama demokracije. Brez opozarjanj na nedopustnost nestrpnega
               nastopanja do drugače mislečih se bo sovražnost, prepirljivost, nevoščljivost, ki je
               v tem narodu že skoraj imanentna, samo še širila in postajala samoumevna.</p>
               <p>Vprašanje, ali smo še socialna in pravna država, ki je bilo danes večkrat omenjeno,
               pa tudi na razpravah, na odborih, in ga poročilo nemalokrat odpre, velja postaviti
               drugače, kakšna naj bo socialna država, s katerimi orodji jo dosegati, ali so sedanje
               rešitve zadovoljive, primerne ali bi lahko bile boljše, ali lahko dosežemo še boljše
               rešitve, ampak ko so na mizi, jih pa blokiramo, že spet je vprašanje, čas zahteva
               drugače, tako drugače, vsak dan razkriva razpoke sistema, zato tudi dežujejo zakoni,
               ki želijo vzpostavljati nove ali drugačne mehanizme. Nekateri bodo sprejeti, upam, da
               že na tam zasedanju, zakon o zdravstvenem varstvu in zdravstvenem zavarovanju, na
               katere opozarja poročilo, ali pa zakon o stanovanjskem kreditiranju itd. Posamezne
               stranke, tudi Zares, smo vložile kar nekaj rešitev, ki jih mogoče še včeraj nismo
               razumeli kot nujne, danes jih pa čas zahteva in odsotnosti celostnih, sistemskih, ki
               padajo, ki so blokirane, pomenijo izboljšavo.</p>
               <p>Strinjamo se, da je poročilo pripravljeno korektno in poglobljeno, ampak tisto, kar
               je pri tem poročilu pomembno in tudi pri prejšnjem, ker tudi sama varuhinja pravi, da
               ni toliko njegova kvaliteta, ta je nedvoumna, temveč naša odzivnost nanj. To se
               pravi, koliko ga vzamemo resno, koliko popravljamo njegove rešitve oziroma opozorila,
               h katerim nas napeljuje in koliko prinašamo druge, ki so boljše.</p>
               <p>Opozarjam, da bo v naslednjem poročilu zagotovo eno poglavje, ki je zelo pomembno in
               ki ga je varuh zelo pametno rešil, gre za vprašanje dostopnosti do arhivskega
               gradiva, ki ne sme biti neomejeno in verjamem, da bo to predmet žgočih debat ne samo
               v Državnem zboru, ampak tudi drugje, kajti človekove pravice se znajo s tem
               kršiti.</p>
               <p>Poročilo bomo podprli .</p>
            </sp>
            <sp xml:id="SDZ5-Redna-32-2011-10-17.sp78">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp xml:id="SDZ5-Redna-32-2011-10-17.sp79">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovana dr. Zdenka Čebašek Travnik,
               varuhinja, spoštovani, gospod minister in drugi predstavniki Vlade, spoštovane,
               kolegice in kolegi!</p>
               <p>Poslanci Poslanske skupine Slovenske ljudske stranke se pridružujemo pozivu oziroma
               priporočilu Komisije Državnega zbora za peticije ter za človekove pravice in enake
               možnosti vsem institucijam in funkcionarjem na vseh ravneh, da upoštevajo poročila,
               zapisana v Letnem poročilu Varuha človekovih pravic za leto 2010.</p>
               <p>Še posebej želim poudariti, da podpiramo poročilo, ki se nanaša na varstvo otrokovih
               pravic. Podpiramo tudi priporočilo glede kadrovske krepitve inšpekcijskih služb
               oziroma krepitev nadzora. Pri obravnavi poročila je bilo opozorjeno tudi na
               različnost odnosa pri obravnavi istih zadev. Če se namreč podpira kadrovska krepitev
               centrov za socialno delo, inšpekcijah in domovih za ostarele, je težko hkrati
               zagovarjati zmanjševanje zaposlovanja v javnem sektorju kar počez. Zaskrbljujoče je
               opozorilo varuhinje na pomanjkljiv nadzor, na nedorečenost in dolgotrajnost postopkov
               na področju delovanja, na primer, Zdravniške zbornice, primer Nekrep, in Odvetniške
               zbornice nad delom odvetnikov. Še vedno varuhinja opozarja na sodne postopke. Res, da
               je pritožb manj, zaskrbljujoče pa je to, da je vse več pritožb na vsebinsko delo
               sodišč.</p>
               <p>Zaskrbljujoče pa je predvsem dejstvo, ki je zagotovo tudi odraz trenutne krize, da se
               povečujejo pobude, naslovljene na varuha s področja socialnega varstva, ki so se
               povečale za približno 15 %, kar je odraz tako finančnih kot seveda tudi duševnih
               stisk državljanov.</p>
               <p>Velik del opozoril varuha se v poročilu nanaša na področje zagotavljanja vsaj
               osnovnih standardov socialne države in pri tem kot enega od perečih problemov
               izpostavlja visoko stopnjo tako imenovane prikrite revščine, ki pa jo je, zlasti v
               lokalnem okolju, čedalje težje prikriti. Število posameznikov in družin, ki sicer po
               nobenih uradnih statistikah niso zabeleženi kot ogroženi, a kljub temu nujno
               potrebujejo pomoč, se očitno povečuje. Novi cikel gospodarske krize pa obstoječi prag
               revščine potiska še nižje, kar so pokazali tudi zadnji statistični podatki, saj je že
               preko 240 tisoč prebivalcev pod pragom revščine. Prav zato bi morali dodatno
               spodbujati delovanje lokalnih skupnosti, ki poznajo razmere, in raznih civilnih
               iniciativ, saj humanitarne organizacije ne zmorejo več reševati vseh omenjenih
               problemov. Če kdaj, bi morala v krizi država zastaviti urejeno in učinkovito socialno
               politiko, na žalost pa je pred nami uvedba nove socialne zakonodaje, za katere pa
               tako centri za socialno delo kot občine zagotavljajo, da ne bo mogla zaživeti s 1.
               januarjem, kot je predvideno, saj država zaostaja pri pripravi prehodov na novo
               ureditev. Na moje poslansko vprašanje v zvezi s tem pa še vedno nisem dobil odgovora,
               zato upam, da bomo pred razpustom parlamenta našli ustrezno rešitev. Z nedodelanim
               prehodom na nov sistem dodeljevanja socialnih pomoči se lahko zgodi, da bo še več
               krivic in nedorečenosti na socialnem področju, kot na njih opozarja varuh v poročilu
               za 2010. Kot je znano, za uvedbo nove socialne zakonodaje, ki smo ji poslanci SLS
               nasprotovali, saj jemlje spet tistim, ki so vse življenje pošteno delali, centri za
               socialno delo, ki bodo dodatno prevzeli številne naloge, niso pripravljeni in
               opozarjajo na težave, ki jih do 1. januarja po njihovi oceni ne bo mogoče
               preseči.</p>
               <p>Poslanci Slovenske ljudske stranke izražamo veliko zaskrbljenost ob branju poročila
               nad velikim številom primerov kršenja delavnopravne zakonodaje in pravic delavcev, ki
               tudi po pet ali šest mesecev ostajajo brez dohodkov. Če ne bomo pred uvedbo novega
               socialnega sistema preučili posledic, se lahko zgodi, da bo takih primerov še več in
               ne manj. Številni primeri izčrpavanja družb v državni lasti Mura, Industrija usnja
               Vrhnika in tako dalje, prilaščanje premoženja in nekaterih menedžerjev, ki so imeli
               za posledice izgube delavnih mest in kršitve pravic zaposlenih, bi se zagotovo lahko
               končali drugače, če bi država oziroma Vlada pravočasno ukrepala. Zadnje čase smo
               namreč priča številnim odlivom iz državnega proračuna, ki so neprimerljivo večji od
               zneskov, ki bi bili potrebni za prestrukturiranje ali finančno sanacijo omenjenih
               družb, a se utemeljujejo za upravičene, kot je pomoč Grčiji, dokapitalizacija Nove
               Ljubljanske banke in podobno.</p>
               <p>Podpiramo prizadevanje varuha človekovih pravic, njegovo opozorilo in predloge za
               izboljšanje problematike na posameznih področjih, ki jih zajema poročilo, tudi za
               izboljšanje delovanja inšpekcijskih služb. Nujno bi bilo oceniti dejansko izvajanje
               in uresničevanje zakona o inšpekcijskem nadzoru in okrepiti medsebojno sodelovanje
               inšpekcijskih služb, da bi s tem izboljšali odzivnost in sodelovanje, da bi tako
               postala nadzor in ukrepanje bolj učinkovita.</p>
               <p>Letno poročilo Varuha človekovih pravic za leto 2010 in priporočilo komisije bomo v
               Poslanski skupini Slovenske ljudske stranke podprli. Hvala lepa.</p>
            </sp>
            <sp xml:id="SDZ5-Redna-32-2011-10-17.sp80">

               <speaker>PODPREDSEDNIK MIRAN POTRČ:</speaker>

               <p> Hvala lepa.</p>
               <p>Stališče poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-32-2011-10-17.sp81">

               <speaker>ANTON URH:</speaker>

               <p> Hvala za besedo, spoštovani gospod podpredsednik, spoštovana gospa varuhinja
               človekovih pravic s sodelavci, ministri, generalna sekretarka, kolegice in
               kolegi!</p>
               <p>Inštitut varuha je ustanovljen za to, da kontrolira delo države tako, da opozarja na
               pomanjkljivosti pravnih predpisov in delovanje državnih organov, ko je zaradi tega
               prišlo do vprašljivosti zagotavljanja temeljnih človekovih pravic. Zavedamo se, da je
               za mnoge spremembe potreben čas in da jih ni mogoče sprejeti in uveljaviti čez noč.
               Treba je izhajati iz analiz stanja in sprejeti ukrepe, ki bodo učinkovito odpravili
               vse slabosti in nepravilnosti, ki negirajo temelje socialnosti, pravičnosti in
               spoštovanja prava.</p>
               <p>Pred nami je že 16. letno poročilo Varuha človekovih pravic. Tako na hitro je iz
               poročila mogoče sicer razbrati, da se na splošno stvari sicer odvijajo v pozitivni
               smeri, vendar po naši oceni prepočasi. Poleg tega so nekatera področja permanentno
               obravnavana in se priporočila dostikrat ponovijo glede na pretekla leta, kar seveda
               ni dobro. Sprašujem se, kaj to pomeni. Ali je vsakokratna oblast gluha za opozorila
               ali pa nesposobna, da bi se odzvala učinkovito rešiti vsaj najbolj pereče probleme
               naše družbe?</p>
               <p>Že uvodoma tudi varuhinja jasno in glasno pove, da se ob spremljanju zakonodajnih
               dejavnosti Vlade in Državnega zbora večkrat poraja vtis, da se Vlada nekaterih nujno
               potrebnih ukrepov, zakonov ali podzakonskih aktov ni pripravljena lotiti, med drugim
               tudi zaradi močne motivacije oziroma nasprotovanja ene ali druge politične opcije.
               Opozorila je tudi, da po drugi strani nastaja hitra ali na silo pripravljena
               zakonodaja, ki pa ni prinesla niti učinkovitega usklajevanja med koalicijskimi
               partnerji, kaj šele z opozicijo in tudi ne s sindikati, študenti in z zainteresirano
               javnostjo.</p>
               <p>Kot že vsa leta doslej je tudi to poročilo zelo obsežno in čeravno smo v poslanski
               skupini obravnavali vsa področja, bi se v tem stališču omejil na tista področja, ki
               so nam še v posebnem interesu. Kot prvo bi se dotaknil problematike nadzornih
               inštitucij. Kot je ugotovljeno v poročilu, nadzor ne deluje, deluje slabo ali pa ni
               učinkovit. V naši poslanski skupini smo ob različnih priložnostih na slednje že
               opozarjali, zlasti kar se tiče dela inšpekcijskih organov, in sicer še posebej
               Inšpektorata za delo, ki obravnava še posebej občutljive zadeve, kar se tiče
               spoštovanja pravic delavcev, ki so nedvomno del temeljnih človekovih pravic. To
               področje je z 84 inšpektorji za nadzor 180 tisoč 500 subjektov nadzora, torej
               delodajalcev, nedvomno podhranjeno. Tudi varuh v enem od svojih priporočil ponovno
               opozarja na to, da je treba inšpekcijske službe okrepiti in jim zagotoviti ustrezne
               materialne pogoje za delo. Obenem Vlado poziva, naj z vidika morebitnih varčevalnih
               ukrepov ne zmanjšuje števila javnih uslužbencev pri organih, ki opravljajo
               nadzor.</p>
               <p>Če ostanem še na področju delovnih razmerij. Število pobud, ki jih je varuh prejel v
               letu 2010, je glede na leto 2009 upadlo za 10 %. Glede na priporočila iz poročila za
               leto 2009, pa varuh ugotavlja, da so večinoma ostala neuresničena. Še vedno so
               najbolj aktualne teme: neizplačevanje plač, neplačevanje prispevkov za socialno
               varnost, nezagotavljanje varnosti in zdravja pri delu, trpinčenje, nadlegovanje in
               šikaniranje na delovnem mestu in zaposlovanje tujcev.</p>
               <p>Naslednje področje, ki ga želimo izpostaviti v naši poslanski skupini, je sociala.
               Ponovno je treba posebej izpostaviti splošen problem revščine in večanje socialne
               razslojenosti, saj iz poročila izhaja, da večina priporočil, ki so bila zapisana že v
               preteklih letih, ni uresničena. Slabe materialne razmere mnogih družin in
               posameznikov, ki se kažejo v vedno večji številčnosti socialne ogroženosti
               najšibkejših pripadnikov naše družbe, se iz leta v leto ne samo individualno
               ponavljajo, ampak je revščina stalnica v našem prostoru že kar nekaj časa. Stanje se
               samo poslabšuje. Splošna gospodarska kriza in povečanje brezposelnosti povečujeta
               tudi socialno stisko ljudi, ki se tudi s socialnimi prejemki vse težje preživljajo.
               Število pobud, ki jih na to temo obravnava varuh, se iz leta v leto povečuje. Glede
               na leto 2009 je odstotek obravnave v letu 2010 večji za 16 %. Enako kot prejšnja leta
               je socialna stiska največja med starejšo populacijo in ko gre za invalide, samske
               osebe in družine z otroki. Materialna stiska je večinoma povezana z izgubo rednih
               dohodkov zaradi izgube zaposlitve, v primeru starejših ljudi pa kljub temu da imajo
               dohodke, le-ti ne zadoščajo za normalno in kvalitetno življenje. Populacija starejših
               je socialno še vedno in tudi vedno bolj problematična. Na eni strani imamo situacijo,
               ko starejši ljudje postajajo vedno bolj odvisni od svojcev. Po drugi strani pa naj
               opozorim še na to, da je v gospodarski krizi posledična brezposelnost povzročila
               stanje, ko so v vse večjem obsegu nemalokrat upokojenci tisti, ki finančno pomagajo
               svojim otrokom in vnukom. Zagotovo je zaskrbljujoč podatek, da kar 91 % vseh
               upokojencev prejema pokojnino v vrednosti do 600 evrov, kar pa je dejansko že prag
               revščine, ta je sicer 593 evrov. Čedalje več posameznikov in družin je v takšnem
               socialno-ekonomskem položaju, ko jim je ovirana ali celo onemogočena dostopnost do
               vseh tistih dobrin, ki naj bi jih socialna država zagotavljala vsem. Posebej je
               izpostavljeno zdravstveno varstvo, izobraževanje, stanovanjska politika in
               pravosodje. Veliko dejstev dokazuje, da je resnična slika revščine hujša, kot jo
               dojema država. Po oceni Poslanske skupine DeSUS je treba na to takoj odreagirati in
               ustaviti naraščanje revščine. Se pa bojimo, da bo glede na trenutno stanje v
               slovenskem in svetovnem gospodarstvu število revnih še naraščalo. Zaradi trenutnega
               političnega dogajanja pri nas pa je konstruktivno in učinkovito reagiranje na to
               problematiko še bolj vprašljivo, najmanj kar je, pa je časovno zamaknjeno v
               prihodnost. Mi se bojimo, da časa ni več veliko. Bojimo se, da bodo socialni problemi
               v naši državi eskalirali v najširšem obsegu.</p>
               <p>Še vedno obstaja problematično tudi institucionalno varstvo. Naj ponovim ugotovitve,
               da so nekatera vprašanja še vedno odprta. To je pomanjkanje prostih domskih
               kapacitet, dolge čakalne dobe in cene storitev in oskrbe, na kar vse je že v
               preteklih letih opozorila tudi varuhinja. Leta 2010 je na področju domov za ostarele
               občane varuhinja posvetila obravnavi dejanskih razmer, v katerih živijo starostniki,
               in razmer zaposlenih v teh institucijah. Varuhinja je v svojem poročilu kritična do
               varovanih oddelkov, na katerih v nočnem času ni stalnega osebja, niti ni kako drugače
               zagotovljen ustrezen nadzor in takojšnja pomoč. Mnenje je tudi, da mora biti v vseh
               primerih odziv osebja na klic stanovalca hiter, da mora biti nepokretnim stanovalcem,
               ki jim zdravstveno stanje dopušča in si to želijo, omogočeno dovolj pogosto posedanje
               na invalidske vozičke tudi ob koncu tedna in dela prostih dnevih, da je treba
               stanovalcem varovanih oddelkov omogočiti, da se zadržujejo na svežem zraku, in
               stanovalcem negovalnih oddelkov, da so vključeni v individualne in skupinske
               prostočasne dejavnosti.</p>
               <p>Opozoril bi še na potrebo po uvedbi instituta zagovorništva starejših oseb in otrok,
               saj so to najbolj ranljivi ljudje in zagotovo zelo nemočni, ko se nad njimi izvaja
               nasilje, bodisi psihično ali fizično.</p>
               <p>V poslanski skupini DeSUS zelo pozitivno ocenjujemo delo varuha in trdimo, da je ta
               institut še kako potreben. Prav tako bomo v poslanski skupini to poročilo tudi
               podprli. Hvala lepa.</p>
            </sp>
            <sp xml:id="SDZ5-Redna-32-2011-10-17.sp82">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Slovenske nacionalne stranke bo predstavil Silven
               Majhenič, izvolite.</p>
            </sp>
            <sp xml:id="SDZ5-Redna-32-2011-10-17.sp83">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovana varuhinja!</p>
               <p>V uvodu ste zapisali, da se sami sprašujete, katere teme so tiste na področju
               človekovih pravic, ki so resnično pomembne in za koga.</p>
               <p>Poudarjate s svojimi opozorili, da želite pritegniti pozornost poslancev in jih z
               argumenti motivirati, da se bodo priporočila tudi udejanjila.</p>
               <p>Do tu vse lepo in prav, vendar se tu takoj poraja vprašanje, kolikokrat letno pa se
               varuh obrne na poslance in ali ne bi kazalo, da bi varuh namesto enega tako obsežnega
               poročila dal v polletju vmesno poročilo in bi se tovrstne pobude reševale tudi čez
               leto.</p>
               <p>Poslanci neštetokrat čez leto skozi poslanska vprašanja postavljamo vprašanja
               ministrom tudi glede kršenja človekovih pravic, ker se na nas obračajo občani z
               dopisi in pojasnili, da so se že obrnili na varuha človekovih pravic, od koder pa
               niso dobili odgovora ali pa je varuh pozabil, da je težava, ki je za njih
               življenjskega pomena, v odgovoru pa daje varuh le tolažilne napotke in ne ukrepa.
               Zato se občani velikokrat obračajo na nas poslance za pomoč, še posebej takrat, ko so
               v brezizhodnem položaju.</p>
               <p>In da to ne bo zvenelo kot nekakšna izmišljena zgodba, vam bom z enim od številnih
               primerov predstavil težavo dijakinje, v zvezi s katerim sem postavil ministru za
               pravosodje tudi poslansko vprašanje. Dijakinja iz Murske Sobote se je z dopisom
               obrnila na našo poslansko skupino s sledečo vsebino. <q>"Čeprav sem bila popolnoma
               zdrava, in to zato, ker nisem hotela živeti pri očetu, me je sodišče v Murski Soboti
               trikrat rubilo in me dalo prisilno zapreti v psihiatrične ustanove v državi. Bila sem
               stara 14 let in nisem hotela živeti pri očetu, ampak pri mami, sodišče pa me je proti
               moji volji dodelilo očetu. Na osnovi sodbe so me trikrat zverinsko na surov način
               rubili. Izvršba se je vršila s 25 policisti, 8 kriminalisti, 3 maricami, s 6 s
               policijskimi vozili, z rešilnim vozilom in tremi izvršitelji. Ali je to pravna
               država, ko bi naj bili pred zakonom vsi enaki?"</q> Na njenem domu so jo zvezali na
               bolniško posteljo in jo odpeljali na psihiatrijo v Maribor, kasneje pa je bila
               premeščena na psihiatrijo v Ljubljano, kjer je bila na zaprtem oddelku in ji je bila
               tako rekoč protipravno odvzeta prostost. Gospa varuhinja, z vsem spoštovanjem do vas,
               ali poznate ta primer in če ga kako ste ukrepali? Ministra Zalarja sem skozi
               poslansko vprašanje na ta primer opozoril in mu dal tudi kopijo poslanega zapisa,
               vendar kot mi je znano, se do danes še ni nič zgodilo. To je le eden od številnih
               primerov, ki jih mi poslanci posredujemo naprej in najbrž ne bi smelo iti tudi mimo
               vas.</p>
               <p>Žal je takšnih primerov preveč, tako da se vam ni težko odločiti, le svojo suverenost
               morate uveljaviti in politiki obrniti hrbet in bodo vsi, ki potrebujejo vašo pomoč,
               zadovoljni. Zmeraj bolj ugotavljamo, da vam država daje vedno večji pomen, saj
               velikokrat nastopate v vlogi razsodnika in tudi zaupanje v vas je neizmerno, še
               posebno v primeru arhivov, ko ste vi odločali o tem, kaj je zaupno in kaj ni.</p>
               <p>Tudi v predlogu zakona o pooblastilih policije je zapisano, da boste vi ocenjevali,
               kaj bodo policisti smeli in kaj ne in še bi lahko našteval.Ukrepali bi lahko tudi v
               številnih primerih, ko so se izvajali prisluhi in z njimi posredno šikaniranje
               določenih oseb, še posebej poslancev in županov, saj kot vemo, so ti prisluhi prišli
               v javnost velikokrat z izkrivljeno vsebino, izvzeto iz konteksta, seveda niso bili
               namenjeni javnosti, ampak le organom odkrivanja in pregona v zvezi sumov storitve
               kaznivih dejanj.</p>
               <p>Ena takšna zgodba je tudi prisluškovanje in zvočno snemanje v prostorih Slovenskih
               železnic. Gre za grob poseg kršenja temeljnih človekovih pravic, kar bi moral varuh
               človekovih pravic obsoditi in zahtevati pregon po 137. členu in 138. členu Kazenskega
               zakonika, pa kot vemo, se o tem ni nič slišalo. Zapisali ste, da ima varuh možnost
               vpogleda v zakulisje večine dogajanj, pa se vprašam, zakaj pa tega ne izkoristi in se
               postavi na stran šibkega, kajti niso potrebni presoje o pravičnosti le izbrisani in
               zaprte osebe, ampak smo v času odpuščanj na tisoče delavcev, ki niso dobili plač in
               se jim ni plačevalo prispevkov. Glavni akterji, ki so za to krivi, pa do danes, kot
               vemo, še niso odgovarjali. Storjene krivice pa se tudi niso v celoti odpravile.</p>
               <p>Dotaknili ste se v glavnem vseh področij in eni od teh so tudi izvedenci, na katere v
               tem poročilu opozarjate na nezadovoljstvo posameznih pobudnikov z delom sodnih
               izvedencev in jim je očitano nevestnost in slabo kakovost dela. Poslanska skupina
               Slovenske nacionalne stranke je na ministra za pravosodje v tem mandatu naslovila
               pobudo za spremembo zakona o sodiščih glede ureditve statusa sodnih izvedencev, saj
               slednji v delovnem času obenem opravljajo še dopolnilno dejavnost, vendar moram
               pojasniti, da je bil ministrov odgovor odklonilen. Zato se postavlja vprašanje
               smiselnosti institucije varuha človekovih pravic in vsakoletna opozarjanja na kršitve
               človekovih pravic, če pa stanje ostaja enako, saj nihče ne sprejema nujnih sprememb
               kljub stalnim opozorilom predvsem varuha človekovih pravic. Kot vidimo iz poročila
               varuha človekovih pravic, se nekatere nepravilnosti ponavljajo iz leta v leto, za kar
               ni kriv varuh človekovih pravic, ampak vladajoča koalicija in vlada, ki mora
               odgovorno oddelati štiriletni mandat, ki jim ga je zaupalo ljudstvo na volitvah.
               Verjetno bi moralo varuha skrbeti tudi takrat, ko nekdo, ki je odgovoren za blagoslov
               naroda v celoti, tega odgovorno ne opravi, da kdaj pove odločno svoje mnenje. Ni
               prav, da se narod kaznuje – ne vem, zakaj – s slabim vodenjem države in represijo na
               vseh področjih in s kaznimi, ki so nekajkrat višje kot v Evropi v cestnem prometu, in
               sicer še dodatno praznijo družinski proračun in se jih potiska v bedo.</p>
               <p>V varuhu človekovih pravic v Slovenski nacionalni stranki vidimo tisti člen v verigi
               pravičnosti, ki je neodvisen in pravičen, ki bo zagovarjal pravice revežev in tudi
               bogatih takrat, ko so na strani resnice in pravičnosti, pa tudi takrat, ko je treba
               povedati tistim, ki mislijo, da so vsemogočni, resnico v obraz, da so zmeraj na meji
               zakona. Varuh ima tudi vse možnosti, tudi glede na strokovnost kadra, da so sposobni
               zaznati in odreagirati na vseh področjih, katera tudi opisuje v poročilu, tako na
               področju pravic otrok, zdravstva, zaposlovanja in še bi lahko našteval. Poročilo je
               obsežno in strokovno, kar kaže na to, da institucija varuha spremlja dogajanja v
               državi, poročilo pa je še en dokaz, da je funkcija varuha zmeraj bolj pomembna in
               potrebna.</p>
               <p>In na koncu. Ali varuha človekovih pravic ne skrbi, da se sedaj volivcem ponujajo kot
               rešitelji tistih, ki so soustvarjali koalicijo in vlado, pripeljali vse skupaj do
               razpada in niso izpolnili zaupanja volivca za štiriletni mandat, ampak so klavrno
               končali v sramoto vsem Slovenkam in Slovencem doma in po svetu? Poročilo bomo seveda
               podprli.</p>
            </sp>
            <sp xml:id="SDZ5-Redna-32-2011-10-17.sp84">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil mag. Borut Sajovic.</p>
            </sp>
            <sp xml:id="SDZ5-Redna-32-2011-10-17.sp85">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Prijazen pozdrav varuhinji, namestnikom,
               gospodu ministru in predstavnici Vlade.</p>
               <p>Pomembno vaše sporočilo je tudi, da se tisti, ki ste obsežno, kvalitetno poročilo
               pripravljali, danes tudi udeležujete obravnave. V Poslanskem klubu Liberalne
               demokracije Slovenije smo vaše poročilo prebrali, sprejeli z naklonjenostjo,
               razumevanjem, ga bomo tudi podprli, nas pa seveda čudi, da se je uresničilo tisto,
               kar se zadnja leta dogaja, da so človekove pravice in tudi to poročilo predmet
               političnega obračuna oziroma nastopa pred lokalnimi, pred državnozborskimi volitvami,
               tako da mnenja nekaterih predhodnih razpravljavcev s tega mesta ne gre komentirati,
               bo pa mogoče za to še čas.</p>
               <p>Zagotovo, če gledamo življenje človeške družbe skozi vsa tisočletja, da a nikdar in
               nikoli ni potekalo brez kršenja človekovih pravic, da danes, več kot bomo delali na
               tem področju, več nepravilnosti in pomanjkljivosti bomo odkrili. Vendar tistemu, ki
               razmišlja pozitivno, dobronamerno, je jasno, da zgodba ima pravo vsebino, smer dela
               je prava in da so tudi zaključki pravi in da stanje v državi ni alarmantno, niti ni
               tako slabo. Je pa tako, da se ga zmeraj da še izboljšati, da se ga da še popraviti,
               vendar, če to ne bo igrača v rokah in potrebah dnevne politike.</p>
               <p>Jaz bi želel na podlagi izkušenj opozoriti, izkušenj tudi iz lokalnih skupnosti, da
               je pa obravnava ali neka prijava, ki jo da posameznik, velikokrat obravnavana samo z
               enega aspekta. Samo z aspekta pravic. Moje mnenje je, da morata pravica in dolžnost
               hoditi skupaj z roko v roki. Včeraj, ko je bila nedelja, sem kakšno polovico nedelje
               porabil za to, da sem odgovarjal na vprašanja in pobude volivk in volivcev. In ko smo
               se na občini po desetletjih odločili, da preverimo premoženjsko stanje in dohodke
               tistih, ki že leta in leta – nekateri tudi dvajset, trideset let – bivajo v občinskih
               neprofitnih stanovanjih pod socialnimi pogoji, sta dva od teh ljudi napisala, delamo
               pa namreč točno tisto, kar je naša naloga po zakonu, da nas bosta prijavila varuhu
               človekovih pravic. Ljudje, ki imajo socialno pravico, morajo vedeti, da imajo tudi
               socialno dolžnost. In tu vidim veliko hibo tega sistema, da tisti, ki se marsikdaj
               tudi upravičeno pritožujejo, da seveda vidijo samo svoje pravice, dolžnosti nimajo pa
               nobenih.</p>
               <p>Opisali ste primere na področju brezplačne pravne pomoči. To se samo sliši, ampak za
               vse nas druge državljanke in državljane ta pravica ni brezplačna; plačana, poplačana
               bo iz naših sredstev, ki jih zbiramo vsi skupaj v obliki davkov in dohodnine. In če
               brezplačno pravno pomoč izkorišča nekdo, ki dela v tujini, nekdo, ki dela na črno ali
               še kaj, potem se postavlja vprašanje tehtanja med njegovo pravico in dolžnostjo.</p>
               <p>Vesel sem tudi, da ste opazili premike na nekaterih področjih; med drugim na področju
               pravosodja, da so čakalne vrste krajše, in notranjih zadev, da so bili storjeni
               pozitivni premiki, ki so korektno izpostavljeni tudi v samem poročilu. Število
               pritožb na račun dolgotrajnosti sodnih postopkov je po mnogih letih manjše, kot je
               tudi manjše skupno število zadev, ki čakajo na obravnavo. Obenem pa so se postopki
               mediacije izkazali kot uspešna in prava pot.</p>
               <p>Tako kot vsa leta in vedno do sedaj bomo poslanci Poslanskega kluba Liberalne
               demokracije Slovenije vaše obsežno, korektno, učinkovito predstavljeno poročilo kot
               tudi vaša prizadevanja podprli. Hvala lepa.</p>
            </sp>
            <sp xml:id="SDZ5-Redna-32-2011-10-17.sp86">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Nepovezanih poslancev bo predstavil gospod Andrej
               Magajna.</p>
            </sp>
            <sp xml:id="SDZ5-Redna-32-2011-10-17.sp87">

               <speaker>ANDREJ MAGAJNA:</speaker>

               <p>Namesto običajnega pozdrava gostom in navzočim, poglejte kakšna razlika! Prejšnja
               točka dnevnega reda – obravnavanje poročila službe državne varnosti policije, tu
               nikogar. Danes vidimo celotno ekipo, dr. Zdenka Čebašek Travnik s sodelavci. Tako je
               bilo tudi ves čas pravzaprav, na primer na Komisiji za peticije ter človekove
               pravice, vedno so se udeleževali, aktivno sodelovali in zato tudi vse pohvale tem
               poročilom.</p>
               <p>Problem vseh teh poročil je sledeč. Vsako leto so boljša, pravijo, vendar se pa
               zadeve kar nekako ponavljajo iz leta v leto, podobne probleme imamo na dnevnem redu,
               jih obravnavamo. Mislim, da je ključni problem vsega tega dogajanja neodzivnost
               vladnih služb, ministrstev in posameznih funkcionarjev oziroma vladnih uslužbencev,
               ki ne reagirajo na pozive, tako recimo, Komisije za človekove peticije in človekove
               pravice kot instituta varuha. Neodzivnost bi morali jemati bolj resno. Jaz bi tudi
               predlagal, da bi v naslednjem obdobju temu namenili več pozornosti, da bi institut
               varuha pripravil pravzaprav seznam oseb oziroma ministrov, ki se ne odzivajo na
               vprašanje in pobude, ki ne odgovarjajo, in da bi tudi mi poslanci oziroma bodoči
               poslanci namenili odgovornosti za neodzivnost več pozornosti. Če bi se odzivnost
               popravila, povečala, bi se verjetno marsikaj lahko premaknilo. Treba je pa
               odgovornost vedno s konkretnimi imeni in dogodki.</p>
               <p>Omenil sem, da se zadeve ponavljajo. Kar neverjetno je, tri leta smo opozarjali na
               neplačevanje plač in prispevkov za socialno varnost. V treh letih Ministrstvo za
               pravosodje in Ministrstvo za delo nista našla ukrepe, instrumente, nista predlagala
               ustreznih sprememb zakona, da bi to zadevo premaknili. Nista našla. Zaposlena je
               armada ljudi s strokovnimi referencami, pa kljub temu tako neučinkoviti, tako
               nekreativni in neizvedljivi. Enostavno manjka politične volje, da se zadeve
               premaknejo. Problem neplačevanja prispevkov za socialno varnost danes dobiva še eno
               dodatni dimenzijo. Slišimo, da se odrekajo pravice do zdravstvenega varstva
               vzdrževanim članom, za otroke se še poskrbi, za ostale člane, to so družinski člani
               samostojnih podjetnikov, ki niso v ničemur krivi, da so se znašli v taki situaciji,
               pa se danes borimo, ali bomo to temo uvrstili na dnevni red, ali bomo uspeli pred
               koncem mandata popraviti to sramoto.</p>
               <p>Sam sem na obravnavi Komisije za peticije in človekove pravice izrazil še eno mnenje,
               kako malo je potrebno, kako malo bi bilo potrebno, da bi se določene stvari
               premaknile. Vseskozi se izgovarjamo, da bo to urejeno sistemsko z nekim novim
               zakonom. Tudi neplačevanje prispevkov naj bi se, to bo danes tudi minister povedal,
               reševalo s pokojninsko reformo, ki je bila zavrnjena; se pravi, sedaj bomo čakali eno
               leto, da bo nova reforma, potem pa bomo to reševali, namesto da bi se takoj
               pristopilo, če je pač pokojninski zakon padel, zakaj se ni takoj pristopilo k drugim
               ukrepom.</p>
               <p>Ko rečem, kako malo je potrebno, sem že ponazoril na dveh primerih, na plačilni
               listi, ki je predpisana z zakonom o delovnih razmerjih, bi s podzakonskim aktom samo
               pripisali samo še eno alinejo: datum, dne tega in tega je bil plačan davek za
               socialne prispevke, ampak Vlada tega noče narediti. Jaz pravim, noče. Zakaj? Na to so
               me opozorili tudi sindikati. Pravočasno obveščen delavec bi lahko reagiral, sicer ima
               teoretično možnost, da se obrne na davčno upravo, vendar so ti postopki nekoliko
               zamudni in zapleteni – osebno se mora identificirati. Če bi bil pravočasno obveščen,
               bi lahko tudi reagiral, se obrnil na upravo podjetja, se pozanimal oziroma bi
               razmislil, kako naprej. Morda bi celo uveljavil pravico, tukaj je srž problema, po
               prekinitvi delovnega razmerja po krivdi delodajalca. V tem primeru bi temu delavcu
               pripadala odškodnina, na sodišču, 100 %. V primeru, da pa se on ne zaveda situacije
               firme in gre ta firma v stečaj, pa mu pripada tisti odstotek stečajne mase. Vidite,
               neobveščenost delavcev bi lahko rešili na bistveno bolj elegantne in za delavce
               dostopne načine, in bi lahko tudi že delavci sami pravočasno reagirali in
               ukrepali.</p>
               <p>Kako malo bi bilo treba, da bi se zaščitili delavci, zaposleni preko agencij za
               zaposlovanje. Samo sprememba, morda ena alineja v nekem od členov – od 75 do, mislim,
               66. Nekaj alinej bi bilo že povsem dovolj ali, kot sem rekel, samo ena alinej in bi
               ugotovili oziroma ukrepali, da bi ti delavci bili bolj zavarovani. Pa spet tukaj ni
               potrebna sprememba zakona. Pri letnih poročilih agencij bi dali samo eno alinejo,
               podatek, koliko delavcev ob prekinitvi najema prejema nadomestilo, ki je zakonsko
               predpisano. S tem bi ministrstvo dobilo podatek, ali ta institut sploh deluje, ali se
               kroženje delavcev med različnimi uporabniki sploh izvaja, ali so delavci, ko se jim
               prekine najem, pravzaprav odpuščeni in postavljeni na cesto. Spet zelo malo je treba,
               da se neka zadeva uredi. Kot rečeno, pa manjka politične volje.</p>
               <p>Danes smo poslušali predgovornike in res, tudi sam sem imel občutek, da je vsa zadeva
               predvolilno obarvana. Gospa Eva Irgl je omenjala afero bulmastifov, Stožice, novega
               kandidata za mandatarja. Pa vseeno bi o tem en stavek. Afera, kako bi rekel, primer
               državljana Baričevića in državljana Megliča, še kako simbolično odslikuje primer
               delovanja pravne države. Tisto, kar je tudi že bilo rečeno. Ne gre samo za pravice
               marginalnih skupin, ampak kar te večine, skupine 99, o kateri je danes popularno
               govoriti: en pravni sistem za enega in drugi pravni sistem za nas, ostale državljane,
               ki očitno nismo v politični eliti.</p>
               <p>Tudi Stožice so bile omenjene. Jaz ne bi hotel dajati nekega pridiha predvolilne
               kampanje, ampak povedal bom samo to – nisem šel na otvoritev tega lepega objekta. Ko
               me je nekdo vprašal, zakaj nisem šel<gap n="..."/> Šel bi, če bi vedel, da so bili vsi
               podizvajalci izplačani in so vsi delavci, ki so tam delali, dobili plačilo. Potem bi
               bilo res eno veliko slavje, na katerem bi lahko vsi ploskali. To je spet en primer,
               ki simbolično odraža stanje duha in stanje naše države. Slovenija se ponaša z lepimi
               fasadami, vse je urejeno, ampak kot je nekdo danes že izjavil pri prejšnji točki,
               eldorado za korupcijo, za mafijo, pod temi fasadami se ogromno skriva, upajmo, da bo
               naslednje poročilo dobilo odziv v vladnih krogih in da bo ta problem neodzivnosti v
               prihodnosti manjši.</p>
            </sp>
            <sp xml:id="SDZ5-Redna-32-2011-10-17.sp88">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine narodnih skupnosti bo predstavil dr. László Göncz.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp89">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod podpredsednik. Spoštovana gospa varuhinja s sodelavci,
               predstavniki Vlade, kolegice in kolegi!</p>
               <p>Iz poročila Varuha človekovih pravic je razvidno, da je institucija varuha tudi v
               preteklem letu delovala na visokem strokovnem nivoju. Ustanova je dobro opravljala
               vsebinsko zelo raznolike naloge, zato bova tudi midva poročilo o tej dejavnosti
               podprla.</p>
               <p>Če primerjamo vsebine, s katerimi smo se ukvarjali v ustanovi, lahko ugotovimo, da
               gre za podobne primere kot v ostalih državah naše širše biografske regije, seveda z
               določenimi specifikami.</p>
               <p>Nedvomno so priporočila varuha človekovih pravic pripomogla med drugimi tudi k
               rešitvam, ki so v preteklih mesecih bili sprejeti v zvezi s statusom manjšinski
               skupnosti, ki ne sodijo v krog tako imenovane avtohtone narodne skupnosti.</p>
               <p>Z vidika avtohtonih narodnih skupnosti poročilo zajema zgolj sorazmerno kratek
               splošni del ter podpoglavje o dvojezičnih dodatkih v okviru poglavja delavna
               razmerja, kar je sicer korektno pripravljeno.</p>
               <p>V poglavju poročila o posebnih pravicah narodne skupnosti je uvodna ugotovitev, da v
               letu 2010 ni bilo pobud s strani pripadnikov narodnih skupnosti, kar bi lahko bila
               podlaga za posredovanje varuha človekovih pravic. Obravnavali so zgolj nekaj primerov
               neplačevanja za dvojezičnost. V zvezi s slednjim je treba ugotoviti, da so stališča
               ustanove varuha človekovih pravic v soglasju z mnenjiihnarodne skupnosti do vprašanja
               dvojezičnega dodatka. Po našem mnenju je pravilna ugotovitev, da je v zvezi s pravico
               do dvojezičnega dodatka tako načelno kot tudi v konkretnih primerih mogoče odločati
               zgolj v kontekstu splošnih zakonskih določb, ki temeljijo na spoznanju, da dvojezični
               dodatek pripada osebam oziroma zaposlenim, ki na narodnost na mešanem območju v
               skladu s področno zakonodajo in podzakonskimi akti pri svojem delu uporabljajo
               madžarski ali italijanski jezik. Sicer je pri celovitih sistemskih rešitvah
               dvojezičnega dodatka s pravnofunkcionalnega vidika odprtih kar nekaj vprašanj, kar
               smo želeli reševati v okviru predvidenega splošnega zakona v avtohtoni narodni
               skupnosti. Ker je zaradi trenutne politične situacije postopek priprave zakona
               formalno začasno ustavljen, tudi določene vsebine na tem področju ostajajo odprte
               oziroma nedorečene. Prepričan sem, da se jih bo treba lotiti v najkrajšem mogočem
               času, da ne bi prihajalo do zapletov, kot jih navaja v poročilu tudi varuh oziroma
               varuhinja človekovih pravic.</p>
               <p>V okviru stališča želim s strani naše poslanske skupine zelo na kratko poudariti še
               tri zadeve.</p>
               <p>Prvič. Žal tudi na narodnostno mešanem območju prihaja do kršenja pravic avtohtonih
               narodnih skupnosti institucionalno in parcialno, toda predvsem zaradi psiholoških
               razlogov, marsikdaj zaradi bojazni, da z morebitno prijavo ne bi sebi škodovali, ne
               prijavljajo morebitnih kršiteljev. V preteklem letu je na primer tudi bilo nekaj
               primerov sovražnega govora na račun jezika kulture in zgodovine narodnih skupnosti,
               ki so bili naslovljeni posameznikom ali skupnosti kot celoti. In temu smo lahko, žal,
               še bolj priča v tekočem letu. Pri tovrstnih vprašanjih morajo v bodoče večjo vlogo
               odigrati tudi samoupravne narodne skupnosti, da v sodelovanju z ustanovo varuha
               človekovih pravic bolj tenkočutno reagirajo na tovrstne kršitve ter opogumljajo
               tiste, ki jim je bila storjena krivica.</p>
               <p>Drugič. Sicer nihče ne prijavlja, vendar vsakodnevno beležimo situacije, ko bi
               pripadnikom narodnih skupnosti pri reševanju svojih osebnih zadev pri državnih ali
               občinskih ustanovah dejansko ni omogočena raba lastnega maternega jezika. Govorimo o
               primerih, ko možnost uporabe jezika na narodnostno mešanem območju ni enakovredno
               ponujena s slovenskim jezikom. Sicer formalno oseba lahko zaprosi oziroma zahteva za
               izpolnitev tovrstnih pogojev, vendar menim, da če se tega ne zagotovi spontano, je s
               tem že kršena pravica slehernega pripadnika narodne skupnosti. Tovrstnih situacij in
               tega stanja je kar precej in v veliki meri onemogočajo obstoj in razvoj jezika
               narodnih skupnosti ter s tem tudi njun celovit obstoj.</p>
               <p>In na koncu, tretjič. Ocenjujemo, da je kljub visoki pravni zaščiti avtohtonih
               narodnih skupnosti v Republiki Sloveniji, kar mi zmeraj poudarjamo, zelo škripa na
               področju dejanskega izvrševanja zakonskih določb. To bo potrebno v najkrajšem možnem
               času popraviti. To naj bi se uresničilo v splošnem zakonu po že omenjenem zakonu, s
               katerim bi bilo treba zagotoviti tudi sistemsko rešitev za boljše vključevanje
               ustanove varuha človekovih pravic, na kar tudi sama ustanova opozarja. Hvala
               lepa.</p>
            </sp>
            <sp xml:id="SDZ5-Redna-32-2011-10-17.sp90">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Socialnih demokratov bo predstavila mag. Majda Potrata,
               izvolite.</p>
            </sp>
            <sp xml:id="SDZ5-Redna-32-2011-10-17.sp91">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana varuhinja človekovih pravic s
               sodelavko in sodelavci, spoštovani gospod minister in druga dva predstavnika Vlade,
               poslanke in poslanci!</p>
               <p>V uvodnih ugotovitvah varuhinja opozarja, da so v letu 2010 pozorno spremljali
               predvsem dve sistemski temi, in sicer nadzor in učinkovitost slovenske zakonodaje za
               uveljavljanje človekovih pravic. Če se osredinimo najprej na nadzor, potem je na več
               mestih v poročilu opozorilo o pomanjkljivosti, neučinkovitosti ali celo odsotnosti
               nadzora. Varuhinja je kritična predvsem do inšpekcijskih služb in res je treba
               poudariti, da se opozorila na delo inšpekcijskih služb ponavljajo že dalj časa, tudi
               Državni zbor je sprejel več priporočil, naj se inšpekcijske službe okrepijo, pri tem
               pa Socialni demokrati menimo, da je treba upoštevati vsaj dvoje: ali je slab nadzor
               posledica pomanjkljive zakonske regulative ali pa je posledica nedelovanja služb ali
               celo posameznikov. Odgovornost za prvo je na zakonodajalcu, za drugo pa je
               odgovornost predvsem na tistih, ki morajo dosledno izpolnjevati svoje obveznosti, pa
               se pogosto skrijejo za zelo ozko in togo razlago predpisov in svojo energijo porabijo
               za dokazovanje česa se ne da ukreniti. Socialni demokrati se zavedamo pomena nadzora,
               v enaki meri pa tudi tega, da bi se ob doslednejšem spoštovanju zakonodaje na vseh
               ravneh, s tem pa dvigu pravne kulture, obseg kršitev lahko zmanjšal, zato je pomembno
               tudi usposabljanje in ozaveščanje zaposlenih v inšpekcijskih službah, predvsem pa sta
               nujna dvig splošne zavesti o pomembnosti spoštovanja človekovih pravic in utrjevanja
               državljanske zavesti. Ob vsesplošni eroziji zaupanja v institucije in državo se je
               nemogoče izogniti pogostemu, v marsičem naraščajočemu nerazumevanju in nesprejemanju
               odločitev in zato vse pogostejšim pritožbam neupravičenim, žal pa tudi upravičenim.
               Pri tem kaže opozoriti na povečanje inšpekcijskih služb, omenjeno je bilo že, za 39
               zaposlenih, kar je v času zmanjševanja zaposlenih v javni upravi spodbudno. Marsikaj
               pa bi bilo mogoče urejati s prerazporeditvami, seveda ob nujno potrebnem strokovnem
               usposabljanju za zahtevno delo.</p>
               <p>Glede vprašanja učinkovitosti slovenske zakonodaje varuhinja opozarja, da mnogo
               sprejetih zakonov prihaja v kolizijo s prej uveljavljenimi pravicami, določene
               zakonodaje pa se pripravljavci izogibajo. Varuhinji je mogoče v marsičem pritrditi,
               tudi kar zadeva spoštovanja odločb Ustavnega sodišča, bi se dalo reči podobno.
               Socialni demokrati pa poudarjamo, da se ponujata dve poti, in sicer pomanjkljivosti
               odpravljati na sistemski ravni in jih odpraviti v okviru obsežnejših sprememb ali
               celo novega zakona. Druga pot pa je parcialno reševanje samo ozkega problema, ki ni
               nujno najboljša rešitev, ker se kasneje lahko pokažejo nepredvidene slabe posledice.
               Prva pot je dolgotrajnejša in ne vedno uspešna, druga je lahko dobra, ni pa
               nujno.</p>
               <p>V Državnem zboru smo sprejeli kar nekaj zakonov, ki so odpravljali pomanjkljivosti,
               na katere opozarja varuhinja, pa so bili zakoni na referendumu zavrnjeni ali pa se
               jim to še lahko zgodi. Kar nekaj problemov bi odpravil Zakon o invalidskem in
               pokojninskem zavarovanju, denimo posameznikom, za katere delodajalec ni plačeval
               prispevkov, so pa bili formalno obračunani, se to obdobje ne bi vštevalo v izračun
               pokojninske osnove, seveda pa v pokojninsko dobo, prav tako dostopnost podatkov o
               vplačanih prispevkih v pokojninsko in invalidsko blagajno. Z Zakonom o preprečevanju
               dela na črno in Zakonom o malem delu bi se okrepil inšpekcijski nadzor, v Zakonu o
               medijih bi se izboljšala zaščita otrok, v Družinskem zakoniku je izboljšano varovanje
               otrokovih koristi, spremenjene so pristojnosti centrov za socialno delo in sodišč,
               prepovedano je telesno kaznovanje otrok. Za zagovornika otrokovih pravic je predviden
               poseben zakon, vpeljan je zaupnik, to je oseba, ki ji otrok zaupa. Odpravljene so
               nekatere diskriminatorne določbe iz sedaj veljavne zakonodaje, prav tako v zavrnjenem
               zakonu o RTV. In še bi lahko naštevali.</p>
               <p>Med ranljivimi skupinami so v poročilu poleg otrok in starejših tudi mladi, ljudje,
               ki živijo v onesnaženem okolju, ter posamezne skupine diskriminiranih: izbrisani,
               manjšine, obsojenci in pozabljeni od države. Revni so po ugotovitvah varuhinje
               postali največja skupina ranljivih in najmanj zavarovanih prebivalcev.</p>
               <p>V uvodu varuhinja ugotavlja, da so mehanizmi varstva pred diskriminacijo še vedno
               pomanjkljivi, vendar na tem mestu posebej opozori na pozitivne spremembe v luči
               sprejetja Deklaracije Republike Slovenije o položaju narodnih skupnosti pripadnikov
               narodov nekdanje SFRJ v Republiki Sloveniji.</p>
               <p>Varuhinja opozarja, da v Sloveniji še vedno nimamo nacionalne institucije za
               človekove pravice, ki bi se ukvarjala s preventivnim delom in raziskavami o stanju na
               področju človekovih pravic v državi. Socialni demokrati pričakujemo, da bo delovna
               skupina našla ustrezno rešitev in bomo v doglednem času dobili nacionalno institucijo
               za človekove pravice.</p>
               <p>V poročilu za leto 2009 je bilo 154 priporočil, v poročilu za leto 2010 jih je 112,
               pri čemer je 36 takih, ki se smiselno ponovijo. Socialni demokrati podpiramo vsa, pa
               tudi dve priporočili, ki sta ju pripravili koalicijski poslanski skupini za Odbor za
               kulturo, šolstvo, šport in mladino kot zainteresirano delovno telo in ju posredovali
               matičnemu delovnemu telesu. Pravice manjšin so za Socialne demokrate zelo pomembne,
               zato pričakujemo, da bo Državni zbor podprl priporočilo, ki spodbuja ukrepe za
               uresničevanje določil prej omenjene deklaracije, prav tako pa ukrepe za uveljavitev
               novega zakona o usmerjanju otrok s posebnimi potrebami.</p>
               <p>In čisto za konec. Institut varuha človekovih pravic se je močno ukoreninil v zavest
               slovenske družbe. Varuhinja človekovih pravic bo s svojo ekipo pripravila tudi
               naslednje poročilo. Bralci tega poročila se bodo spremenili. Pričakujemo in upamo, da
               bodo vsaj tako dobri bralci, kot je bila ta vlada in vsi pristojni, pa tudi Državni
               zbor. Hvala.</p>
            </sp>
            <sp xml:id="SDZ5-Redna-32-2011-10-17.sp92">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev o poročilu in predlogu priporočil.</p>
               <p>Prvi ima besedo gospod Marijan Križman.</p>
            </sp>
            <sp xml:id="SDZ5-Redna-32-2011-10-17.sp93">

               <speaker>MARIJAN KRIŽMAN:</speaker>

               <p>Hvala lepa, spoštovani gospod podpredsednik. Spoštovani gospod minister, ostali
               prisotni, gospa Čebašek!</p>
               <p>O vašem poročilu smo že razpravljali tudi na dveh naših delovnih telesih, kjer sem
               bil prisoten, in smo vaše poročilo ocenili kot zelo dobro poročilo, ki je zajelo kar
               širok spekter problemov, ki jih v naši državi imamo s kršenjem človekovih pravic.
               Ustavil se bom samo pri nekaterih, mogoče niso največji, so pa nekako značilni za
               stanje duha, če lahko tako rečem, v tej državi, ker je pa zelo pomembno.</p>
               <p>Recimo, na področju pravosodja je v poglavju 2.4 govora o dostojanstvu strank, o
               javnem redu na sodiščih in tako dalje. Tu pišete o nekom, ki se je slekel do golega,
               zato ker je s tem želel ponižati nekoga drugega. Seveda je to delček problemov, ki se
               v zadnjih letih na sodiščih dogajajo, kjer prihajajo skorajda navijaške skupine, kjer
               se ponižuje tiste, ki so tam v službi, torej sodnike in ostale, kjer se ustvarja neko
               tako zanimivo vzdušje, češ, kdo ti kaj more, če imaš dobrega advokata, še najboljšega
               sodnika lahko spraviš v kozji rok in ga ni sodnika, ki bi dokončal nekaterih zadev.
               To gledamo po televiziji vsi državljani. Jaz s tem ne želim okrcati varuha človekovih
               pravic, ampak želim k temu samo nekaj dodati o tem stanju duha. Da je takšen odnos do
               institucij ali pa nespoštovanje, omalovaževanje institucij, kot so predsednik države,
               predsednik Vlade in druge institucije, najsibo sodna veja oblasti in vse drugo, kar v
               državi uravnava zakone in jih izvaja, pomeni, da prihajamo v neko obdobje, kjer
               enostavno in preprosto se bomo zataknili in iz tega ne bomo mogli ven, če se kaj
               hitro ne bo zadeva spremenila na bolje. Po mojem prepričanju, odkar sem v tem
               državnem zboru, sem slišal in videl toliko grdih stvari, da ne morem verjeti, da se
               to dogaja v tej veji oblasti. Meni osebno je bilo nesprejemljivo omalovaževanje
               predsednika države, kot institucije. Naj se kliče, kakor hoče, v tem primeru je
               njegovo ime Danilo Türk. Jutri bo nekdo drug, pojutrišnjem bo nekdo tretji predsednik
               te države. In potem so prav, ti ljudje tisti, ki so jih polna usta človekovih pravic,
               dostojanstva in seveda razkazovanja pravil življenja. To se mi zdi problematično. To
               je v tem trenutku stanje duha, ki bi ga bilo potrebno spremeniti. Toliko o tem. O tem
               bi se dalo zelo dosti govoriti.</p>
               <p>Prijava prebivališča, kjer ponovno prihajamo do nekih čudnih zadev, kjer varuh omenja
               to, tako kot je pač v njegovi pristojnosti in tukaj nimam na njegovo, vašo izjavo
               pripomb, je pa dejstvo, da imamo tak zakon, kjer se lahko ob volitvah – to se dogaja
               ob volitvah. Ljudje prehajajo iz ene občine v drugo z namenom glasovanja in podpore
               nekomu, ki pač želi imeti več, kot misli, da bi imel samo s tistimi občani, ki jih
               ima tam na razpolago. In to se dogaja, vseskozi, in tukaj si ne moremo zatiskati oči,
               da se ne dogaja. Treba je iti po upravnih enotah in vprašati, kaj in kako. Jasno je,
               odgovor gospe Čebaškove je bil, naj se to prijavi. Seveda, upam, da bo prijavil
               tisti, ki je šel bivat na naslov garsonjere, kjer lahko živi 60 pa tudi več ljudi. In
               potem vse ponikne in nič se ne dogaja. Lahko je odgovor, spremenite zakon, to
               sprejemamo, ampak v tem trenutku se tudi to dogaja. In vsak reče, da kaj, saj lahko
               narediš, kar hočeš!</p>
               <p>Neplačevanje prispevkov za socialno varnost je bilo rešeno, vse do takrat, dokler smo
               imeli SDK. Ko smo ukinili SDK in smo postavili Marijino družbo, zato da to nadzoruje,
               se je ta zgodba končala. Konec zgodbe. Saj tu ni kaj dosti razpravljati! Tisti, ki to
               počne, je nesposoben to nadzirati in tudi nima vseh pristojnosti, takih, kot je imel
               SDK. Ukinitev SDK pomeni anarhijo. In očitno smo si želeli takrat, ko smo to
               naredili, anarhijo v tej državi in danes smo prišli do tega, da so delavci –, da ne
               govorimo o tem, ker to smo vse videli na televiziji, o tem smo brali, in da ne
               utrujam s tem, kaj se na tem področju dogaja. In tako kot je rekla moja predhodnica o
               temu, na kakšen način bi se dalo te probleme rešiti: z nobeno jezo, z nobeno silo, z
               nobenimi novimi zakoni. Majda Potrata je natančno o tem govorila: bilo je potrebno
               sprejeti zakon o delu na črno. Notri so bile vse rešitve. Za tiste, ki so delavce
               zaposlovali na črno, je bila rešitev, da ga je lahko sam delavec prijavil, da ga je
               kdorkoli drug, da mu je moral plačati za tri mesece nazaj prispevke<gap n="..."/> <stage>/ oglašanje iz
               dvorane/</stage><gap n="..."/> za nedoločen čas zaposliti. <stage>(Hvala lepa, Breda.)</stage> To je bila zelo pomembna
               kategorija v tem zakonu. In ne boste verjeli, skoraj 170 carinikov bi s sprejemom
               tega zakona dobilo službo kot nadzorniki oziroma inšpektorji, ki bi vse to
               nadzorovali. Vse to smo mi s politikantstvom zavrnili, ker smo nahujskali državljane
               Republike Slovenije, da je Pahor tisti, ki je to sprejemal, da je to slabo, da Pahor
               nima pojma, da ne zna voditi vlade in države in tako dalje. In ostali smo brez tega
               zakona. Sedaj pa naj to rešujejo tisti, ki so šli hujskat ljudi na referendum! Tisti,
               tu sem jih poslušal za odrom, da jih ni sram. Prav tisti – ne bom imenoval nikogar,
               ker ne želim ustvarjati vtisa, da imamo predčasne volitve in še nepredčasne volilne
               kampanje. Ampak morali bi se zamisliti, preden bi karkoli govorili. Ta zakon je bilo
               treba sprejeti. Kaj so naredili nekateri? Potegnili so ven sosedsko pomoč, ki je bila
               sprejeta že leta 2000, ne sedaj. Polna usta jih je bilo, govorili so po vaseh in
               mestih in govorili, da od danes naprej vam sosed ne more pomagati pobirati koruze,
               sosed vam ne more pokriti strehe. In v tem primeru sem rekel to, da se je ena skupina
               Butalcev spravila zidati hišo. Spravili so jo do strehe in potem je glavni Butalec
               vprašal: <q>"Ali naredimo streho ali ne?"</q> Žena pravi: <q>"Tudi jaz nisem sigurna, kaj naj
               naredimo."</q> Potem pa je rekel glavni Butalec: <q>"Sedaj pojdi po vasi in vprašaj ostale
               Butalce, ali naredimo streho ali ne na tej hiši."</q> Tako so se odločali, kako bi
               zaključili to akcijo. Podobno se je zgodilo tudi tistim ljudem, ki so potrebni
               pomoči. In poglej ga zlomka! Prav tisti, ki to potrebujejo, gredo na referendum in
               obkrožijo <q>"proti"</q>. Ampak vsi imamo pravico, da se odločimo tako, kot mi želimo. Žal
               mi je, da ta zakon ni bil sprejet, ker ni bil v ničemer škodljiv. In ni res, da bi
               bila sosedska pomoč odpravljena in tako dalje. Normalno je, da ne moreš iti, če si
               zidar, sosedu pokrit streho. Moraš mu izstaviti račun in plačati davek. Lahko si še
               tak prijatelj z njim, ampak če nisi zidar, pa lahko greš nosit strešnike, kolikor
               hočeš, in mešat malto. Če pa si poklicni zidar in pokriješ streho, moraš plačati
               davek. Nobena država ne obstaja, v kateri se ne plačuje davkov. In tudi ta jih mora
               plačevati. Ampak očitno smo se navadili, kaj jaz vem, država pač živi od nekod,
               dobiva denar. Mogoče ga pošilja dedek Mraz, ampak zadnje čase ima slabe pakete,
               majhne – če že on pošilja. Ampak temu ni tako.</p>
               <p>Poglejte, po mojem smo verjetno izgubili veliko priložnost, ko smo zafurali na
               referendumu pokojninsko reformo. Tisti, ki je pokojninsko reformo zares prebral, je
               lahko ugotovil, da bi s pokojninsko reformo bodoči upokojenci imeli višjo penzijo in
               ne bi bili dotirani iz socialnega transferja. Mi bomo imeli zaradi tega, ker nismo
               sprejeli pokojninske reforme, v naslednjih letih na socialnem transferju vse več
               upokojencev. To so socialni podpiranci, to niso več upokojenci. In si predstavljate,
               kako se človek počuti, ko dela tudi 40 let in je na koncu socialni podpiranec, ker
               nismo sprejeli pokojninske reforme! Ker je bilo bolj pomembno rušiti Boruta Pahorja
               in koalicijo!To je bilo bolj pomembno.</p>
               <p>Enkrat me je v lekarni vprašala farmacevtka, kaj se bo zgodilo na tem referendumu,
               kaj bo s to reformo. Vprašal sem jo, ali je prebrala tisto, kar ji je minister poslal
               domov, tako knjižico. Da je ni poslal. Rekel sem, da naj pogleda, pa bo videla, da jo
               je poslal. In drugič, ko sem prišel v lekarno po dveh mesecih, sem jo vprašal in
               rekla je, da so jo našli med Mercatorjevimi papirji in so jo prebrali. Saj to ni tako
               slabo. Ampak referendum je šel že mimo. In večina ljudi je tako tudi to ravnala, ker
               je bil ta zelo velik pritisk in želja po rušitvi vlade, večja od tega, da se kaj
               dobrega za ljudi naredi. In danes tisti, ki so to počeli, so uspeli v tej nameri in
               jaz upam, da so tudi zadovoljni in srečni, kajti ta vlada bo nehala konec tega tedna
               s svojim delom, tako kot tudi Državni zbor.</p>
               <p>In potem, spoštovana gospa Čebašek, kršenje človekovih pravic je bilo tudi v
               Intereuropi, Luki, na Istrabenzu in po vseh podjetjih, takšnih in podobnih, kjer so
               se nekateri oklicali za vsemogočne gospodarje in so delali z ljudmi kot mačka z
               mišjo. In danes, ko so nekatera od teh podjetij ukinjena ali nekatera životarijo in
               dobijo manj, zaslužijo manj denarja, kot je njihova bančna anuiteta za neumnosti, ki
               so jih investirali v neke daljne države, zato da bi se vse to prikrilo, se ljudje
               sprašujejo, kdo bo jutri še imel službo. In se sprašujem, kako je ljudem, ki
               prihajajo vsak dan v službo in ne vedo, do kdaj bodo v tej službi. Vedo pa, da ta
               njihova firma prav gotovo ne bo več ozelenela. In to so problemi, ki niso nastali pod
               oblastjo aktualne vlade.</p>
               <p>Zdaj pa je še nekaj tukaj v vašem poročilu, kar bom zelo na kratko prebral kot dokaz,
               da se v svojem nastopu nisem šel volilno kampanjo. In sicer na 229. strani, pod
               2.11.1 je Zavod za pokojninsko in invalidsko zavarovanje, ki ne spoštuje odločbe
               Vrhovnega sodišča in pišete: <q>"Varuh človekovih pravic samo izjemoma obravnava zadeve,
               o katerih potekajo sodni postopki, vendar je pobuda opozorila na več pomembnih
               pravnih vprašanj,"</q> ki jih tukaj noter nekaj tudi navajate, <q>"na katera želimo
               opozoriti, rešiti pa bi jih moral zakonodajalec. Ustavno sodišče Republike Slovenije
               je z odločbo številka... z dne 19. 9. 2006,"</q> to poudarjam, <q>"ugotovilo, da je prvi
               odstavek 58. člena Zakona o pokojninskem in invalidskem zavarovanju, ki omejuje
               pravico do delne pokojnine le na zavarovance v delovnem razmerju, v neskladju z
               ustavo. Državnemu zboru je naložilo, naj ugotovljeno neskladje odpravi v 9 mesecih od
               objave odločbe. Državni zbor neustavnosti zakona ni odpravil."</q> To je bilo leta 2006.
               In na koncu vseh primerov, ki jih navajate, ste zapisali: <q>"Opisani problem
               diskriminacije je reševal Zakon o pokojninskem in invalidskem zavarovanju, ki pa je
               bil v času pisanja tega poročila na referendumu zavrnjen."</q> Evo! To sem želel prebrati
               samo zato, kako zelo pomembno je včasih premisliti, preden se kakšne takšne reči
               naredijo, kot je bila zavrnitev pokojninske reforme. To je samo eden izmed dokazov,
               da je ta vlada socialdemokratska: kup zakonov, ki so bili v proceduri in preživeli
               celo velike preizkušnje, kot je 46 glasov, se pravi veto, ki ga lahko da Državni svet
               – pa kljub temu to ni dovolj, ampak bila je velikanska želja, da se gre na
               referendum. Ozadja so znana. Ali bodo tisti, ki bodo vladali za nami, sploh
               potrebovali pokojninski zakon - jaz mislim, da ga oni ne bodo potrebovali, ker je ta
               dovolj dober, po mojem prepričanju, še za naslednjih 100 let. In mislim, da je to
               tudi najboljša odločitev za tiste, ki mislijo, da je vse tako enostavno na tem svetu:
               samo zavrniti, potem vse uničiti in potem mirno oditi domov, kot da se ni nič
               zgodilo.</p>
               <p>Opravičujem se, da sem se dotaknil nekaterih področij, ki jih v tem poročilu ni,
               ampak veste, nič ne pride samo od sebe in nič se ne dogaja, za vsako zadevo morajo
               biti ustvarjene neke okoliščine. Velikokrat so okoliščine ustvarjene tudi za kršenje
               človekovih pravic, da je podjetje slabo, da ga menedžira nesposoben človek, da je v
               podjetju anarhija oziroma da se v podjetju počne to, kar se je počelo do sedaj –
               upam, da se je ta zgodba končala –, da se je po domače rečeno, podjetje ukradlo,
               delavce pa pustilo na ramenih države. Ta država je sprejela to breme nase in se že v
               startu srečala z velikanskimi problemi, delavci, ki so ostali na cesti in brez vsega.
               Mislim, da jih je uspešno reševala, mogoče je tudi zaradi tega kak problem manj, tudi
               v vašem letnem poročilu za 2010, ki mu jaz kot takemu izrekam oceno zelo dobro, kajti
               poročilo je poročilo, napisali ste vsaj tisto, kar se v tej državi resnično dogaja na
               področju varovanja človekovih pravic in nič več in nič manj. Z željo, da bi drugo
               leto bilo to poročilo tanjše, bom svojo razpravo zaključil.</p>
               <p>Obenem bi tudi varuhinjo človekovih pravic v naši državi, če lahko tako rečem,
               pohvalil, iz enega preprostega razloga; treba je imeti dovolj energije za obiskovanje
               vseh tistih krajev, občin, vseh tistih ljudi, organov, ki ste jih vi obiskali, da ste
               sestavili tako poročilo. Hvala lepa.</p>
            </sp>
            <sp xml:id="SDZ5-Redna-32-2011-10-17.sp94">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Franco Juri. Pripravi se naj gospod, Gvido Kres.</p>
            </sp>
            <sp xml:id="SDZ5-Redna-32-2011-10-17.sp95">

               <speaker>FRANCO JURI:</speaker>

               <p>Hvala za besedo, gospod predsednik. Spoštovana varuhinja človekovih pravic,
               spoštovani ministri in ostali predstavniki Vlade oziroma Urada!</p>
               <p>Jaz bi se ustavil predvsem pri poglavju, ki obravnava zelo pereče vprašanje, milo
               povedano, izkoriščanja tujih delavcev, ki se nadaljuje kljub nekaterim poskusom in
               prizadevanjem te vlade, da bi v zakonodaji vendarle uredila vprašanja, ki zadevajo
               njihovo zaposlovanje in pomanjkanje tistih pravic, ki doletijo tujce v trenutku, ko
               izgubijo zaposlitev.</p>
               <p>Moram zelo pohvalno spregovoriti o opisu dejstev v tem poročilu. Navsezadnje je
               vprašanje pravic delavcev, tako imenovanih IPS podjetij, ki sklepajo podizvajalne
               pogodbe tudi z nekaterimi pomembnimi državnimi gospodarskimi družbami, navsezadnje je
               na dlani primer Luke Koper – do teh delavcev žal nismo uspeli še urediti zakonodaje.
               Tako imenovani nevidni delavci so bili tudi v tem državnem zboru, smo jih sprejeli,
               smo jim prisluhnili in takrat smo ugotovili, da dejansko, ko izgubijo službo,
               izgubijo tudi pravico do nadaljnjega bivanja v naši državi in s tem seveda celo vrsto
               pravic, ki jim po zakonu o delovnih razmerjih gredo in so priznane za naše
               državljane, torej za delavce, ki se znajdejo v taki situaciji. Za tuje delavce nimamo
               še celovitih rešitev, zato prihaja do stalnega izsiljevanja delodajalcev, ki
               uporabljajo to sredstvo, to orožje izgube vize oziroma dovoljenja za prebivanje v
               Republiki Sloveniji kot dejansko sredstvo izsiljevanja tudi pri postavljanju pogojev.
               Sam sem bil priča, ko sem se sestal z delavci podizvajalcev v Luki Koper, spoznal sem
               razmere in tudi ceno, za katero delajo v zelo težavnih pogojih. Dejansko danes, ko
               predsednik Luke Koper skuša to urediti znotraj paketa gospodarske družbe,
               ugotavljamo, da je še vedno pomanjkljiva zakonodajna infrastruktura, ki bi
               avtomatično zagotavljala določene pravice in enakopravne pravice vsem delavcem. Kot
               veste, je to problem, ki se vleče že dolgo. Vlada je skušala delno to rešiti z
               raznimi mednarodnimi sporazumi, ampak dejstvo je, da ostaja še nedorečen tisti del,
               ki zadeva razmerje do delavca, ki izgubi službo in mora zapustiti Slovenijo. To
               poglavje se upravičeno ukvarja tudi z neplačevanjem obveznih prispevkov.</p>
               <p>Mi bi to vprašanje rešili, če bi sprejeli pokojninsko reformo, kajti odlog teh
               prispevkov ne bi bil praktično več možen. Ampak pokojninska reforma ni bila sprejeta,
               zato je tudi stranka Zares nedavno vložila predlog zakona, ki naj konča to poglavje
               na ustrezen način in naj ne omogoča več odloga plačila teh prispevkov. Hvala.</p>
            </sp>
            <sp xml:id="SDZ5-Redna-32-2011-10-17.sp96">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Gvido Kres. <stage>(Ga ni.)</stage> Gospa mag. Sara Viler. <stage>(Je ni.)</stage> Gospod Anton
               Anderlič.</p>
            </sp>
            <sp xml:id="SDZ5-Redna-32-2011-10-17.sp97">

               <speaker>ANTON ANDERLIČ:</speaker>

               <p>Spoštovani!</p>
               <p>Premalo je časa, da bi človek pokomentiral vse predloge in priporočila. Sam sem se
               zamislil že pri zaključku uvoda varuhinje, ki pravi: <q>"Končujem z mislijo o sovražnem
               govoru: najprej je bila beseda, izgovorjena in zapisana, tej so sledila dejanja, v
               zgodovini človeštva sta sovražnim besedam velikokrat sledila spopad ali celo vojna."</q>
               In potem je še nekaj pesniških dodatkov. Ampak če je temu res tako, da je sovražni
               govor ena od osrednjih težav v Sloveniji, se strinjam s tem, da je hudičevo velika
               težava to, kar je mogoče slišati, prebrati, gledati, ko se nekatere stvari dogajajo,
               konec koncev tudi v tej hiši. Da ne govorim o nekaterih vodilnih medijih, ki to
               producirajo v Republiki Sloveniji. Zato me seveda ne zadovoljuje predlog priporočila
               na strani 51, ki pravi: <q>"Vlada naj prouči možnost, da se javno spodbujanje sovraštva,
               nasilja ali nestrpnosti sankcionira tudi kot prekršek."</q> Prepričan sem, da naša
               zakonodaja že zdaj ureja, da se sovražnost na tak način, kot jo vi v tem poglavju
               obdelujete, sankcionira. Torej, da bi bil to zdaj samo nek prekršek, ker če ti
               spodbujaš sovraštvo, nasilje in nestrpnost, potem seveda deluješ v nasprotju z
               ustavo, s temeljnimi vrednotami v državi in je to tudi treba sankcionirati.</p>
               <p>V tem kontekstu sem se potem sprehodil do poglavja, kjer gre za skupnosti Romov,
               Sintov in druge marginalne skupine. Moram reči, da v tem delu imam v zadnjem letu
               ogromno vedenja, in sicer v dveh smereh: na eni strani – tako kot vi ugotavljate, da
               ni jasnih delitev odgovornosti in nalog med državnimi organi in lokalnimi skupnostmi
               – o premajhni socialni vključenosti Romov in te skrbi, na drugi strani – ki se ji pa
               ne posveča dovolj pozornosti in je opozoril vse več – o nasilju s strani Romov,
               nasilju, ki se izvaja dnevno, in to na različne načine. Gre za ustrahovanje starejših
               ljudi in tudi ostalih, gre za kraje, gre za rope, organi ne odreagirajo, sam dobivam
               dnevno take pritožbe. Tega tu pravzaprav ni zaznati. In odgovori so sledeči: <q>"Pustimo
               jih, saj jim nič ne moremo."</q> In tako naprej. In to je, po mojem prepričanju,
               zastrašujoče in tega je največ na Dolenjskem, v Beli krajini in še kje drugod po
               Sloveniji. Pa tudi, če pogledate, kakšni so sedaj internacionalni problemi, ko gre za
               romunske Rome, ko gre za Rome iz drugih držav, recimo iz Bolgarije, v Luki Koper,
               kjer se potem hlini epilepsija, kar berem po časopisih, ko pokradejo ljudi, ki gredo
               iz trgovine, potem hlinijo pred organi pregona, ko jih ujamejo, epilepsijo in podobne
               stvari. Kar se tiče kriminala in tega neukrepanja s strani države, pa ko gre, pravim,
               za naše Rome in za tiste, ki prihajajo iz drugih držav, to je eden od večjih
               evropskih problemov v zadnjem času – poglejte Italijo, poglejte Španijo, poglejte
               Nemčijo, in boste videli, kako je s tem priseljevanjem. Sicer se pa peljite enkrat v
               soboto, nedeljo od Lendave do Kopra. Katere registracije so? In vsake toliko časa
               odkrijejo šverc z belim blagom oziroma šverc z ljudmi in tako naprej, kar v glavnem
               počnejo ti ljudje.</p>
               <p>Tako se mi v tem delu zdi, da bi bilo mogoče vendarle poudariti to uravnoteženost.
               Strinjam se, da država in lokalne skupnosti naredijo premalo, in, jasno, zahteva za
               oceno ustavnosti in tako naprej je dobrodošla, kakor tudi ukvarjanje z volitvami
               romskega svetnika občine Grosuplje, ampak to je na normativni ravni in na ravni nekih
               ureditev, ne pa tudi v stvarnih. Ker glede konkretnih primerov, v drugih zadevah je
               na tem področju praktično omenjen samo ta pogreb v Dobruški vasi oziroma občini
               Škocjan, je pa našteto primerov od Ambrusa naprej s tovrstnimi težavami; da ne
               govorim o vprašanju pitne vode v posameznih naseljih in o drugih stvareh.</p>
               <p>Zato bi zaključil s tem, da podpiram predloge in priporočila varuhinje oziroma Varuha
               kot institucije in še posebej tisti del, ki govori o tem, kaj je na sistemski ravni
               mogoče storiti s spremembo zakonodaje, ker je to prvenstvena naloga Državnega zbora,
               in verjamem, tako kot tudi je mogoče ugotoviti, da gremo iz leta v leto na bolje.</p>
            </sp>
            <sp xml:id="SDZ5-Redna-32-2011-10-17.sp98">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ5-Redna-32-2011-10-17.sp99">

               <speaker>MIRKO BRULC:</speaker>

               <p>Spoštovani, lepo pozdravljeni!</p>
               <p>Obravnavamo že 16. Letno poročilo Varuha človekovih pravic, ki je, kot vidimo, zelo
               obseženo in občutljivo na razmere v družbi, kar je posebej pohvalno. Moja bojazen je
               izključno samo v tem, da ker so tukaj tudi nekateri tako imenovani zaostanki, da ne
               bi ta knjiga bila čez čas še bolj debela, kljub temu da v poročilu zelo jasno
               nakazujte, da je bilo veliko storjenega tudi v korist prebivalk in prebivalcev
               Slovenije, se pravi, da so mnogi organi, mnoge sredine upoštevale priporočila
               varuhinje, varuha že v predhodnem obdobju. Še vedno me pa skrbi veliko sovražnega
               govora in nestrpnosti tudi do drugačnih. Tukaj zdaj sicer ni poslancev opozicije –
               sta dva, dva in pol –, ampak velikokrat bi si lahko sami sestavili seznam, listo
               drugačnih. Potem pa bi se morali vprašati, zakaj jih je pa treba kategorizirati kot
               drugačne, ali bi šlo tudi brez takšnih list in če ti, v narekovaju, drugačni mene
               ogrožajo. Mene osebno res nikjer, zato mislim, da bi o drugačnosti morali drugače
               govoriti, kot smo. Za primer bi omenil samo Družinski zakonik, o tem je že kolega
               Križman nekaj govoril, ne bom ponavljal – katastrofa in sramota, da ni sprejet, kajti
               ta zakonik ima toliko vsebin, ki so vezane na odnos do naše družbe, do otrok, do
               družin in tako dalje, da bi moral biti sprejeti. Ampak ne, dogaja se nam čisto nekaj
               drugega!</p>
               <p>Nekateri so danes v tej sredini izražali svoje travme, pa bolečine, tudi ob morebitni
               kandidaturi Zorana Jankovića, pa ne vem, zakaj je on glavna zvezda. Že pri 1. točki
               dnevnega reda današnje seje smo poslušali cele citate in danes tukaj ob tej točki
               tudi. Mislim, da to ni potrebno. Nekatere skrbi, so zelo zaskrbljeni, ker roka
               pravice sega tudi med posvečene, med poslance, med župane, med takšne in drugačne
               bogataše, ki imajo lastnino sumljivega izvora in podobno. Pa tudi med take, ki imajo
               prijatelje, ki jim kar tako šenkajo 300, 400, 500 tisoč evrov, brez tega da bi
               povedali, da bo to treba enkrat vrniti in podobno. V glavi imam preiskovalno
               komisijo, vezano na brezplačnike, ki je odkrila marsikaj. Se pravi, nismo povsem
               čista družba in tisti jočejo in javkajo danes, ker jim je nekdo stopil na rep.</p>
               <p>Posebna pozornost ekipe varuhinje pa mislim, da bo v bodoče morala biti raznim
               televizijskim oddajam. Mi se srečujemo z okroglimi mizami ali kakorkoli že, kjer
               voditelj sprašuje in prisotni odgovarjajo. In tisti, ki so delavci centra za socialno
               delo, ali pa policije, ali pravosodja, ali pedagoški delavci, ne morejo na takih
               oddajah govoriti o čisto konkretnih zadevah, ker bi s tem krnili varovanje človekovih
               pravic. Vsi tisti ostali pa so izjemno bogati z informacijami, prepričujejo gledalke
               in gledalce, da imajo prav in so na koncu zmagovalci. In iz tega potem izhaja, da
               nimamo pravne države, da ne delujejo naši centri in podobno. To je zelo hudo, zelo
               nevarno. Mogoče bi na kakšni okrogli mizi bilo treba medijskim voditeljev teh
               televizijskih oddaj v ožjem krogu povedati, kaj se na takih javnih oddajah lahko
               govori.</p>
               <p>Samo še eno zadevo bi omenil. Na odboru za šolstvo sem govoril o tem, kajti kot
               pedagoški delavec sem vedno zelo prizadet, ko vidim, da šole organizirajo športne
               dneve, kjer je tako imenovana igra <q>"paint ball"</q>, ko se z orožjem strelja na sošolca.
               Mislim, da bi morala Zavod za šolstvo, Ministrstvo za šolstvo ne samo priporočati, da
               se to ne dogaja, ampak to prepovedati. Si lahko mislimo kaj hujšega, da otrok, ki je
               v dozorevanju, ki še ni zrela osebnost itd., dobi orožje in ,dobro, v šali, za hec,
               strelja sošolca v gozdu. Če ima željo po orožju, po strelskih vajah, potem imamo
               odlične strelske družine in se naj tam uvaja, kot se karateist in boksar itd., v
               nekem klubu uvaja, da sprošča to energijo, ampak ne negativno. Mislim pa, da pod
               nobenim pogojem ni potrebno, da negujemo tak šport z mladino. Vemo, kaj se dogaja v
               Združenih državah in kaj se je zgodilo na Norveškem in podobno, kjer potem taka
               deformirana oseba ubije nekoga, tako malo za šalo malo zares.</p>
               <p>Pozdravljam to poročilo, bom seveda sklepe podprl in vam želim zelo veliko uspešnega
               dela na terenu. Hvala.</p>
            </sp>
            <sp xml:id="SDZ5-Redna-32-2011-10-17.sp100">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Branko Marinič.</p>
            </sp>
            <sp xml:id="SDZ5-Redna-32-2011-10-17.sp101">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>Danes, prav na mednarodni dan boja proti revščini obravnavamo v Državnem zboru na
               zadnji seji tega sklica Državnega zbora Letno poročilo Varuha človekovih pravic
               Republike Slovenije za leto 2010. Sam sem član komisije kot delovnega telesa, na
               kateri smo poslušali nekatere poudarke in nekatere vsebine, ki jih je predstavila
               varuhinja človekovih pravic na seji naše komisije. Povedati moram, da če bi ocenjeval
               vsebino po obliki, moram reči, da je to poročilo dobro, kot je bilo tisto izpred leto
               prej, in da me nekako skrbi predvsem tisti del, ko pogledamo v vsebino samega letnega
               poročila. Sama varuhinja je izpostavila takrat na komisiji pa tudi danes nekatere
               pomembne ugotovitve.</p>
               <p>In dovolite mi, da nekatere od teh povzamem in jih skušam tudi malce pokomentirati.
               Varuhinja je danes v svojem uvodnem nastopu povedala, da poslanke in poslanci niso
               izkoristili varuha človekovih pravic v smislu, da bi, tako sem razumel, bolje
               sodelovali, skušali pri tem sodelovati v tem smislu, da bi dobili verodostojne
               podatke ali da bi pospešili katero od perečih problemov, ki se dogajajo v Republiki
               Sloveniji.</p>
               <p>Eden izmed mojih poslanskih kolegov je prav na to danes tudi odreagiral – glede tiste
               dijakinje iz Murske Sobote. Moram povedati, da sem imel kar nekaj problemov na terenu
               in da sem poskušal vzpostaviti nekako sodelovanje med institutom Varuha človekovih
               pravic in mojo poslansko funkcijo, in sicer pri deložaciji družine Duh z Dravinjskega
               Vrha. Sam sem pisal varuhinji, jo seznanil, ampak več kot to se ni zgodilo. Verjamem,
               da je veliko podobnih primerov.</p>
               <p>Če se sedaj dotaknem vsebine, kot sem jo ravnokar omenil, o deložaciji; prav v
               vsebini poročila varuhinja tudi navaja nekatere primere, ki jih je izpostavila tudi
               na sami komisiji. Pravzaprav gre za pereč problem, ki bi ga institucije, če bi
               delovale v Republiki Sloveniji, morale sprotno razreševati. Ko analiziram vse te
               posamezne segmente, ki jih v poročilu lahko zasledim, lahko hitro ugotovim, da nekaj
               ne deluje; in na to, da ne delujejo institucije, ki so za to, da stvari razrešujejo,
               opozarja tudi varuhinja tako v svojem poročilu kot tudi v dodatnih nastopih. Kaj je
               pravzaprav problem in kje je problem? Po mojem trdnem prepričanju gre za sistemski
               problem: če institucije, ki bi morale odreagirati, ne odreagirajo, ali potem
               institut, kot je varuh človekovih pravic, ima zakonsko podlago, da odreagira on
               namesto tistih, ki bi morali, pa niso. Postavlja se torej temeljno vprašanje, kako je
               z zakonodajo, ki pravzaprav ureja delovanje institucije varuha človekovih pravic.</p>
               <p>Verjamem, da lahko danes ugotovimo, vsaj večina poslank in poslancev, ki smo v tej
               dvorani, da Varuh kot institut verjetno nima dovolj zakonskih podlag za kakšno
               konkretno ukrepanje, ker to imajo druge institucije. Torej se znajdemo v situaciji,
               ko ugotovimo, kar tudi dr. Čebašek Travnikova poudarja, da bi nekatere stvari
               poskusila reševati, vendar ni posameznih odgovorov na vsebine vprašanj, ki jih
               naslavlja na institucije, na posamezna ministrstva ali na vlado kot takšno.</p>
               <p>Mene je danes zmotilo, ko je varuhinja povedala, da bi naredili več. Vendar za ta več
               potrebujemo več denarja. S tem se strinjam, vendar v času, v kakršnem smo se znašli,
               verjetno ni zgolj in samo denar tisti, zaradi katerega se da nekaj več postoriti, da
               manjka tudi tisto, kar je sama izpostavila, da varuh deluje na podlagi individualnih
               pobud.</p>
               <p>Menim, da bi v tako zaostrenih časih, za katere pa ni odgovornost samo na strani
               tega, kar se dogaja v svetovnem merilu na področju gospodarstva in financ, ampak je
               verjetno del posledice, da se je Slovenija znašla v takšni situaciji, tudi
               nedomišljeno delo vlade, ki je imela odgovornost za to, da vodi to državo. In kam jo
               je pripeljala, se danes vidi. Seveda, ob tem ne morem sprejeti očitkov, da nekateri
               danes kažejo s prstom na grdo opozicijo, ki je naredila vse, da vlada Boruta Pahorja
               pač ni mogla več delovati. To, veste, je izhod v sili.</p>
               <p>In če ostanem pri sami vsebini. Tudi to, in o tem sem že govoril, pa to poslušam,
               mislim, da je bilo nekaj podobnega pri obravnavi letnega poročila za leto 2009,
               ponovno poslušam priporočilo za leto 2010. Nadzorne institucije ne delujejo. Ne morem
               razumeti tega, vedno znova in znova ugotavljamo – nadzorne institucije ne delujejo.
               Ali nimamo zakonske podlage za to, da nadzorne institucije delujejo? Ali je treba
               dograditi, nadgraditi? To verjetno ni stvar opozicije. Če pa je že opozicija
               predlagala kakšno zadevo, pač ni dobila potrebne večine. In ponovno smo tam, kjer smo
               bili, in verjetno bomo, če se stvari ne bodo spremenile, pri obravnavi letnega
               poročila za leto 2011 poslušali pravzaprav isto zgodbo.</p>
               <p>In tisto, kar boli, in tisto, kar se je pri obravnavi letnega poročila, tako tistega
               za 2009 kot tega za leto 2010, ne moremo izogniti: izkoriščanje delavcev, in to z
               asistenco države. Pa smo spet tam! Mene veseli, da je minister za delo z nami pri
               obravnavi tega pomembnega poročila, in prav pri tej vsebini je prav njegov uslužbenec
               igral eno od najbolj vidnih vlog pri tem, kako se te stvari lahko dogajajo.
               Varuhinja, ki danes sedi za ministrom, mu lahko šepne tudi na uho, da je del krivde
               tudi na Ministrstvu za delo, družino in socialne zadeve. Več kot očiten je primer
               delovnega inšpektorja, ki bi moral ukrepati, na kar ga je poslanski kolega Pojbič
               neštetokrat opozarjal, ampak dokler ta inšpektor ni odšel, da so se stvari vsaj
               navidezno polegle – kakšna pa je dejanska slika in vsebina, je pa drugo
               vprašanje.</p>
               <p>Izkoriščanje delavcev. Če povežem to izkoriščanje delavcev z današnjim mednarodnim
               dnevom boja proti revščini; na eni strani obravnavamo delo kot vrednoto in bi delo
               morala država zagotavljati vsakemu državljanu, če pa že ne, pa vsaj tisto nadomestilo
               za dostojno preživetje. In kaj se danes dogaja? Pravzaprav smo danes v situaciji, ko
               lahko ugotovimo, da nekako lažje shajajo tisti ljudje, ki so deležni neke socialne
               pomoči ali pomoči države, kot tisti, ki so zaposleni! Ali ni to absurd?! Se pravi,
               delo kot vrednota in delo, ki bi temeljilo na tem, da z delom in z nadomestilom za
               delavčevo opravljeno delo tudi dostojno preživi, pa se smeje tisti, ki ne dela, pa
               tudi ne želi delati, zaradi tega ker uživa boljše pogoje in izkorišča pravzaprav
               tisti del instituta, ki mu daje pravico do nekega nadomestila, ker pač ne dela.</p>
               <p>Danes je bilo tudi ob vseh teh razpravah mogoče ugotoviti, da zakonodaja ne sledi
               dejanskemu stanju, in prav to vsebino je varuhinja na Komisiji za človekove pravice
               in enake možnosti tudi izpostavila. Kje je ponovno odgovor na to, zakaj zakonodaja ne
               sledi dejanskemu stanju? Ali se stvari sistemsko tako hitro spreminjajo v državi, da
               zakonodajalec preprosto ne dohiteva situacije, ali pa imamo spet nekaj, čemur radi
               rečemo, da gre za neko sistemsko zadevo? Kajti, če zakonodaja ne sledi dejanskemu
               stanju, potem to nujno vodi v anarhijo in del te anarhije lahko v posameznih
               segmentih lahko tudi spremljamo in to ni dobro.</p>
               <p>Naj povzamem še eno ugotovitev varuhinje, ki je dejala: <q>"Preveč dela se je iz javnega
               sektorja dajalo zunanjim izvajalcem."</q> Pa vas vprašam, zaradi tega ker bi lahko tudi
               malce analizirali, kako smo delali v tem skrajšanem mandatu, ali ni opozicija prav na
               te vsebine opozarjala in tudi predlagala nekatere pomembne vsebine, o katerih bi
               veljalo razpravljati, pa so bolj ali manj doživele nesprejetje ali pa je šlo celo
               tako daleč, da celo obravnavane niso bile. Več kot očitno je, da je resnično ta
               ugotovitev pa res zelo, zelo na mestu. Gre za blazen denar, ki gre zaradi tistih, ki
               v nekem resorju nekega ministrstva ali v neki pomembni instituciji pač ne opravijo
               svojega dela. Ni ga strokovnjaka, ki ponuja te storitve, ki bi lahko naredil tako
               vsebino kot delavec, ki je v nekem sektorju zadolžen, da na tem področju, na tej
               vsebini sistemsko deluje, predlaga rešitve, ki bi jih veljalo dopolniti in spraviti v
               življenje. Verjetno je resnično preveč tega dela, ki se daje izven neke institucije,
               nekega ministrstva – samo če pogledamo v pregledu ministrstev, koliko denarja
               posamezno ministrstvo nameni temu, da nekemu zunanjem izvajalcu plačuje neko
               storitev. Ne rečem, da je sedaj to formula za vse enako, daleč odo tega, po mojem
               prepričanju in tudi po ugotovitvi varuhinje pa je verjetno tega preveč. Preveč tega
               dela se iz javnega sektorja daje zunanjim izvajalcem. Morda zgolj in samo zato, da se
               lahko opravijo nekatere transakcije. Dokler bo to tako, se lahko upravičeno
               sprašujemo, zakaj ni bolje.</p>
               <p>Posebno zanimanje, vsaj pri meni osebno in pa tudi v vsebini samega letnega poročila,
               vzbuja delovnopravna zakonodaja v tem obdobju. Če bi pogledali vse akte, ki urejajo
               to delovnopravno zakonodajo – to je seveda zelo obsežno področje. Ampak ni mogoče
               sprejemati v Državnem zboru delovnopravne zakonodaje, ki predhodno ni bila usklajena
               z vsemi socialnimi partnerji. Ni mogoče! Dokler imamo sistem, kakršnega imamo, to ni
               mogoče. In čemu smo bili priča v iztekajočem se mandatu – prav temu! Ker ni bilo
               časa. Vlada je prehitela, priletela, izsilila nujni postopek neke vsebine, ki se je
               delno nanašala tudi na ureditev delovnopravne zakonodaje, brez da bi to uskladila s
               socialnimi partnerji, kar bi morala po ureditvi, dokler smo pač takšna država, kot
               smo. Ne gre! Delovnopravne zakonodaje se ne da reševati na hitro, se ne da sprejemati
               vsebine zakonov v parlamentu ali na delovnih telesih v Državnem zboru, če predhodno
               Vlada ne poskrbi za uskladitev s socialnimi partnerji. To preprosto ne gre. Del tega
               je bila tudi pokojninska zakonodaja, kljub temu da je bilo vloženega ogromno časa v
               samem parlamentu, ampak stvari niso bile dovolj usklajene s socialnimi partnerji. In
               deliti očitke danes, da je SDS tista, ki je producirala to, da je prišlo do
               referenduma – to je sprenevedanje, saj nismo mi zahtevali referenduma. To je verjetno
               zahteval kdo drug. Prav od tistih, o katerih govorim, da je treba takšno zakonodajo
               usklajevati s socialnimi partnerji. Ne dajo se, ker je to njihova temeljna naloga, in
               prav je, da se na te vsebine tudi odzovejo, tako kot se odzovejo. Zgolj samo zato, da
               zaščitijo svoj interes, so naredili tisto, kar jim dopuščata tako ustava kot zakon.
               Mi lahko sprejemamo tu še ne vem kakšne zakone po takšnem ali drugačnem postopku,
               ampak dokler bo v Republiki Sloveniji veljalo,ustavno določilo, da ima v Republiki
               Sloveniji oblast ljudstvo, bo dokončno odločitev o tem, ne glede na to, kako bomo
               odločali mi v Državnem zboru, imelo ljudstvo. In tako se pač zgodi na referendumu. In
               danes očitati ljudem, ki so na referendumu zavrnili posamezne vsebine zakonov, je
               seveda milo rečeno sprenevedanje, mimo katerega, pač, ne gre. Ljudje so tisti, ki
               dokončno odločijo, če menijo, da mi pač nismo sprejeli dobrih odločitev.</p>
               <p>Veljalo bi spregovoriti še o nekaterih vsebinah, a sem prepričan, da bodo moji kolegi
               in kolegice dodali še kanček v mozaik tega letnega poročila, ki se mi zdi, da je zelo
               pomembno. Kajti odraža prav neko sliko, neko stanje v državi in v posameznih
               institucijah, ki jih na nek način nadzoruje varuh človekovih pravic. Želim si, da bi
               institut kot takšen dobil, če tega nima, neka širša pooblastila, kajti ni mogoče
               sprejeti dejstva, kar lahko zasledimo tudi v poročilu varuha, da nekatera ministrstva
               kljub večkratni urgenci pri pomembni vsebini niso naredila ni ti tega, da bi varuha
               obvestila na pisni način, torej preko redne korespondence, da ta vsebina še ni
               obravnavana, da bo šele obravnavana. Se pravi, niti tega ne premoremo. In potem je
               upravičeno vprašanje, kako delujejo nadzorne institucije.</p>
            </sp>
            <sp xml:id="SDZ5-Redna-32-2011-10-17.sp102">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Janez Ribič.</p>
            </sp>
            <sp xml:id="SDZ5-Redna-32-2011-10-17.sp103">

               <speaker>JANEZ RIBIČ:</speaker>

               <p>Spoštovani, lepo vas pozdravljam!</p>
               <p>Varuhinja v uvodu k poročilu opozarja tokrat predvsem na socialne pravice, pa tudi
               ponovno na delovanje pravne države. Pri svojem delu smo se v tem mandatu tudi sami
               velikokrat spraševali o tem, saj so se zmanjševale socialne pravice in povečala se je
               represija. Istočasno pa smo ugotavljali neučinkovitost državnih, predvsem pa sodnih
               institucij, v velikih in razvpitih primerih kriminalnih dejanj, ob tem da se pa
               povečujejo, na primer, kazni za manjše prekrške.</p>
               <p>Največ pripomb je na področju delovnih razmerij in socialnih pravic, kjer se
               ugotavlja povečanje pobud s področja socialnega varstva kar za približno 15 %. Zato
               je zagotovo temu področju treba nameniti posebno pozornost, še posebej, ker je danes
               dan, namenjen boju proti revščini. Delavci niso prejemali plač, niso bili plačani
               prispevki za njihovo zavarovanje. Kje je bil tu nadzor? Kako je bilo to sploh
               mogoče?</p>
               <p>V občinah opažamo vse več socialnih stisk ljudi, skušamo pomagati, naše možnosti pa
               so omejene. V zadnjem mesecu skušamo pridobiti ustrezne odgovore, kaj se dogaja glede
               uvedbe novega sistema socialnih pravic, glede novega odločanja in dodeljevanja
               socialnih pomoči, ki naj bi jih s 1. 1. 2012 prenesli na centre za socialno delo. Pa
               se v zvezi s tem, kot vemo, še nič ne dogaja, zato smo upravičeni zaskrbljeni, kot je
               opozoril v stališču Poslanske skupine Slovenske ljudske stranke že kolega, gospod
               Presečnik. Na njegova konkretna vprašanja o uvedbi novega sistema ministrstvo še ni
               odgovorilo. Ponovno poudarjam: mnogo novih krivic se lahko povzroči, če država ne bo
               pravočasno izvedla ustreznih potrebnih nalog v skladu z novo zakonodajo ali pa moramo
               sprejeti že drugič podaljšanje uveljavitve novih zakonov, seveda pravočasno.</p>
               <p>Nadalje bi želel poudariti, da na področju otrokovih pravic še vedno nimamo urejenega
               zagovorništva otrokovih pravic, ki ga varuh v sodelovanju z nevladnimi organizacijami
               in Ministrstvom za delo, družino in socialne zadeve uvaja že od leta 2006. Glede
               problematike prostorske stiske otrok v vrtcih pa država prenaša odgovornost na
               pristojne občine, ne zagotovi pa občinam ustreznih sredstev. <q>"Glede delovanja pravne
               države smo lahko zelo zaskrbljeni ob ugotovitvi, da ni mogoče zanikati suma na
               podkupljivost sodnih izvedencev"</q>. Citiram namreč zapisano v poročilu. <q>"Iz nekaterih
               zadev, ki smo jih obravnavali pri varuhu, pa sumov, da so bili izvedenci za svoje
               mnenje podkupljeni, ne moremo prepričljivo zanikati. V nekaterih primerih so bile v
               tej zvezi podane tudi ovadbe,"</q> konec citata. Kar nekaj primerov v tem mandatu kaže na
               potrditev teh sumov.</p>
               <p>Na področju okolja in prostora so bile najbolj številne pripombe in pritožbe
               posameznikov, ki so se večinoma nanašale na slabe možnosti sodelovanja v postopkih
               sprejemanja prostorskih aktov, nasprotovanje gradnji odlagališč komunalnih odpadkov,
               na problematiko vodnih zemljišč in vodnih dovoljenj, probleme, ki se nanašajo na
               svetlobno onesnaževanje, IPPC dovoljenja in okoljevarstvena dovoljenja za obrate ter
               onesnaženost okolja.</p>
               <p>Skratka, veliko več bi lahko prepustili civilnim iniciativam in lokalnim skupnostim,
               saj vsak v svojem okolju bolje pozna razmere, vendar bi za to morali decentralizirati
               državno upravo, predvsem pa zagotoviti dovolj sredstev tudi iz evropskih skladov, od
               koder je Slovenija v tem mandatu žal pridobila premalo sredstev za blažitev socialnih
               stisk in razvoja na podeželju. Zato podpiram opozorila varuhinje, da mora naša država
               spet dejansko postati pravna in socialna država, da ne bo to samo zapisano, v
               življenju pa se dejansko tega ne izvaja.</p>
               <p>Spoštovana varuhinja človekovih pravic, želim vam še naprej uspešno delo. Hvala.</p>
            </sp>
            <sp xml:id="SDZ5-Redna-32-2011-10-17.sp104">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo dajem gospe Darji Lavtižar Bebler.</p>
            </sp>
            <sp xml:id="SDZ5-Redna-32-2011-10-17.sp105">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik.</p>
               <p>Očitno nas čas preganja, ker moramo čez nekaj minut končati to razpravo, zato bom
               poskušala biti zelo kratka.</p>
               <p>Na vsak način ni mogoče zaključiti to razpravo drugače, kot izreči vse priznanje
               varuhinji človekovih pravic in njenim sodelavcem, se pravi Uradu varuha človekovih
               pravic, za tako obsežno poročilo, za tako temeljito poročilo in za poročilo, ki je
               seveda izrazito občutljivo do najmanjših drobnih, če rečem tako, skrbi in problemov,
               ki zadevajo našega državljana in državljanko oziroma človeka in ljudi sploh.</p>
               <p>Tudi predlogov in priporočil ni mogoče oceniti drugače, kot da so primerna in da jih
               kaže sprejeti in pozdraviti.</p>
               <p>Zdaj se mi edino zastavlja to vprašanje, s 43 zaposlenimi je pravzaprav najbrž že res
               težko opraviti vse to delo, ki ga tudi to poročilo izkazuje. Pri tem se mi pa tudi že
               zastavlja nadaljnje vprašanje, ali ne kaže tudi že razmišljati po toliko letih
               obstoja tega instituta in te institucije, da bi morda razmislili o pristojnostih
               varuha človekovih pravic.</p>
               <p>Namreč, nekako človek dobi občutek in nehoteno primerjavo z Ustavnim sodiščem, ki smo
               mu tudi v ustavi že določili zelo veliko število pristojnosti, pa smo potem
               ugotovili, da vseh teh pristojnosti ne more realizirati, ker je posledica tega
               števila pristojnosti pravzaprav zasutost Ustavnega sodišča. Zdi se mi, da se nekaj
               podobnega pojavlja tudi pri varuhu človekovih pravic oziroma varuhinji človekovih
               pravic.</p>
               <p>Poročilo je seveda tako bogato, da bi ga morali prebrati vsi resorni ministri, vsi
               državni uradniki, ki delujejo na teh resorjih, ampak cela vrsta stvari je takšnih, ki
               bi jih pravzaprav morali že ti resorji postoriti. Vedno sem si predstavljala, da se
               bo varuh človekovih pravic oglašal predvsem tam, kjer bo prihajalo dejansko do zelo v
               nebo vpijočih problemov, čeprav, kot rečeno, tudi to opozarjanje na tudi manjše
               stvari je seveda zelo koristno.</p>
               <p>Zdi se mi, da bi nekako, če primerjam tudi vsakokratna poročila komisarja Sveta
               Evrope za človekove pravice, vendarle kazalo bolj razmišljati v tej smeri, da se
               izpostavijo tiste najbolj problematične stvari. Tako se tudi varuh ne bi izgubljal v
               podrobnostih in tako bi tudi tista opozorila, ki bi prišla s strani varuha, bila v
               javnosti nekako veliko bolj opažena, kot pa so nekatera zdaj. Tako si jaz
               predstavljam.</p>
               <p>Je pa to poročilo seveda tudi zelo pomemben prispevek k ozaveščanju ljudi in v tem
               zvezi bi želela tudi opozoriti in povedati, da se ne strinjam s tem, da se zapira v
               Sloveniji center Sveta Evrope. Zdi se mi, da je ta center nekaj teh nalog opravljal
               zelo intenzivno, da so se ljudje navadili na to, da tam dobijo ustrezne informacije s
               področja človekovih pravic in varovanja le-teh, in da je pravzaprav na nek način
               neracionalno ukinjati nekaj, kar se je že zelo dobro postavilo.</p>
               <p>Govorila sem o priporočilih in povedala, da se je moč z vsemi strinjati, vendar so
               nekatera takšna priporočila, ko se človek vpraša, ali je res prav, da prihajajo z
               mesta varuha človekovih pravic, ko pa je jasno, da bi tako morali ravnati že tisti,
               ki so pristojni. Eno takšnih priporočil je recimo v zvezi s policijskimi postopki, ki
               pravi: <q>"Varuh ponovno priporoča, da so policisti v razmerju do osebe v postopku
               vselej korektni, tudi v stikih na besedni ravni, postopki policistov pa zakoniti."</q> Se
               pravi, varuh priporoča, da morajo biti postopki policistov zakoniti. Ja, seveda! S
               tem primerom sem hotela pravzaprav prikazati, da je morda tudi že nek pravi čas
               nastopil, da je treba razmisliti, kam je treba to nujno energijo usmerjati in si ne
               dovoliti in dopustiti situacije, ko bi se ta energija pravzaprav na nek način
               razvodenela. Ker gre to poročilo v vse pore družbenega življenja in ker je tudi tako
               napisano, se potem nehote ustvari vtis, da ostanejo najbolj pomembne stvari nekako v
               ozadju oziroma ne dovolj izpostavljene in ne dovolj opažene. Sicer pa, kot rečeno,
               vse priznanje in čestitke za to poročilo. Hvala lepa.</p>
            </sp>
            <sp xml:id="SDZ5-Redna-32-2011-10-17.sp106">

               <speaker>PREDSEDNIK LJUBO GERMIČ:</speaker>

               <p>Glede na časovni potek seje, prekinjam to točko dnevnega reda, ki jo bomo nadaljevali
               jutri ob 9. uri.</p>
               <p>Predlagam minuto premora, preden začnemo s 1. točko dnevnega reda.</p>
               <p>Spoštovane poslanke in poslanci, predsednik Vlade, spoštovane ministrice in
               ministri.</p>
               <p>Nadaljujemo z delom.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN
                  POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 29
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom ter drugim
               odstavkom 245. člena Poslovnika Državnega zbora.</p>
               <p>Na prvi dve vprašanji poslanca opozicije in poslanca koalicije bo odgovoril
               predsednik Vlade. V nadaljevanju bi morali slediti odgovori na poslanska vprašanja,
               postavljena na 31. seji Državnega zbora, vendar zaradi opravičene odsotnosti ministra
               za kmetijstvo, gozdarstvo in prehrano ter ministra za zdravje na ta vprašanja ne
               bosta odgovarjala. Vsaka poslanka oziroma vsak poslanec ima za postavitev vprašanja
               na voljo 3 minute. Predsednik Vlade, ministrica in ministri odgovorijo na vprašanje v
               največ 5 minutah. Če je vprašanje postavljeno več ministrom, imajo vsi skupaj na
               voljo 5 minut za odgovor. Poslanec, ki ne bo zadovoljen z odgovorom, lahko zahteva
               dopolnitev odgovora, ne more pa postaviti dodatnega vprašanja. Poslanke in poslance
               prosim, da ste na to pozorni. Obrazložitev zahteve za dopolnitev odgovora poslanec
               predstavi v dveh minutah. Dopolnitev odgovora pa sme trajati največ tri minute.
               Poslanec, ki je postavil vprašanje, lahko zahteva, da se na naslednji seji opravi
               razprava o odgovoru predsednika Vlade, ministrice ali ministra. O tem odloči Državni
               zbor brez razprave. V primeru, da poslanec na postavljeno vprašanje danes ne bo dobil
               odgovora, mu morajo predsednik Vlade ali minister v 30 dneh predložiti pisni odgovor.
               Poslanec, ki je postavil vprašanje, na katerega ni bilo odgovorjeno, lahko izjavi, da
               vztraja pri ustnem odgovoru.</p>
               <p>V zvezi s to točko so se za danes opravičili: gospod mag. Dejan Židan minister za
               kmetijstvo, gozdarstvo in prehrano, gospod dr. Franc Križanič, minister za finance,
               gospod Dorijan Marušič, minister za zdravje, gospod dr. Igor Lukšič, minister za
               šolstvo in šport ter minister v funkcija ministra za visoko šolstvo, znanost in
               tehnologijo. Na klop ste prejeli pregled poslanskih vprašanj, na katera v
               poslovniškem roku ni bilo odgovorjeno.</p>
               <p>Prehajamo na predstavitev poslanskih vprašanj. Na prvi dve vprašanji bo odgovarjal
               predsednik Vlade gospod Borut Pahor. Najprej mu bo s strani opozicijskih poslancev
               vprašanje postavil gospod mag. Radovan Žerjav.</p>
            </sp>
            <sp xml:id="SDZ5-Redna-32-2011-10-17.sp107">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani predsednik Vlade, ministrice in
               ministri!</p>
               <p>Mandat vladi se je iztekel, parlamentu pa se izteka v teh dneh. Prihaja čas, da
               potegnemo črto in ocenimo rezultate našega dela. V tem mandatu smo se soočali z
               največjo finančno in gospodarsko krizo v zgodovini naše mlade države. Vladi je v teh
               težkih časih kljub vsemu uspelo ohraniti socialni mir in raven socialnih pravic na
               takem nivoju, da večina državljank in državljanov te krize ne občuti v takšni meri,
               kot bi jo v nasprotnem primeru lahko. To priznanje smo vam že večkrat tudi javno
               izrekli.</p>
               <p>Mnogo manj, po moji oceni, premalo pozornosti pa je Vlada pod vašim vodstvom
               namenjala gospodarstvu, njegovemu zagonu, novim delovnim mestom, odstranjevanju
               administrativnih ovir, izboljševanju poslovnega okolja in še bi lahko našteval. Na
               tem mestu lahko trdim, da se je pravzaprav na račun ohranjanja trenutnega socialnega
               miru in visokega standarda socialne države ogrozila možnost vzdrževanja socialnega
               miru in socialne pravičnosti na srednji in dolgi rok. Ta socialni mir smo namreč,
               žal, ohranjali na račun zadolževanja. Na takšen način to lahko počnemo še kratek čas,
               leto ali dve, potem pa bo konec. Zadolžili se bomo do dovoljenih mejah, potem pa bo
               sredstev preprosto zmanjkalo. Zmanjkalo jih bo za vse. In to, spoštovani predsednik
               Vlade, zagotovo ni dobro.</p>
               <p>V zadnjem času smo sicer priča rahli rasti slovenskega gospodarstva, žal je to le
               posledica izboljšanja klime v državah, kamor slovenska podjetja največ izvažajo.
               Nikakor to ni zasluga gospodarske politike te države. Še celo več. Slovenski izvozni
               kazalci so slabši kot kazalci primerljivih držav, kar potrjuje dejstvo, da v
               Sloveniji nimamo ustrezne gospodarske politike.</p>
               <p>Spoštovani predsednik Vlade zanima me:</p>
               <p>Kako vi ocenjujete uspešnost vladne gospodarske politike tega mandata?</p>
               <p>Hvala lepa.</p>
            </sp>
            <sp xml:id="SDZ5-Redna-32-2011-10-17.sp108">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Imate besedo gospod predsednik Vlade.</p>
            </sp>
            <sp xml:id="SDZ5-Redna-32-2011-10-17.sp109">

               <speaker>BORUT PAHOR:</speaker>

               <p>Iskreno povedano, ocenjujem pristransko. Ne ocenjujem, da je stanje odlično, ne
               ocenjujem, da je stanje porazno. Ocenjujem, da je zadovoljivo. Na kratko, puščamo za
               seboj potencial, ki daje novi vladi, kdorkoli bo že to vlado vodil, možnost, da
               Slovenijo pelje naprej. In to ne velja za vse države v Evropski uniji.</p>
               <p>Preden odgovorim na vaše vprašanje, naj tudi spomnim, in pri tej oceni ostajam, da za
               gospodarsko krizo, v katero smo prišli skupaj s tako rekoč svetovno recesijo, ni bila
               kriva prejšnja vlada. Ampak vendarle moram našteti nekaj številk, ki sežejo še daleč
               nazaj od prejšnje vlade, da bo jasno, kakšno stanje je Slovenija dobila konec leta
               2008, da bo jasno, kako težko je bilo potem iz minus 8,2 padca BDP v 2009 priti sedaj
               na gospodarsko rast 1,5.</p>
               <p>Od leta 2002, da gremo daleč nazaj, ko smo imeli v odnosu do tujine 247 milijonov
               evrov presežka, smo do leta 2008 predelali skoraj 2,3 milijarde, to je 6 % BDP
               primanjkljaja. Od leta 2004 do leta 2008 se je bruto zunanji dolg povečal za 155 %, s
               15 na 39 milijard. Zaradi znižanja davčnih stopenj v letu 2005 in zlasti v letu 2007
               je Slovenija v letu 2009 izgubila 911 milijonov prihodkov ali 2,6 BDP, v letu 2011 pa
               se je delež primanjkljaja, zaradi posledic te reforme povečal na 2,7 BDP letno. Zakaj
               pravim, da prejšnja vlada v tem smislu ni kriva? Saj ni mogla – tako kot nobeno
               gospodarstvo na svetu in nobena politika na svetu – predvideti, da bo konec te visoke
               konjunkture in da bo tako globok padec v recesijo. To so bile formule za konjunkturo,
               ki smo ji bili priča, ampak ko je prišla recesija, je vse obrnila na glavo. In to
               situacijo sem zatekel jaz s svojimi kolegi. Takoj smo morali seveda reagirati. Mi smo
               sprejeli dva svežnja ukrepov, namenjenih finančnemu sektorju, gospodarstvu in javnemu
               sektorju. Protikrizni ukrepi, s katerimi je vlada v prvem letu mandata omilila učinke
               svetovne krize in ohranila socialno povezanost, so bili v začetku leta 2010
               nadgrajeni z izhodno strategijo. Sledili smo trem ključnim dolgoročnim ciljem:
               povečati konkurenčnost gospodarstva in zagotoviti razvojne prioritete. Deloma smo v
               tem uspeli, ne toliko kot smo želeli, deloma tudi zaradi padlih reform. Pa ne samo
               zaradi samega padca reform, zaradi atmosfere, ki se je vzpostavila z dejstvom, da z
               referendumi lahko blokiramo reforme. Socialni partnerji so dobili v roke orožje, s
               katerim so lahko takoj postavili vlado v situacijo: če ne bo po našem, bo referendum.
               In to je blokiralo nadaljnjo reformno politiko zagotoviti dolgoročno stabilnost
               javnih financ in seveda ohraniti socialno kohezivnost. Sem vesel za to korektnost, da
               ste opazili to. Na koncu koncev, ali veste, prav ta kriza, ki smo ji sedaj priča v
               nadaljevanju, ker podivjana finančna industrija pač ni bila obvladana po koncu
               recesije, misleč, da je recesije konec in da lahko delamo po starem naprej, je
               pripeljala do novih problemov na svetovnem trgu in povzročila, da bo gospodarsko
               okrevanje daljše, imamo danes tam pred ljubljansko borzo ljudi, ki protestirajo proti
               temu, in po celem svetu. Protestirajo proti socialni nepravičnosti. V Sloveniji je
               dohodkovna neenakost med najnižjimi v Evropski uniji, in to prispeva malo k temu, da
               kolikor so naši ljudje razočarani nad situacijo, vendarle vedo, da socialne razlike
               niso prevelike.</p>
               <p>Ker me boste gotovo še nekaj vprašali, bom lahko nadaljeval z odgovorom.</p>
            </sp>
            <sp xml:id="SDZ5-Redna-32-2011-10-17.sp110">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod predsednik Vlade.</p>
               <p>Gospod mag. Radovan Žerjav, želite dopolnitev odgovora?</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp111">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Moja ocena je, da bi vendarle te formule, o katerih ste govorili, bilo treba bolje
               spremeniti. In to vračanje ves čas, in temu smo bili priča praktično ves ta mandat v
               Državnem zboru, vračanje v prejšnji mandat in še v mandate, ne vem koliko nazaj,
               pravzaprav ne vodi nikamor. Prevzeli ste takrat oblast in vaša naloga in odgovornost
               je bila, da zadeve spremenite. Če je kaj storila prejšnja vlada ali predprejšnja ali
               ne vem katera za nazaj narobe, je bilo treba spremeniti. Tako kot dežurni zdravnik,
               ki pride na svoje delo in od svojega predhodnika prevzame posel, pregleda vse
               paciente in če ugotovi, da je prejšnji zdravnik kaj storil napak, mora in je dolžan
               to spremeniti. Ampak po moji oceni, kar je bilo ključno, kar ni bilo narejeno, pa bi
               bilo potrebno, je brezkompromisno varčevanje, spoštovani, predsednik Vlade, celotnega
               javnega sektorja. Ne da ne dolgo tega slišimo en primer, kar stresel sem se,
               protokolarni objekt Brdo kupi perzijski tepih za 150 tisoč evrov. V času največje
               krize kupujemo perzijski tepih za 150 tisoč evrov za protokol. V času predsedovanja
               se je tam zgrnila vsa politična evropska smetana, pa smo zmogli to tudi brez tega
               perzijskega tepiha. Učinkovit spopad s korupcijo in gospodarskim kriminalom in
               povrnitev zaupanja v učinkovito pravno državo. Tu smo padli na izpitu, tega zaupanja
               preprosto ni več. Če pogledate vse javne ankete, kakšno je zaupanje ljudi v slovensko
               pravno državo, boste videli, da je to katastrofa in polom. Se opravičujem, ker nimam
               več časa. Hvala lepa.</p>
            </sp>
            <sp xml:id="SDZ5-Redna-32-2011-10-17.sp112">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod predsednik Vlade gospod Borut Pahor, imate besedo.</p>
            </sp>
            <sp xml:id="SDZ5-Redna-32-2011-10-17.sp113">

               <speaker>BORUT PAHOR:</speaker>

               <p>Kaj smo torej storili? Zakon o preprečevanju zamud pri plačilih, ki je zarezal v
               plačilno nedisciplino. Spremembe Zakona o javnih naročilih, ki onemogočajo morebitno
               izigravanje podizvajalcev in poddobaviteljev. Z intervencijskim zakonom smo ohranili
               najmanj 22 tisoč delovnih mest. Kljub povečanju smo stopnjo brezposelnosti ohranili
               na relativno zavidljivi ravni in ostajamo v prvi tretjini držav. Podvojili smo
               sredstva za aktivno politiko zaposlovanja z 183 milijonov na 369. Zagotovljena so
               bila dodatna sredstva SID banki za zagotovitev finančne podpore uspešnim gospodarskim
               projektov. V letu 2010 je banka podelila dvakrat več kreditov kot leta 2008, 840
               milijonov evrov. Skrajšali smo roke vračila DDV in presežke namenili gospodarstvu.
               Povečali smo davčne olajšave za investicije v malih in mikropodjetjih. S spodbudami
               za malo gospodarstvo je bilo podprtih 2 tisoč 509 investicijskih in razvojnih
               projektov v višini blizu 200 milijonov evrov, kar je ustvarilo več kot 3 tisoč novih
               delovnih mest in povečalo dodano vrednost na zaposlenega za 14,3 %. Za zagotavljanje
               konkurenčnosti slovenskega gospodarstva je bilo v obdobju 2008–2011 razpisanih več
               kot za 649 milijonov evrov sredstev ter odobrenih več kot 5 tisoč 800 projektov
               podjetij. Uveljavili smo posebne razvojne spodbude za preboje na nove trge in
               izplačali subvencije za tehnološke centre za raziskave in razvoj 64 milijonov evrov.
               Vlaganja javnih sredstev v raziskave in razvoj so se v času mandata te vlade bistveno
               povečala, v letu 2009 za 47 % glede na prejšnje leto, potem pa še za okoli 20 % v
               letu 2010. V tem mandatu smo bistveno izboljšali črpanje sredstev EU . Še leta 2008
               smo imeli neto negativen položaj, v proračun EU smo morali vplačati 65 milijonov
               evrov. Sedaj pa smo neto prejemnik. Od leta 2010 smo iz EU počrpali 327 milijonov
               evrov neto. Zadnji podatek za letošnje leto se nanaša na prva tri četrtletja in smo
               neto prejemnik 244 milijonov evrov iz proračuna. Predvidoma bo znesek do konca tega
               leta povečan na 461. Od leta 2008 do 2010 smo izrazito izboljšali zunanjetrgovinsko
               ravnotežje, saj se je na primer primanjkljaj tekočega računa plačilne bilance
               zmanjšal za 2 milijardi evrov. Našemu gospodarstvu se tako rekoč ni več treba
               zadolževati za financiranje zunanjetrgovinskega primanjkljaja. V našem mandatu smo
               uspešno obvladali tudi inflacijo, ki je več kot pol nižja kot je v povprečju Evropske
               unije in močno nižja tudi od povprečja območja evra.</p>
            </sp>
            <sp xml:id="SDZ5-Redna-32-2011-10-17.sp114">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>S strani poslancev koalicije bo predsedniku Vlade vprašanje postavil gospod mag.
               Borut Sajovic.</p>
            </sp>
            <sp xml:id="SDZ5-Redna-32-2011-10-17.sp115">

               <speaker>MAG. BORUT SAJOVIC:</speaker>

               <p>Hvala lepa, gospod predsednik za besedo.</p>
               <p>Gospod predsednik Vlade, moje vprašanje se nanaša na organizacijo vlade in javne
               uprave v bodočnosti. V teh treh letih trdega in garaškega dela ste si nabrali
               zagotovo veliko izkušenj tako pozitivnih kot negativnih. Tisti, ki ta trenutek v
               opoziciji nabirajo predvolilne glasove, razmišljajo o tem, da bi ukinili agencije
               ministrstva, zmanjšali zaposlovanje v javni upravi za več kot 30 % in tako naprej.
               Ampak statistika in primerjava z evropskimi državami je tu jasna, Slovenija je nekje
               na sredini, skandinavske države za javno upravo trošijo več bruto družbenega
               proizvoda kot mi, nekatere sosednje države, recimo Nemčija, pa tudi manj.</p>
               <p>Nam se zdi pomembno povedati, da o javnem sektorju razmišljamo in odločamo
               racionalno, da je to pomemben in potreben segment te družbe. Naše razmišljanje –
               Poslanskega kluba Liberalne demokracije Slovenije, kjer smo si za cilj v prihodnosti
               v dobro Slovenije postavili enostavno državo, z manjšim številom ministrstev. Veliko
               vlad je o tem že govorilo, pa še nobeni ni uspelo.</p>
               <p>Kaj vi na podlagi izkušenj triletnega vodenja mislite, kakšna vlada, s kakšnim
               številom ministrstev je optimalna za soočanje s težavami v naslednjem mandatu? Mi smo
               si programsko zastavili cilj 8 ministrstev, z naslednjimi vsebinami: ministrstvo za
               življenjsko okolje, ministrstvo za gospodarske zadeve, ministrstvo za svobodo in
               varnost, ministrstva za znanje, ministrstvo za promocijo in identiteto, ministrstvo
               za kakovost življenja ter ministrstvo za obrambo in zunanje zadeve. Zagotovo je
               prisoten razmislek o zmanjšanju števila vladnih služb, tudi zmanjšanja obsega
               potrebnih sredstev za delo. Na drugi strani pa želimo, in najbrž boste delili naše
               mnenje, da je potrebna reforma javnega sektorja s poudarkom na organizacijskih in
               strukturnih spremembah na področju javnih zavodov, tudi javnih agencij in javnih
               skladov ter sprememba plačnega sistema v javnem sektorju, da bomo spodbujali,
               stimulirali tiste učinkovitejše, bolj uspešne. Prepričan sem, da je delo v zadnjih
               letih dalo tudi kakšne odgovore.</p>
               <p>Kakšne želje, kakšno javno upravo, kakšno vlado, kakšna ministrstva, ocenjujete, da
               bi ta država potrebovala v bodoče?</p>
            </sp>
            <sp xml:id="SDZ5-Redna-32-2011-10-17.sp116">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod predsednik Vlade, izvolite.</p>
            </sp>
            <sp xml:id="SDZ5-Redna-32-2011-10-17.sp117">

               <speaker>BORUT PAHOR:</speaker>

               <p>Hvala, gospod predsednik.</p>
               <p>Spoštovani gospod poslanec, šlo bo za moje mnenje. Stvar novega mandatarja je, da
               odloči, kako bo izvedel stvari po svojem premisleku. Naj vam pa povem, da smo se
               trudili v dveh letih, da bi izpeljali tisto, čemur smo rekli modernizacija javne
               uprave, in da bi kot vrh tega poskusa priporočili s svojimi izkušnjami tudi nov zakon
               o vladi, ki bi upošteval zmanjšanje števila ministrstev. Mislim pa, da je pravica in
               dolžnost novega mandatarja, da po svoji presoji potem sestavi vlado, tako kot misli,
               da bo dobro opravljala svoje delo.</p>
               <p>Tisto, kar je moja izkušnja in izkušnja mojega kabineta, je, da je tako združevanje
               ministrstev smiselno, če se hkrati na novo določijo poslovni procesi. To pomeni
               njihovo poenostavitev in odpravo podvajanja nalog. Na tej podlagi se oblikuje nova
               notranja organizacijska struktura in tej prilagojena kadrovska zasedba – tako po
               številu kot po znanju in kompetencah. Zato je treba računati, da bo ob izvedbi
               reorganizacije prišlo na nekaterih področjih do presežnih delavcev, za katere v
               državni upravi ne bo prostora. Ne glede na število ministrstev je zaradi znižanja
               stroškov in povečevanja kakovosti treba zagotoviti centralizacijo, to je druga
               izkušnja, centralizacijo nekaterih funkcij na ravni celotne državne uprave brez
               izjeme. Med te naloge sodijo najmanj: izvajanje javnih naročil, upravljanje z
               nepremičnim premoženjem, informacijska podpora in kadrovska funkcija. Treba je
               zagotoviti, tretja izkušnja, centralizacijo tako imenovanih podpornih nalog na ravni
               ministrstev, ne glede na samostojnost organov v sestavi. Enako je treba zagotoviti
               centralizacijo podpornih nalog tudi za agencije, na primer skupna režija za vse
               agencije v državi. Zavzemam se za koncept, kjer bodo na ministrstvih združene naloge,
               ki so povezane z oblikovanjem sistema oziroma oblikovanjem posameznih politik. Kot
               veste, smo v mandatu te vlade uvedli programski proračun in mislim, da bi bilo
               smiselno po formuli programskega proračuna organizirati tudi ministrstva.
               Zmanjševanje števila ministrstev je smiselno, če združujejo vsebinsko sorodna in med
               seboj povezana področja.</p>
               <p>Povedal bom, kako bi, če bi imel priložnost sestaviti novo vlado, z racionalizacijo
               ob predhodnih pogojih organiziral vlado, za katero mislim, da bi delala še
               učinkoviteje: Ministrstvo za notranje zadeve, Ministrstvo za zunanje in evropske
               zadeve, Ministrstvo za obrambo, Ministrstvo za finance, Ministrstvo za pravosodje in
               upravo, Ministrstvo za tehnologijo in gospodarstvo, Ministrstvo za promet in
               prostorsko načrtovanje, Ministrstvo za izobraževanje, kulturo in raziskovalno
               dejavnost, Ministrstvo za zdravje, delo, družino in socialno varstvo in Ministrstvo
               za okolje in kmetijstvo.</p>
               <p>To je povezano z našo odločitvijo, da pripravimo programski proračun in tako bi tudi
               koncipirali delo ministrstev. Ampak naj povem, vprašanje je, koliko časa bo imel novi
               mandatar, da se s koalicijskimi partnerji posvetuje o tej možnosti, če bo hotel
               racionalizirati vlado z vidika števila ministrstev, še preden bo začel delati.
               Pričakovanja javnosti do nove vlade so ekstremno visoka. Jaz mislim, da so nerealna.
               So ekstremno visoka. Potrebno bo hitro delo, tega pa ne bo mogoče, če se bo najprej
               zapletlo s pripravo zakona o Vladi. Tako da, ne da bi seveda svetoval, najmanj pa
               solil pamet komurkoli, ki pride za menoj, verjetno bo treba, tako kot je, začeti,
               potem pa pospešiti nekatere procese, ki smo jih mi že začeli, postaviti te predpogoje
               in znotraj mandata nove vlade potem zmanjšati število ministrstev. To bi bil moj
               predlog, moj nasvet tistemu, ki prihaja za menoj.</p>
            </sp>
            <sp xml:id="SDZ5-Redna-32-2011-10-17.sp118">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod mag. Borut Sajovic, želite dopolnitev?</p>
               <p>Prosim.</p>
            </sp>
            <sp xml:id="SDZ5-Redna-32-2011-10-17.sp119">

               <speaker>MAG. BORUT SAJOVIC:</speaker>

               <p>Hvala lepa, gospod predsednik Vlade.</p>
               <p>Opravljali ste častno, zahtevno in pošteno ter odgovorno delo. To je bil vaš zadnji
               odgovor v tem mandatu. Z odgovorom sem zadovoljen. Želim vam veliko osebnega
               zadovoljstva, napredka, na javnem področju pa tako kot sedaj seveda delo v dobro in
               korist vseh državljank in državljanov te države, za opravljeno pa iskrena hvala lepa.
            </p>
            </sp>
            <sp xml:id="SDZ5-Redna-32-2011-10-17.sp120">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod predsednik Vlade.</p>
            </sp>
            <sp xml:id="SDZ5-Redna-32-2011-10-17.sp121">

               <speaker>BORUT PAHOR:</speaker>

               <p>V svojem imenu in v imenu kolegic, ministrov in ministric, teh, ki so danes z menoj,
               tistih, ki so bili z menoj zadnja tri leta, bi se rad zahvalil Državnemu zboru za
               raven razprave, ki smo ji bili priča. Jaz sem v tej dvorani od leta 1990, kot so tudi
               nekateri med vami, in sem lahko spremljal razvoj kulture dialoga. Mislim, da so
               kakšne stvari, na katere smo lahko ponosni, ne da komurkoli od nas kakšna stvar ne
               uide, ne da kdaj ni izrečena beseda odveč, ampak če primerjam raven kulture dialoga
               na začetku in danes, vidim, da postajamo ena zrela demokracija. Dialog, odkritost,
               odprtost, kritičnost, kdaj mogoče še vedno preostra beseda, ampak to je stvar okusa,
               vendar pa ni več tistih žaljivk in pripomb, ki ne sodijo v ta visoki zbor.</p>
               <p>Tudi vam želim tako zasebno kot javno čim več dobrega, vam, predsednik, pa se
               zahvaljujem za sodelovanje v tem mandatu! Hvala lepa.</p>
            </sp>
            <sp xml:id="SDZ5-Redna-32-2011-10-17.sp122">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod predsednik Vlade Borut Pahor. Poslanca poslanskih skupin SDS in
               Zares vprašanja predsedniku Vlade nista naslovila. Kot sem že omenil, odgovorov na
               poslanska vprašanja, postavljena na 31. seji zbora, zaradi opravičene odsotnosti
               gospoda mag. Dejana Židana, ministra za kmetijstvo, gozdarstvo in prehajamo, in
               gospoda dr. Marušiča, ministra za zdravje, ne bo. Prehajamo na vprašanja poslank in
               poslancev. Gospod Franci Kek je zastavil vprašanje gospodu ministru za promet dr.
               Patricku Vlačiču. <stage>(Ga ni.)</stage> Gospod Samo Bevk je postavil vprašanje ministru za promet
               gospodu dr. Patricku Vlačiču ter ministru za okolje in prostor gospodu dr. Roku
               Žarniću.</p>
               <p>Gospod Samo Bevk, imate besedo.</p>
            </sp>
            <sp xml:id="SDZ5-Redna-32-2011-10-17.sp123">

               <speaker>SAMO BEVK:</speaker>

               <p>Hvala lepa za besedo, gospod predsednik, spoštovani zbor! Čeprav se mandat vlade
               izteka, sem se vseeno odločil, da postavim poslansko vprašanje ministroma za promet
               in okolje in prostor. Tudi v mandatu 2004–2008 sem svoje zadnje poslansko vprašanje
               naslovil na prometnega ministra, takrat je bil to mag. Radovan Žerjav, tematika pa je
               zelo podobna: posodobitev prometne infrastrukture na območju četrte razvojne osi.</p>
               <p>Tokrat gre moje vprašanje v tej smeri. Odbor za promet Državnega zbora Republike
               Slovenije se je seznanil na seji 30. septembra v okviru svojih pristojnosti in na
               podlagi razpoložljivega gradiva s predlaganimi rešitvami državnega prostorskega
               načrta za državno cesto R1-210 na odseku Cerkno–Hotavlje in s sklepom Vlade Republike
               Slovenije z dne 10. junija 2010, s katerim se Vlada strinja, da se postopki priprave
               državnega prostorskega načrta nadaljujejo v skladu s predlogom najustreznejše
               variantne rešitve, to je variante sever dva.</p>
               <p>Ministra dr. Patricka Vlačiča in ministra dr. Roka Žarnića sprašujem:</p>
               <p>Kakšne aktivnosti sta sprožila po seji Odbora za promet v zvezi z nadaljevanjem
               priprave državnega prostorskega načrta?</p>
               <p>Prav tako me zanima:</p>
               <p>Ali ste že naročili izdelavo idejnega projekta za izbrano varianto Sever 2?</p>
               <p>Zakaj sem to vprašanje postavil tik pred koncem tega mandata? Tudi zaradi tega, ker
               je narava tega dela taka, se pravi, da je operativna, da ne glede na to, ali je neka
               vlada v odhajanju, druga pa v prihajanju, lahko strokovne službe obeh ministrstev ne
               glede na volitve, ne glede na sestavo nove vlade, pripravljajo strokovne osnove in
               vse potrebno za državni prostorski načrt za konkretno cesto v okviru četrte razvojne
               osi, ki povezuje severno Primorsko z Gorenjsko, se pravi povezava med Cerknim in
               Hotavljami.</p>
            </sp>
            <sp xml:id="SDZ5-Redna-32-2011-10-17.sp124">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod minister za promet dr. Patrick Vlačič.</p>
            </sp>
            <sp xml:id="SDZ5-Redna-32-2011-10-17.sp125">

               <speaker>DR. PATRICK VLAČIČ:</speaker>

               <p>Hvala, predsednik.</p>
               <p>Imeli smo poglobljeno razpravo na Odboru za promet in s predlaganimi rešitvami
               državnega prostorskega načrta se je kot najustreznejša kazala varianta Sever 2,
               vendar pa je investicijsko najbolj neugodna, ne dosega priporočene ekonomske
               upravičenosti. Do predloga obstajata tudi različni mnenji dveh lokalnih skupnosti, na
               eni strani Gorenje vasi in na drugi strani Cerknega, ki to varianto zavrača kot
               nesprejemljivo.</p>
               <p>Glede na to, da je predlagana rešitev najprimernejša po prostorskem in okoljskem
               vidiku, menim, da lahko s predlagano traso nadaljujemo, ob pogoju, da se izvede
               smiselna optimizacija prostorskih ureditev, na podlagi katere bo upravičenost
               projekta bolj sprejemljiva. Poleg tega pa je treba v nadaljevanju postopka pridobiti
               konsenz lokalnih skupnosti, v nasprotnem primeru takšna gradnja ni smiselna. Sredstev
               v letošnjem proračunu za nadaljevanje priprave strokovnih podlag, v tem primeru
               idejnega projekta, ni. Upam, da se bodo z morebitnim rebalansom za leto 2012 ta
               sredstva zagotovila in takrat se bo lahko nadaljevala priprava državnega prostorskega
               načrta. Do nadaljnjega ne more potekati.</p>
               <p>Uspešen zaključek projekta je pogojen s tem, da se o NRP-jih za 2013 in 2014 sredstva
               potem ne zmanjšuje oziroma umikajo.</p>
            </sp>
            <sp xml:id="SDZ5-Redna-32-2011-10-17.sp126">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Samo Bevk, želite dopolnitev odgovora?</p>
               <p>Prosim.</p>
            </sp>
            <sp xml:id="SDZ5-Redna-32-2011-10-17.sp127">

               <speaker>SAMO BEVK:</speaker>

               <p>Hvala lepa, gospod predsednik.</p>
               <p>Vprašanje je bilo naslovljeno tudi na ministra za okolje in prostor. Zanima me, če
               ima tudi minister dr. Roko Žarnić kakšen komentar k tej zadevi. Bi pa povedal še
               nekaj. Res je, da je ta odsek izredno finančno zahteven, vendar bomo lahko realno
               vrednost tega projekta ocenili šele, ko bomo imeli idejni projekt. V tej fazi lahko
               zgolj približno, zgolj aproksimativno ocenimo vrednost nekega projekta. Dejanska
               vrednost pa se bo pokazala šele ob izdelavi idejnega projekta. Poleg tega je treba
               pogledati investicijsko vrednost projekta v celoti. Ne samo tisti nekaj kilometrov
               dolgi odsek, ki je najdražji na celotnem odseku, ampak celotno traso, se pravi, traso
               od Robiča, od meje z Italijo do Želina, kjer se ta krak četrte razvojne osi razdeli
               na idrijsko-logaški krak, ki se konča v Logatcu na avtocesti in cerkljansko-gorenjski
               krak, ki se konča v Škofji Loki. Če v javnosti prikazujemo projekt samo na teh nekaj
               kilometrih med Cerknim in Hotavljami, da je finančno tako zahteven in da potem ni
               upravičen, se mi zdi, da je to nekorektno zavajanje javnosti. To sem na odboru tudi
               pojasnil. Mislim, da bi morali ta projekt in vrednost tega projekta oceniti na
               celotni trasi. Kljub temu pa mislim, da bi morali s tem projektom čim prej
               nadaljevati in zagotoviti sredstva v državnem prostorskem načrtu.</p>
               <p>Mislim pa, ne vem če so pravi odgovor napisali gospodu ministru, da obstajajo tudi
               postavke, ki so<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-32-2011-10-17.sp128">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod Bevk.</p>
               <p>Gospod minister za okolje in prostor dr. Roko Žarnić, imate besedo.</p>
            </sp>
            <sp xml:id="SDZ5-Redna-32-2011-10-17.sp129">

               <speaker>DR. ROKO ŽARNIĆ:</speaker>

               <p>Hvala. Spoštovani gospod predsednik, spoštovane gospe poslanke in poslanci!</p>
               <p>Nimam kaj dosti dodati. Kot že rečeno, DPN se pripravlja in naslednji korak je
               naročilo idejnega projekta, kot je bilo že slišano. Direkcija za ceste je tista, ki
               mora ta idejni projekt naročiti. Ko bo ta projekt pripravljen, bo lahko naše
               ministrstvo nadaljevalo z delom. Hvala lepa.</p>
            </sp>
            <sp xml:id="SDZ5-Redna-32-2011-10-17.sp130">

               <speaker>PREDSEDNIK LJUBO GERMIČ:</speaker>

               <p>Hvala.</p>
               <p>Gospod Jože Tanko bo postavil vprašanje gospodu ministru za pravosodje gospodu Alešu
               Zalarju.</p>
            </sp>
            <sp xml:id="SDZ5-Redna-32-2011-10-17.sp131">

               <speaker>JOŽE TANKO:</speaker>

               <p>Hvala lepa za besedo. Vsem prav lep pozdrav!</p>
               <p>En sodni proces v zadevi Patria je na prvi stopnji zaključen. Bivši minister Karel
               Erjavec in bivši načelnik Generalštaba Slovenske vojske general Albin Gutman,
               politično in strokovno najodgovornejša za izvedbo mednarodnega razpisa za nabavo
               osemkolesnikov, sta bila oproščena obtožb. Sodnik je v obrazložitvi sodbe dejal: <q>"Če
               je Slovenija kupila slabše oklepnike, bi lahko nastali politična in vojaška škoda,
               vsekakor pa ne moremo govoriti o proračunski škodi."</q> Oba oproščena sta večkrat tudi
               izjavila, da ne Vlada, ne tedanji premier Janez Janša nista v nobeni fazi razpisa
               karkoli sodelovala ali odločala. To potrjujejo tudi vsi razpoložljivi vladni in drugi
               dokumenti. Kljub temu je bil proti bivšemu premierju Janši začet sodni postopek, v
               katerem se obtoženemu v predlogu očita, da je neugotovljenega dne na neugotovljenem
               kraju na neugotovljen način sprejel obljubo plačila. Čeprav se mu ne očita nastanek
               neposredne premoženjske škode, kar je po ZKP-ju podlaga za sodelovanje pravobranilca
               na procesu pred okrajnem sodiščem, sodelujeta kar dve pravobranilki. Ob tem bi vas
               spomnil še na razsodbo Višjega sodišča v Ljubljani, ki je v zadevi I Kp 1050/2004
               zapisalo, <q>"opredelitev oškodovanca temelji na vzročni zvezi med kaznivim dejanjem in
               kršitvijo ali ogrozitvijo njegove premoženjske ali osebne pravice, ki je s kaznivim
               dejanjem neposredno oškodovan in je subjekt oziroma nosilec kakšne pravice, ki je
               prekršena ali ogrožena"</q>. Torej stvar je potem jasna.</p>
               <p>Sprašujem pa naslednje:</p>
               <p>Ali morda v tej zadevi Patria, proces proti Janši, le obstaja morda kakšen konkreten
               premoženjsko pravni zahtevek in kakšen je?</p>
               <p>Iz opisanega kaznivega dejanja v javnoobjavljenem obtožnem predlogu namreč nikjer ne
               izhaja očitek nastanka premoženjske škode, kar bi ob veljavni pravni ureditvi
               predstavljalo podlago za navzočnost oziroma udeležbo pravobranilstva na sojenju.</p>
               <p>Na podlagi čigavih usmeritvenih navodil delujeta pravobranilki?</p>
               <p>Kateremu državnemu organu poročata pravobranilki o zadevi Patria?</p>
               <p>Katera procesna dejanja opravljata pravobranilki?</p>
               <p>Na osnovi katerega določila zakona sta prisotni kar dve pravobranilki na procesu na
               najnižji stopnji pravosodja?</p>
               <p>Hvala lepa.</p>
            </sp>
            <sp xml:id="SDZ5-Redna-32-2011-10-17.sp132">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Imate besedo, gospod minister za pravosodje gospod Aleš Zalar.</p>
            </sp>
            <sp xml:id="SDZ5-Redna-32-2011-10-17.sp133">

               <speaker>ALEŠ ZALAR:</speaker>

               <p>Hvala lepa.</p>
               <p>To isto vprašanje ste, spoštovani gospod poslanec, že postavili in nanj prejeli tudi
               odgovor. Kljub temu bom ponovil tisto, kar v tem odgovoru piše. Ponovil bom tako, da
               ga bom povzel.</p>
               <p>Najprej pojasnilo. Ministrstvo za pravosodje, kajti name ste naslovili to vprašanje,
               ni pristojno ministrstvo, ki bi lahko v tej zadevi, ki jo omenjate, izdajalo
               kakršnakoli usmeritvena navodila Državnemu pravobranilstvu in jih tudi ni izdajalo v
               zadevi, o kateri sprašujete. Pristojno ministrstvo je Ministrstvo za obrambo. Torej
               ste postavili to vprašanje nepristojnemu ministru, pa vam bom kljub temu še naprej
               odgovarjal, čeprav sem vam že pisno odgovoril.</p>
               <p>To vprašanje zastopanja Državnega pravobranilstva v kazenskem postopku je povezano z
               odločitvijo sodišča. Sodišče je bilo tisto, ki je pozvalo državo, da se udeleži
               sojenja kot potencialni oškodovanec v tej zadevi. In na osnovi tega vabila se potem v
               skladu z zakonom o Državnem pravobranilstvu te obravnave udeležuje pristojni
               pravobranilec oziroma pravobranilka. Gre torej za povsem običajen postopek, kadar se
               ocenjuje, da bi država lahko bila oškodovanec. Ali je država oškodovanec, o tem bo
               odločilo sodišče. Država ima pravico, da priglasi premoženjskopravni zahtevek, država
               ima pravico, da v okviru odločanja kazenskega sodišča predlaga dokaze, ki naj
               dokazujejo dejstva v zvezi s tem premoženjskopravnim zahtevkom, ne pa morda dokaze o
               sami krivdi obdolžencev. To je stvar drugega pristojnega organa, Državnega tožilstva,
               ki ta postopek vodi. Tak postopek ni popolnoma nič neobičajnega. Državni
               pravobranilci zastopajo premoženjskopravne zahtevke v številnih sodnih postopkih.</p>
               <p>Rad bi vas nekoliko popravil. Ker ste uvodoma omenili sodni postopek, ki je potekal
               oziroma še poteka zoper nekdanjega obrambnega ministra Erjavca, po mojih podatkih ta
               zadeva ni zaključena. Po mojih podatkih je bila v tej zadevi vložena pritožba, zato
               so sklepanja, ki jih povzemate iz dosedanje odločitve, sklepanja na osnovi
               nepravnomočne sodne odločitve in v tem pogledu vsaj preuranjena.</p>
               <p>Ministrstvo za pravosodje v tej zadevi v zvezi s tem vašim vprašanjem ne more dati
               nobenega konkretnega odgovora, ker pač ni pristojno ministrstvo. Hvala.</p>
            </sp>
            <sp xml:id="SDZ5-Redna-32-2011-10-17.sp134">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Jože Tanko, želite dopolnitev odgovora?</p>
            </sp>
            <sp xml:id="SDZ5-Redna-32-2011-10-17.sp135">

               <speaker>JOŽE TANKO:</speaker>

               <p>Hvala lepa.</p>
               <p>Spoštovani gospod minister, tudi na tisto moje pisno vprašanje niste odgovorili, ker
               niste pristojni. Tako da samo ugotovimo, zakaj ponovno sprašujem.</p>
               <p>Jaz sem vam v uvodu prebral tisto, kar je dejal sodnik na prvi stopnji. Dejal je, da
               o proračunski škodi ne moremo govoriti.</p>
               <p>Zanima me:</p>
               <p>Zakaj ta postopek pravzaprav teče na tak način, če se je tudi ministrica za obrambo
               distancirala od vložene začasne odredbe Državnega pravobranilstva zoper Rotis in
               Patrio?</p>
               <p>Kdo je torej tisti pristojni državni organ, ki usmerja delo pravobranilstva v tem
               konkretnem sodnem postopku? Kdo je tisti? Ministrstvo za obrambo, ki se je
               distanciralo od tega? Ali je to Vlada? Ali je to kdo drug?</p>
               <p>Ali to poteka na nek tajen ali kakšen drugačen način?</p>
               <p>Glede na to, da država preko pravobranilstva daje usmeritvena navodila, se tu ne
               moremo izogniti dejstvu, da gre za politični in ne za kazenski proces, da se sodni
               proces preko pravobranilstva usmerja s strani Vlade ali resornega ministra, to se
               pravi ministrice za obrambo, ali kakšnega drugega ministra, pristojnega za pravosodje
               in notranje zadeve. In tu, če tako te stvari potekajo, spoštovani minister, gre za
               nedopusten poseg politike v neodvisno sodstvo. In žal to dopuščata tako generalni
               državni tožilec Fišer kakor tudi predsednik Vrhovnega sodišča gospod Masleša.</p>
               <p>In še nekaj. V zadevi Satex, kjer je bila dejansko ugotovljena škoda, pa še v mnogih
               drugih postopkih, kjer je bila dejansko oškodovana država, pravobranilstva v teh
               postopkih ni bilo. razprave. In to je dejansko sporno dejstvo. Sodnik ugotovi, da ni
               premoženjske škode, da ni oškodovanja in sta pravobranilki, v zadevi Satex, obratna
               zgodba, škoda je dejansko nastala, pa ni bilo pravobranilcev.</p>
            </sp>
            <sp xml:id="SDZ5-Redna-32-2011-10-17.sp136">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod Jože Tanko.</p>
               <p>Gospod minister Aleš Zalar.</p>
            </sp>
            <sp xml:id="SDZ5-Redna-32-2011-10-17.sp137">

               <speaker>ALEŠ ZALAR:</speaker>

               <p>Ja, to je pa zdaj že pogovor gluhih. Jaz sem vam povedal, spoštovani gospod poslanec.
               Ministrstvo za obrambo je tisto, ki je pristojno, da v tej zadevi, o kateri
               sprašujete, daje ustrezna usmeritvena navodila Državnemu pravobranilstvu. Zato morate
               vsa vprašanja v zvezi s tem primerom nasloviti na pristojno ministrico, ki sedi tu ob
               meni. Tega žal niste storili. Jaz vam pri reševanju tega problema ne morem pomagati.
               Pravosodno ministrstvo v ta postopek ni vključeno, niti ni nobene zakonske podlage za
               to, da bi bilo vključeno. In to je vse, kar lahko v zvezi s to zadevo rečem, poleg
               tistega, kar sem vam povedal. Odgovor na vaše zastavljeno pisno poslansko vprašanje,
               ki meri na isto temo, ste pa prejeli po evidencah našega ministrstva že pred dnevi.
               Jaz pa ga tu ne bom še enkrat povzemal, ker sem ga enkrat že predstavil.</p>
               <p>Ko pa govorite o zadevi Satex, kolikor je meni znano, je bila v zadevi Satex
               oprostilna sodba, ki pa še ni pravnomočna. To je vse, kar vem, drugih podatkov pa v
               zvezi s to zadevo nimam. Ministrstvo za pravosodje v zvezi s to zadevo tudi ni bilo
               pozvano, da bi kakorkoli sodelovalo s kakršnimikoli navodili.</p>
               <p>Sicer pa se kazenski postopki v Sloveniji ne vodijo glede na odločitve ali
               pričakovanja politike, ampak glede na odločitve državnih tožilcev. Oni so pri tem
               popolnoma samostojni. In prav je, da zasledujejo princip, da v tej državi ni
               nedotakljivih, ne glede na to, ali so to politiki, gospodarstveniki ali navadni
               državljani. Za vse veljajo enaka pravila. To je bistvo načela enakosti pred zakonom,
               Državno tožilstvo ga mora spoštovati in jaz pričakujem, da ga spoštuje v vseh
               zadevah, v vseh konkretnih primerih, tudi v tistem, ki ste ga omenili. Hvala.</p>
            </sp>
            <sp xml:id="SDZ5-Redna-32-2011-10-17.sp138">

               <speaker>PREDSEDNIK LJUBO GERMIČ:</speaker>

               <p>Hvala lepa</p>
               <p>Gospod Jože Tanko, želite podati proceduralni predlog?</p>
            </sp>
            <sp xml:id="SDZ5-Redna-32-2011-10-17.sp139">

               <speaker>JOŽE TANKO:</speaker>

               <p>Hvala lepa, spoštovani predsednik. Spoštovani minister, da ne bo ostalo tako v
               zraku.</p>
               <p>Jaz sem postavil pisno poslansko vprašanje na temo vloge pravobranilstva v tej
               zadevi. Vi ste dejali na nek način, da niste pristojni, da za to odgovarjate in da
               preko vašega ministrstva to ne more iti, zato sem tudi postavil ustno poslansko
               vprašanje. Ministrstvo za obrambo se je od tega procesa distanciralo. Ministrica sedi
               zraven, to vam lahko potrdi. Vi govorite, da je pristojno ministrstvo, ki usmerja
               pravobranilstvo v tej zadevi, Ministrstvo za obrambo. Če se je Ministrstvo za obrambo
               distanciralo, najbrž to ni pristojno ministrstvo, ki sodeluje in daje navodila,
               usmeritve temu pravobranilstvu. To žal ne drži.</p>
               <p>In še nekaj. Tudi niste odgovorili na vprašanje, katera procesna opravila opravljata
               državni pravobranilki, niti komu poročata. Saj to so temeljne zadeve, ki sem jih
               vprašal. In tudi niste pojasnili, zakaj sta na tem procesu dve državni pravobranilki.
               Isto velja za tisto pisno vprašanje, ki sem ga dobil. In meni je žal, da se ministri,
               Vlada ali kdorkoli na tak način izgovarjajo, odgovori so arogantni in ostanejo stvari
               v zraku. V tem primeru, spoštovani gospod minister Zalar, se ne moremo izogniti
               dejstvu, da preko dajanja navodil oziroma usmeritev Državnemu pravobranilstvu, to pa
               dela tisti državni organ, ki je zadevo sprožil – Ministrstvo za obrambo verjetno to
               ni, ker očitno ni – da s tem tudi usmerja sodni postopek na tem delu. In potem tukaj
               ne gre več za nek vsebinski proces, ampak gre za politični obračun s političnim
               nasprotnikom, s političnim konkurentom, in to na način, da ni ugotovljena nikjer v
               tem sodnem spisu pravzaprav nobena premoženjska škoda za državo. Celo sodnik , ki je
               sodil na prvi stopnji, in dejal sem, da na prvi stopnji je proces zaključen, je
               izrecno ob izreku sodbe dejal, da tega premoženjskega oškodovanja države ni.
               Postavlja se vrsta odprtih vprašanj, na katera noče dati nihče nobenega konkretnega
               odgovora, nobenega relevantnega odgovora. Jaz mislim, da je ravnanje države v teh
               primerih pravzaprav povsem neprimerno. Ministri, če ste, potem bi na te stvari morali
               konkretno odgovoriti, ne se pa zavijati za neka leporečja in proforme. Hvala lepa.
            </p>
            </sp>
            <sp xml:id="SDZ5-Redna-32-2011-10-17.sp140">

               <speaker>PREDSEDNIK LJUBO GERMIČ:</speaker>

               <p>Gospod Jože Tanko, niste dali proceduralnega predloga. Vi ste izkušen poslanec,
               veste, da ste s tem tudi zlorabili poslovnik.</p>
               <p>Gospod Janez Ribič bo postavil vprašanje ministru za okolje in prostor gospodu dr.
               Roku Žarniću.</p>
            </sp>
            <sp xml:id="SDZ5-Redna-32-2011-10-17.sp141">

               <speaker>JANEZ RIBIČ:</speaker>

               <p>Hvala. Spoštovani, spoštovani gospod minister!</p>
               <p>V preteklosti sem že nekajkrat izpostavil velik pomen izgradnje visokovodnih nasipov
               na levem bregu Drave, med Mariborom in Ptujem, s katerimi bi se zagotovila poplavna
               varnost prebivalcev Dupleka in okoliških krajev. Nazadnje sem vas o tej temi
               spraševal meseca marca. Gradnja tega nasipa namreč zamuja še desetletja in več. Že
               vaš predhodnik je obljubljal, da bo gradbeno dovoljenje pridobljeno v začetku leta
               2010, vi ste letošnjega januarja govorili, da postopek pridobivanja gradbenega
               dovoljenja še poteka, marca pa ste dejali, da trenutno poteka odkup zemljišč, da se
               pripravlja ustrezna projekta dokumentacija, da se izbirajo pripravljavci vloge za
               pridobitev sredstev iz kohezijskega sklada itd. Dokončanje del ste predvideli za leto
               2013, pridobitev sredstev kohezijskega sklada pa za konec letošnjega leta. Skratka,
               samo obljube, ki jih prebivalci krajev, ki ležijo ob tem delu Drave, poslušajo že
               desetletja. Bojim se, da bo za te prebivalce minilo še eno leto ali več, ko bodo
               poslušali obljube in hkrati trepetali pred nevarnostjo poplav.</p>
               <p>Zato spoštovani minister, me zanima sledeče:</p>
               <p>Ali je časovnica poteka projekta gradnje nasipa na levem bregu Drave med Vurberkom in
               Duplekom enaka, kot ste mi jo zagotovili v odgovoru na moje vprašanje, ki sem vam ga
               zastavil na 26. redni seji marca letos?</p>
               <p>Ali je bilo za ta projekt že pridobljeno pravnomočno gradbeno dovoljenje?</p>
               <p>Ali so za ta projekt že bila pridobljena sredstva iz kohezijskega sklada?</p>
               <p>Na marčevski seji mi prav tako niste odgovorili na nekatera moja vprašanja, zato jih
               na tem mestu ponavljam.</p>
               <p>Ali lahko vaše ministrstvo oziroma Inšpektorat za okolje in prostor ukrepa zoper
               Dravske elektrarne, ki so zaradi gradnje elektrarne Zlatoličje po načelu
               <q>"povzročitelj plača"</q>, dolžne poskrbeti za ustrezne prehode čez reko Dravo?</p>
               <p>Most pri Vurberku do občine Starše še vedno ni zgrajen. Dravske elektrarne pa so
               pridobile vodnogospodarsko dovoljenje že leta 1964.</p>
               <p>Kolikokrat letno se izvaja nadzor nad stanjem vodotokov ter kdo ga izvaja?</p>
               <p>Kakšni so kriteriji, na podlagi katerih Ministrstvo za okolje in prostor pripravlja
               letni program vzdrževalnih del na vodotokih?</p>
               <p>Kakšni so postopki ravnanja ministrstva oziroma izvajalca javne službe v primeru
               poplav.</p>
               <p>Zakaj se ne izda nalog, da se vodotoki očistijo?</p>
            </sp>
            <sp xml:id="SDZ5-Redna-32-2011-10-17.sp142">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Imate besedo, gospod minister za okolje in prostor gospod dr. Roko Žarnić.</p>
            </sp>
            <sp xml:id="SDZ5-Redna-32-2011-10-17.sp143">

               <speaker>DR. ROKO ŽARNIĆ:</speaker>

               <p>Hvala lepa, predsednik. Spoštovani!</p>
               <p>Moram povedati, da postopki, ki smo jih obrazložili na marčevski seji, tečejo.
               Načrtovano je, da se izdela vloga za pridobitev kohezijskih sredstev do konec leta,
               to je december 2011, za izdajo gradbenega dovoljenja pa potekajo postopki
               pridobivanja pravic graditi.</p>
               <p>Strinjam se z vami, da je bil čas zamujen, kajti ko smo pripravili te stvari sem bil
               tudi jaz presenečen, kaj se je dogajalo med letom 2005 in letom 2009. V letih 2009 in
               2010 so se postopki začeli intenzivno dogajati in zamude, ki smo jih pet let
               pridobili, žal v tem mandatu ne moremo spraviti pod streho.</p>
               <p>Projektna dokumentacija PGD in PZI je izdelana in tudi recenzirana, projekt je v fazi
               pridobivanja okoljevarstvenega soglasja in pridobivajo se tudi zemljišča.</p>
               <p>Pravnomočno gradbeno dovoljenje še ni pridobljeno, kajti na MOP, na sektor za
               graditve še ni bila podana vloga za pridobitev gradbenega dovoljenja za gradnjo
               nasipa na levem bregu Drave med Vurberkom in Duplekom. Vloga bo, kot sem izvedel,
               vložena do konca leta.</p>
               <p>Sredstva iz kohezijskega sklada še ne morejo biti pridobljena, ker ni pripravljena ta
               osnovna dokumentacija, v pripravi pa je vloga za pridobitev sredstev kohezijskega
               sklada. Po naših terminskih planih bi ta vloga morala biti taka, da bodo zagotovljena
               sredstva še v obdobju 2012–2015.</p>
               <p>Paralelno s temi akcijami, o katerih sem govoril, potekajo tudi tekoče aktivnosti za
               pripravo razpisne dokumentacija za izvedbo. Verjetno vam je iz tega, kar sem povedal,
               jasno, da so se v času mojega ministrovanja skušali ujeti roki, zamude, ki so ostalo
               v petletnem obdobju, in mislim, da večjih čudežev se ne da početi.</p>
               <p>V postopkih gradbene inšpekcije je ugotovljeno, to je odgovor na vprašanje, ker
               zadnjič ni bilo časa, da se gradnja mostu in visokovodnega nasipa ne izvaja. Tako
               tudi ni razlogov za ukrepanje gradbenega inšpektorja. Gradbeni inšpektor ne more dati
               naloge nekomu, da nekaj izvede, za to so neki drugi inštrumenti, ki pa presegajo
               pooblastila našega ministrstva in o tem se je treba nekje drugje verjetno
               pogovarjati.</p>
               <p>Nadzor nad vodotoki se redno izvaja preko koncesionarja po programu, ki se pri
               konkretnih problemih, na katere opozarjajo občani ali zainteresirani, tudi odziva in
               tukaj se skuša znotraj sredstev, ki so vsako leto za to namenjena, narediti največ,
               kar se da.</p>
               <p>Prva prioriteta je vzdrževanje odtokov prvega reda, nato vzdrževanje vodne
               infrastrukture, vzdrževanje vodnih in priobalnih zemljišč, kjer so neposredno
               ogroženi stanovanjski objekti, in vzdrževanje vodnih in priobalnih zemljišč, kjer so
               posredno ogroženi stanovanjski objekti. Pred nastopom poplave prve aktivnosti vodi
               Uprava Republike Slovenije za zaščito in reševanje. Koncesionar, ki izvaja javno
               službo pa potem po svojih strokovnih nalogah izvaja ukrepe v času povečane stopnje
               ogroženosti škodljivega delovanje voda, kakor tudi po poplavah. Vzdrževalna dela, kot
               sem že omenil, se izvajajo v skladu z letnim programom, v skladu s sredstvi. Moram pa
               povedati, in bi to priliko izkoristil, da v rebalansih, ki bodo sprejeta naslednje
               leto, je bilo izredno malo denarja na tem področju in bi apeliral na tiste izmed vas,
               ki boste zoper prišli v ta dom, da se skušate boriti za čim več denarja za urejanje
               vodotokov. Hvala.</p>
            </sp>
            <sp xml:id="SDZ5-Redna-32-2011-10-17.sp144">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Ribič, želite dopolnitev odgovora?</p>
               <p>Imate besedo.</p>
            </sp>
            <sp xml:id="SDZ5-Redna-32-2011-10-17.sp145">

               <speaker>JANEZ RIBIČ:</speaker>

               <p>Hvala za besedo.</p>
               <p>Če me ne bi bilo strah za ljudi ob Dravi, ki jih čaka katastrofa, bi verjetno
               sočustvoval z vami. Verjamem, da se v teh mesecih, odkar sem vam nazadnje postavil
               vprašanje na to temo, ni moglo zgoditi kaj velikega. Vendar pa si že sam postavljam
               vprašanja, kako je mogoče, da se v treh letih, odkar sem poslanec in opozarjam na
               problem izgradnje tega nasipa, ni premaknilo prav ničesar. Ko sem se odločil, da
               kandidiram v Državni zbor, z željo, da v okolju, iz katerega prihajam, kaj pomagam
               narediti, pomagam preprečiti katastrofo – v treh letih samo obljube enega, drugega,
               tretjega!</p>
               <p>Po mojem mnenju je takšno ravnanje jasen primer neoperativnosti pristojnih
               institucij, pri čemer nimam v mislih samo Ministrstva za okolje in prostor. Kako naj
               drugače razumem, da se ob triletnem opozarjanju na konkretne probleme in neštetih
               obljubah, da se stvari rešujejo in da je gradnja nasipa tik pred vrati, ni zgodilo
               prav ničesar. Če sam kot poslanec Državnega zbora nisem uspel premakniti ničesar, se
               sprašujem, kako se šele počuti navaden državljan, ki se bori proti državnemu aparatu
               res kot z mlinom na veter.</p>
               <p>Tu lahko omenim, na primer, koncesije za male hidroelektrarne, kjer investitorji
               čakajo po več let, kljub neštetim zagotovilom, ki ste jih vi, spoštovani gospod
               minister, dali kolegu Presečniku, da se bodo pristojni na Agenciji za okolje
               kadrovsko okrepili in tako omogočili hitrejše reševanje teh vlog. Zgodilo se ni
               ničesar. In tako naprej.</p>
            </sp>
            <sp xml:id="SDZ5-Redna-32-2011-10-17.sp146">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod dr. Roko Žarnić, minister za okolje in prostor, imate besedo.</p>
            </sp>
            <sp xml:id="SDZ5-Redna-32-2011-10-17.sp147">

               <speaker>DR. ROKO ŽARNIĆ:</speaker>

               <p>Najlepša hvala.</p>
               <p>Samo nekaj bi rad povedal. Zanikam trditev, da se ni zgodilo ničesar. Zgodilo se ni
               ničesar od leta 2005 do leta 2009. Glejte, v času mojega ministrovanja se je zgodilo
               to, kar sem povedal, in gradnja ne pomeni samo bagra in lopate, pač pa tudi pripravo.
               Če bi v svojem mandatu dobil zadeve pripravljene, tiste, ki jih moram zaradi
               zamujanja in napak opravljati jaz, bi stroji brneli.</p>
               <p>Pri malih elektrarnah so zopet največje zamude nastale od leta 2005 do 2009. Mene se
               krivi za okostnjake, ki sem jih podedoval. Več sreče želim naslednjemu ministru,
               kajti puščam boljšo zapuščino, kot sem jo dobil. Hvala.</p>
            </sp>
            <sp xml:id="SDZ5-Redna-32-2011-10-17.sp148">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Izvolite, gospod Ribič.</p>
            </sp>
            <sp xml:id="SDZ5-Redna-32-2011-10-17.sp149">

               <speaker>JANEZ RIBIČ:</speaker>

               <p>Hvala za besedo.</p>
            </sp>
            <sp xml:id="SDZ5-Redna-32-2011-10-17.sp150">

               <speaker>PODPREDSEDNIK MAG. VASJA KLAVORA:</speaker>

               <p>Imate postopkovni predlog?</p>
            </sp>
            <sp xml:id="SDZ5-Redna-32-2011-10-17.sp151">

               <speaker>JANEZ RIBIČ:</speaker>

               <p>Ja.</p>
            </sp>
            <sp xml:id="SDZ5-Redna-32-2011-10-17.sp152">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp xml:id="SDZ5-Redna-32-2011-10-17.sp153">

               <speaker>JANEZ RIBIČ:</speaker>

               <p>Želim, da se morda kdaj o tej temi v Državnem zboru opravi razpravo, seveda na
               podlagi določenega člena.</p>
               <p>Rad bi pa dodal še to, da ne morem verjeti, da se samo izgovarja na to, kaj je
               predhodnik naredil, pa česa predhodnik ni naredil. Sedaj sem tri leta v Državnem
               zboru, pa sem slišal, kaj naj bi predhodniki naredili ali pa ne, vendar mene zanima,
               kaj smo mi sedaj naredili.</p>
               <p>Veliko je bilo izrečenega o uspešnosti. Bil sem vesel, ko je prišel novi minister na
               to ministrstvo, kajti tisti prejšnji, je govoril in govoril in se je izgovarjal na
               prejšnje – žal ste to malo podedovali od njega, da tudi uporabljate te besede. To ni
               dobro. Treba je začeti delati in službam naložiti, da se stvari premikajo.</p>
               <p>Zato si želim, da bi bila takšna razprava še kdaj v Državnem zboru. Hvala lepa.</p>
            </sp>
            <sp xml:id="SDZ5-Redna-32-2011-10-17.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Razprave ne bo, to veste. Kar se pa drugega dela tiče, vam pa oprostim,
               ker je to zadnjič.</p>
               <p>Gospa Alenka Jeraj. <stage>(Je ni.)</stage> Gospod Silven Majhenič bo postavil poslansko vprašanje
               ministru za šolstvo in šport, dr. Igorju Lukšiču. Minister je odsoten.</p>
            </sp>
            <sp xml:id="SDZ5-Redna-32-2011-10-17.sp155">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik. Spoštovani ministri!</p>
               <p>Prosil bi, da mi minister pismeno odgovori.</p>
               <p>V septembru 2011 je Ministrstvo za šolstvo in šport objavilo javni razpis za
               sofinanciranje projekta E-kompetence učiteljev v dvojezičnih šolah. Na podlagi tega
               razpisa je Ministrstvo za šolstvo namenilo 1 milijon za razvoj e-gradiv samo za 8
               slovensko-madžarskih dvojezičnih šol. Medtem pa je Ministrstvo za šolstvo in šport v
               mesecu juliju 2011 poslalo več kot 600 slovenskim osnovnim in srednjim šolam
               okrožnico, s katero obvešča šole, da v letu 2011 ne bodo šole prejele nobenih
               sredstev za nabavo učil in učnih pripomočkov ter za izobraževanje učiteljev.</p>
               <p>Postavlja se vprašanje, zakaj je 1 milijon evrov v razpisu namenjenih samo za namen
               uporabe v mešanih slovensko-madžarskih dvojezičnih šolah in zakaj ni predviden za
               italijanske šole in ne za vse ostale enojezične slovenske šole, ki so potrebne
               dodatnega denarja za izobraževanje učiteljev. Razpis ne favorizira samo madžarskih
               šol, ampak favorizira tudi izvajalca s strani madžarske narodnostne skupnosti, saj
               predvideva, da se lahko na razpis prijavi samo prijavitelj, ki si zagotovi soglasje
               petih dvojezičnih šol. Razpis ne predvideva, da so šole dejavne v projektu, ampak
               razpis samo predvideva podajo soglasja šol.</p>
               <p>Govori se, da je madžarska narodna skupnost, ki je soustanovitelj dvojezičnih šol,
               prepovedala ravnateljem dvojezičnih šol, da podajo soglasja drugim potencialnim
               prijaviteljem za navedeni razpis. Soglasje morajo namreč podati smo zavodu, katerega
               ustanovitelj je madžarska narodna skupnost.</p>
               <p>Vprašanje je:</p>
               <p>Ali je razpis prirejen namensko, da ga lahko izvedejo samo pripadniki madžarske
               narodnostne skupnosti in podizvajalci, ki se z njo uskladijo?</p>
               <p>Hvala.</p>
            </sp>
            <sp xml:id="SDZ5-Redna-32-2011-10-17.sp156">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Eva Irgl. Postavila bo poslansko vprašanje ministru za notranje
               zadeve, gospodu Zalarju.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp157">

               <speaker>EVA IRGL:</speaker>

               <p>Najlepša hvala za besedo. Spoštovani predsedujoči, spoštovani minister Zalar!</p>
               <p>V zadnjem času smo bili priča kar nekaj odmevnim aferam, ki so temeljile na napačnih
               informacijah kriminalistične policije. Posledica teh napačnih informacij so bili
               posegi tako v komunikacijsko zasebnost posameznika kot tudi uvedba predkazenskega
               postopka. Razumljivo je, da mora kriminalistična policija preveriti sume prijavljenih
               kaznivih dejanj, vendar ni razumljivo, da se policija pred posegi v z ustavo
               zajamčene človekove pravice prej ne prepriča v verodostojnost podanih informacij ali
               anonimnih ovadb ter preveri osebne nagibe oseb, ki takšne informacije ali ovadbe
               vlagajo z največkrat točno določenim namenom. Posledice takšnih zlonamernih
               informacij ali ovadb so za posameznika lahko zelo hude, lahko ob tem trpi sam, ob tem
               trpi njegova družina, velikokrat grozi izguba zaposlitve, lahko pa tudi pride do
               izpada dohodka. V družbi je takšna oseba ožigosana in marginalizirana. Argument, da
               je vsak posameznik subjektivno odgovoren za krivo ovadbo in da lahko zaradi tega
               počne, kar hoče, tudi tako, da blati nekoga dobro ime, tako ta argument ne zdrži
               dovolj.</p>
               <p>Spoštovani minister Zalar, zanima me naslednje:</p>
               <p>Kakšne mehanizme notranje kontrole ima kriminalistična policija pri ocenjevanju
               prejetih podatkov, še posebej pri podatkih, ki jih prejmejo uslužbenci
               kriminalistične policije osebno?</p>
               <p>V koliko primerih je kriminalistična policija preverjala ozadja informacij, ki so se
               v postopku preiskave izkazale kasneje za neutemeljene?</p>
               <p>Ali je strokovno utemeljeno, da se predkazenski postopki začnejo na osnovi govoric,
               se pravi na osnovni nepreverjenega podatka, o katerem se v nekem okolju na primer
               samo govori?</p>
               <p>Najlepša hvala.</p>
            </sp>
            <sp xml:id="SDZ5-Redna-32-2011-10-17.sp158">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-32-2011-10-17.sp159">

               <speaker>ALEŠ ZALAR:</speaker>

               <p>Hvala lepa.</p>
               <p>Spoštovana gospa poslanka, najprej vas moram nekoliko razočarati, ker je bila napoved
               vašega vprašanja tako splošna, da se je tudi približno ni dalo ugotoviti, kam merite,
               in vam seveda ne morem postreči s statistiko. Spraševali ste me o številu primerov.
               To seveda je statistika. Lahko vam samo na splošno odgovarjam, kako je v zvezi z
               nadzorom, tako notranjim kot zunanjim.</p>
               <p>Predvsem bi vas rad opozoril na to, da policija, kadar gre za sprožanje postopkov, ki
               lahko posegajo v temeljne človekove pravice, torej tiste, ki so zagotovljene z našo
               ustavo – tukaj imam v mislih zlasti pravico do zasebnosti, tudi komunikacijske
               zasebnosti, in te so po navadi tiste, ki so nekako lahko najbolj na udaru. Zaradi teh
               se posameznik pogosto počuti najbolj prizadetega. Torej v vseh teh primerih, ko gre
               za take posege, policija ni samostojna. Policija sploh ne more sama ničesar storiti.
               Policija vedno potrebuje ali odločitev državnega tožilca ali celo sodišča, odvisno
               seveda od vrste ukrepa, ki je predmet obravnave.</p>
               <p>Torej, tukaj je že odgovor na vaše osnovno vprašanje, kje je tukaj nadzor: nadzor je
               v pravosodnem sistemu, bodisi v sodni oblasti bodisi v državnem tožilstvu.</p>
               <p>Poleg tega v vseh primerih, ko policija opravlja svoje dejavnosti v skladu z zakonom,
               običajno dobiva zelo natančna usmeritvena navodila s strani pristojnega državnega
               tožilca, kar velja sploh za vse primere, ne samo za tiste, kjer bi lahko šlo za
               posege v temeljne človekove pravice.</p>
               <p>Ne glede na vse to pa ima policija še poseben sistemski notranji nadzor, ki poteka po
               dveh ključnih poteh: nadzor znotraj policije in nadzor znotraj ministrstva samega,
               kjer je organiziran poseben direktorat, ki se ne ukvarja z ničemer drugim kot samo s
               tem, da nadzira pravilnost in pravočasnost izvajanja nalog policije na povsem
               konkretnem operativnem nivoju. Ta direktorat za policijo in za druge varnostne naloge
               je ustanovljen prav s tem namenom, da se krepi garantna vloga tudi, ko gre za
               vprašanje posega v temeljne človekove pravice. In moja ocena, odkar opravljam to
               vlogo ministra za notranje zadeve, je, da ta direktorat, ki nadzira policijo, svoje
               delo opravlja zelo zelo profesionalno in zelo predano in je tudi izredno natančen. In
               so njegove ugotovitve vsak teden predmet obravnave na posebnih kolegijih in potem
               seveda tudi skrbi za implementacijo priporočil, včasih predlaga ministru ali pa
               generalnemu direktorju policije tudi konkretne ukrepe.</p>
               <p>Skratka, ta sistem notranjega nadzora je vzpostavljen, deluje. To sicer ne pomeni, da
               je sistem idealen, da ga ni mogoče izboljšati, da morda v kakšnem primeru tudi ne
               pride do situacije, ko se izkaže, da ravnanje pristojnih ni bilo optimalno. Policija
               je vendarle izredno velik sistem. Ni pa mogoče pristati na tezo, da naj bi šlo za
               sistem, ki je izven nadzora in ki je premalo dosleden pri tem, ko sproža postopke, ne
               da bi pri tem upošteval standarde, ki jih zagotavlja naša ustava vsakomur; tudi
               tistim, ki se znajdejo v predkazenskih ali kazenskih postopkih zaradi suma, da so
               storili kaznivo dejanje.</p>
               <p>Če torej strnem ta vidik notranjega nadzora, ne morem seveda še mimo zunanjega
               nadzora, ki ga opravljate vi, poslanke in poslanci, tudi v okviru posebne
               parlamentarne komisije, ki ga opravlja varuh človekovih pravic, ki ga ne nazadnje
               opravlja civilna družba. Skratka, je več nivojev nadzora, vsi so usmerjeni v to, da
               bo delo policije pravilno, zakonito in pravočasno. Hvala.</p>
            </sp>
            <sp xml:id="SDZ5-Redna-32-2011-10-17.sp160">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnitev odgovora?</p>
            </sp>
            <sp xml:id="SDZ5-Redna-32-2011-10-17.sp161">

               <speaker>EVA IRGL:</speaker>

               <p>Najlepša hvala.</p>
               <p>Zahvaljujem se vam za ta prvi del odgovora na moja vprašanja. Bom pa še zastavila
               naslednje in bom v tem drugem delu malo bolj konkretna.</p>
               <p>Zanima me:</p>
               <p>Ali so bile govorice res lahko dovolj za takšne medijsko odmevne aktivnosti policije,
               ki so se odražale tudi v priprtju in hišnih preiskavah, na primer tako, kot se je
               zgodilo pri gospodu Kanglerju, pa Štihcu, Jelinčiču, Magajni, Pogačniku?</p>
               <p>Ali policija res lahko odreagira samo in zgolj na osnovi govoric?</p>
               <p>Ali lahko kriminalist zgolj na podlagi govoric napiše, in to v trdilni obliki, neko
               kaznivo dejanje, se pravi, brez da bi prej preveril verodostojnost in zanesljivost
               takšnih informacij?</p>
               <p>Kot predsednica preiskovalne komisije Državnega zbora v zadevi Patria sem namreč 6.
               10. 2011 med drugim zaslišala tudi višjega kriminalističnega inšpektorja gospoda
               Igorja Zimiča. Zanimal me je predvsem njegov uradni zaznamek z dne 11. septembra
               2008. To govorim zato, ker je ta zaznamek nastal samo in zgolj na podlagi govoric.
               Bil pa je zapisan v izključno trdilni obliki. Gospod kriminalist Zimič je takrat na
               zaslišanju zatrdil, da je v zaznamku napisal le, kar je slišal, in da ne trdi, da je
               to res. Ob tem seveda – oba poznava to zgodbo – ni želel navesti vira teh informacij
               in tako naprej. Mi smo potem na vas naslovili zahtevo, da ga odvežete molčečnosti. Do
               tega ni prišlo.</p>
               <p>Ampak zanima me dejansko:</p>
               <p>Ali lahko policija zlorablja svoja pooblastila na takšen način, da samo na podlagi
               govoric oblati neko ime in samo na podlagi govoric rešuje probleme, ker to izgleda
               potem tako, kot da gre za politično motivirane procese?</p>
               <p>Hvala.</p>
            </sp>
            <sp xml:id="SDZ5-Redna-32-2011-10-17.sp162">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-32-2011-10-17.sp163">

               <speaker>ALEŠ ZALAR:</speaker>

               <p>Hvala lepa.</p>
               <p>Spoštovana gospa poslanka, moj odgovor je ne. Policija ne sme zlorabiti pooblastil na
               noben način, ne samo zaradi sklicevanja zgolj na govorice, tudi na kakšen drug način
               ne.</p>
               <p>Zelo težko presojam te konkretne primere, ki jih omenjate – v enem delu jih niti ne
               smem –, zato sem lahko samo splošen. Ko pa ste omenjali hišne preiskave zoper
               nekatere osebe, ki so med drugim tudi javne osebe – ni nobenih razlik v dokaznem
               standardu, ko gre za vprašanje hišne preiskave zoper nekoga, ki izvršuje neko javno
               pooblastilo, ali nekoga, ki ga ne. Za vse veljajo enaka pravila. Ta pravila določa
               zakon. Ta pravila določa ustava. In o tem, ali obstajajo zadostne podlage za tako
               odreditev hišne preiskave, odloča sodišča. O tem ne odloča policija. Torej, tudi če
               bi se, recimo, policija zanesla na določeno dokazno gradivo v zgodnji fazi postopka,
               za katerega bi ocenjevala, da predstavlja zadostno podlago za hišno preiskavo, ni
               nujno, da bo do hišne preiskave prišlo. In v praksi se zgodi, da ne pride in da
               sodišče tak predlog za odreditev hišne preiskave tudi zavrne. Toda če sodišče
               preiskavo odredi, potem seveda ni mogoče govoriti o tem, da policija zlorablja vlogo,
               ki jo ima v tem postopku. Mislim, da bi šla taka insinuacija veliko predaleč. Mislim,
               da je treba naši policiji zaupati. Ima težko delo. V težkih časih je običajno problem
               v zvezi z odkrivanjem kaznivih dejanj lahko še bolj zaostren. V Sloveniji očitno je
               zaostren, recimo, na področju gospodarskega kriminala. In policija vse svoje proste
               vire namenja med drugim tudi temu področju. V ta kriminal so vključeni različni
               akterji, očitno tudi nekateri s področja javnega sektorja. Ta država si zasluži, da
               se razčisti, ali je kdorkoli, ki je osumljen, da je storil kaznivo dejanje, to storil
               onkraj vsakega razumnega dvoma; kar pomeni, da si zasluži, da je obsojen. O tem bodo
               presojala sodišča. O tem bo prvo kontrolo nad delom policije seveda delal tožilec. On
               jo izvede od samega začetka, ko oddaja usmeritvena navodila, in kasneje, ko se
               odloča, ali bo zahteval preiskavo ali morda vložil neposredno obtožbo.</p>
               <p>Sistem je torej zgrajen tako, da imamo notranje kontrole, ki preprečujejo zlorabe.
               Seveda pa ne živimo v idealnem svetu in zato tudi ni mogoče izključiti kakšnega
               primera, ki bi kazal, da v praksi zadeva poteka drugače.</p>
            </sp>
            <sp xml:id="SDZ5-Redna-32-2011-10-17.sp164">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Franc Jurša bo postavil poslansko vprašanje ministru za finance. Minister je
               opravičeno odsoten.</p>
            </sp>
            <sp xml:id="SDZ5-Redna-32-2011-10-17.sp165">

               <speaker>FRANC JURŠA:</speaker>

               <p>Hvala lepa, gospod podpredsednik. Lep pozdrav kolegicama in kolegom!</p>
               <p>Postavil bom vprašanje in bom prosil za pisni odgovor.</p>
               <p>V Sloveniji je kar nekaj občin, občinskih svetov podelilo stavbne pravice za
               izgradnjo različnih javnih objektov na podlagi stvarnopravnega zakonika. Po mojem
               vedenju so občine v večini primerov sklenile pogodbe o najemu, na podlagi katerih
               lastninska pravica oziroma lahko preide od najemodajalca na najemnika.</p>
               <p>Glede na to, da v Zakonu o javnih financah ni eksplicitno navedeno, da morajo občine
               za ta namen zaprositi za soglasje Ministrstvo za finance – to naj bi se uradno z
               novim zakonom o javnih financah uredilo –, ministra sprašujem:</p>
               <p>Koliko objektov je bilo zgrajenih v Republiki Sloveniji na podlagi podeljene stavbne
               pravice?</p>
               <p>Koliko dolgoročnih pogodb je bilo sklenjenih ter katere občine so zaprosile za
               soglasje Ministrstva za finance?</p>
               <p>Hvala lepa.</p>
            </sp>
            <sp xml:id="SDZ5-Redna-32-2011-10-17.sp166">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rudolf Petan bo postavil poslansko vprašanje ministru za finance dr. Francu
               Križaniču.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp167">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Meni je žal, da ministra ni, kajti menim, da je vprašanje še kako umestno in nekako
               odgovarja tudi na tista vprašanja, v kakšnem stanju država je in v kakšnem stanju bo
               v bistvu ta vlada zapustila državo.</p>
               <p>Dejstvo je, da je v začetku mandata na pobudo te vlade Republika Slovenija izdala
               državne obveznice z ročnostjo treh let, kar pomeni, da drugo leto zapadejo v
               izplačilo. Prepričan sem, da bodo lastniki želeli unovčiti te obveznice, ki pa so v
               vrednosti 1,2 milijarde evrov. Prav tako naslednje leto, to je leta 2012, zapadejo
               tudi bančne obveznice Nove Ljubljanske banke in še ene zasebne banke v vrednosti 1,5
               milijarde evrov, ampak z garancijo države. In glede na to, v kakšnem stanju je Nova
               Ljubljanska banka in kakšne težave ima pri zagotavljanju sredstev, potrebne so
               večkratne dokapitalizacije, lahko predvidevamo, da Nova Ljubljanska banka ne bo mogla
               servisirati zapadlih obveznosti; ta njen znesek je v vrednosti 1,2 milijarde. Zato se
               utemeljeno predvideva, da bo morala pomagati država, ki je tudi garant pri izdaji teh
               obveznic. In če upoštevamo še drugo banko, ki ima tudi izgubo, znašajo te rezervacije
               skupaj 2,7 milijarde evrov zapadlosti za drugo leto. Proračun, celoten proračun
               države Republike Slovenije za drugo leto znaša tam okrog 10 milijard. In če
               upoštevamo, da naša država že zdaj funkcionira samo s krediti, da na dan porabimo 10
               milijonov evrov kreditov za funkcioniranje te države, se resno postavlja vprašanje,
               kako bo drugo leto lahko država servisirala 2,7 milijarde evrov teh obveznic, ki bodo
               zapadle.</p>
               <p>Moje vprašanje ministru je:</p>
               <p>Kje v proračunu ali kjerkoli drugje so rezervirana ta sredstva, teh 2,7 milijarde
               evrov, če pride do unovčenja teh obveznosti?</p>
               <p>Povedati moram, da po vseh prizadevanjih, ki sem jih imel, in po poizvedovanju v
               proračunu in tudi kjerkoli drugje ni bilo zaznati, da bi država Slovenija imela
               rezervirana ta sredstva. V državnem proračunu tega ni bilo.</p>
               <p>Zanima me:</p>
               <p>Ali je Vlada sploh predvidevala, da se bo to zgodilo?</p>
               <p>Na kakšen način bodo lahko tisti, ki so kupili državne obveznice in obveznice bank z
               garancijo države, dobili svoj denar?</p>
            </sp>
            <sp xml:id="SDZ5-Redna-32-2011-10-17.sp168">

               <speaker>PODPREDSEDNIK MAG. VASJA KLAVORA:</speaker>

               <p>Poslansko vprašanje ministru za pravosodje gospodu Alešu Zalarju bo postavil gospod
               Miro Petek.</p>
            </sp>
            <sp xml:id="SDZ5-Redna-32-2011-10-17.sp169">

               <speaker>MIRO PETEK:</speaker>

               <p>Hvala lepa.</p>
               <p>Spoštovani minister! Imamo lepo priložnost, ker ste v dvojni vlogi, v vlogi dvojnega
               ministra, in boste tudi na to vprašanje lažje odgovorili. Gre za primer koroške
               deklice, glede katere ste komunicirali tudi preko Twitterja in ste preko Twitterja
               zapisali, da bi deklico že končno morali najti. Vendar se to do danes še ni
               zgodilo.</p>
               <p>Glede na to, da ste maloprej rekli, da je treba policiji zaupati, me seveda zanima
               glede tega primera:</p>
               <p>Koliko zaupate slovenski policiji?</p>
               <p>Te dni, ko smo imeli sejo Odbora za notranjo politiko, je namestnik varuhinje
               človekovih pravic, gospod Dolčič, dejal, da je nedopustno, da policija in tožilstvo
               na tem področju nista opravila svojega dela oziroma da sta naredila zelo malo.</p>
               <p>Kot minister ste gotovo seznanjeni tudi s pismom tožilke Aleksandre Štiblar, ki je
               bila tožilka v Slovenj Gradcu in je med drugim imela tudi ta primer na svoji mizi,
               sedaj je tožilka v Velenju. Ona je v tem pismu, ki ga je poslala na naš odbor,
               nanizala nekaj dejstev, ki govorijo o tem, da je na slovenjgraškem tožilstvu nekaj
               hudo narobe in da tožilstvo ni delalo v duhu stroke in očitno tudi ne v duhu
               zakona.</p>
               <p>Zato me nadalje zanima:</p>
               <p>Kaj boste naredili, da bi zaščitili tožilko, ki opozarja na napake v lastnih vrstah,
               to je v tožilskih vrstah, da ne bo izpostavljena šikaniranju, mobingu ali celo
               kakšnim sankcijam?</p>
               <p>Vrhovni državni tožilec gospod Zvonko Fišer je za razliko od te tožilke na Televiziji
               Slovenija nedavno dejal, da tožilstvo ni napravilo nobenih napak in da je v Slovenj
               Gradcu na tožilstvu vse v najlepšem redu. Na tem tožilstvu je res vse v najlepšem
               redu. Tožilci in tožilke hodijo v copatah, fascikli so pa lepo zloženi. In dejstvo,
               da nekateri razvpiti primeri, ki so zavozili v neko čudno slepo ulico, kličejo po
               nadzoru. Verjetno ste tudi seznanjeni, da sta dva tožilca s slovenjgraškega tožilstva
               bila kazensko ovadena in po nekaterih informacijah naj bi kazensko bil ovaden tudi
               vrhovni državni tožilec, gospod Fišer.</p>
               <p>Moje vprašanje se glasi:</p>
               <p>Kaj boste do konca mandata na tem primeru še naredili, da to ne bo še eden od madežev
               te vlade, pregovorno nesposobne vlade, ki se predčasno poslavlja od oblasti?</p>
               <p>Hvala lepa.</p>
            </sp>
            <sp xml:id="SDZ5-Redna-32-2011-10-17.sp170">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-32-2011-10-17.sp171">

               <speaker>ALEŠ ZALAR:</speaker>

               <p>Če začnem na koncu, kaj bom storil kot minister. Storil bom vse, kar smem v okviru
               tekočih poslov, in to tako kot minister za pravosodje in tudi kot minister, ki
               opravlja začasno funkcijo ministra za notranje zadeve. Seveda imam pa tu kot minister
               določene omejitve. Kot minister za pravosodje predvsem zato, ker je državno tožilstvo
               popolnoma samostojno pri izvrševanju svoje funkcije. Enako pa velja v razmerju do
               policije, kjer razen tega, da policiji smem oziroma moram po zakonu dajati splošne
               usmeritve, kar sem pred nekaj dnevi tudi storil, ampak to se nanaša na usmeritve
               delovanja policije sploh, torej na nek način za določanje prioritetnih področij, ne
               pa za usmeritve v konkretnih postopkih, tu se torej pristojnosti ministra
               končajo.</p>
               <p>Glede vprašanja, ali zaupam policiji. Policiji polno zaupam in upam, da ji polno
               zaupajo tudi državljanke in državljani. Mi živimo v zelo varni državi. Če samo
               pogledamo malo čez meje, lahko vidimo bistveno drugačno situacijo, bistveno več
               kriminala, tudi uličnega, tudi kriminala belih ovratnikov. Skratka, naša policija
               skrbi za to, da smo varni mi kot posamezniki in da je varno naše premoženje. Ko gre
               za varovanje tistega, kar je najpomembneje, tistega, kar je naj svetejše, to je
               človekovo življenje, ko gre za varovanje otrok in njihovih življenj in koristi, je
               absolutna prioriteta policije in pravzaprav vseh državnih organov, to je nekaj, kar
               je samo po sebi umevno. Dvomim, da je v tej državi kdo, ki si ne želi, da bi našli to
               deklico, ki je že toliko časa iztrgana iz matičnega okolja. Policija po zagotovilih,
               ki mi jih daje, tu dela vse, kar je mogoče, da se vendarle ta deklica tudi najde.
               Verjamem, da bo policiji to uspelo; to moram verjeti kot minister za notranje
               zadeve.</p>
               <p>Ko me sprašujete o ravnanju tožilke, ki se je s pismom obrnila na matično delovno
               telo Državnega zbora, lahko samo potrdim, da potem ko je to pismo prišlo tudi na naše
               ministrstvo, smo na ministrstvu takoj odreagirali in smo najprej zahtevali pojasnilo
               od generalnega državnega tožilca. Ta nas je obvestil, da je v zvezi z navedbami, ki
               izhajajo iz tega pisma, oddelek za državnotožilski nadzor zahteval določene podatke
               od pristojnega tožilstva. Ti podatki se še zbirajo. Po informacijah, ki jih je
               posredovalo Vrhovno državno tožilstvo, je v prihodnjih dneh predviden tudi poseben
               pogovor vodstva tožilstva z vodstvom slovenjegraškega tožilstva. Očitno je vse to
               naravnano na razčiščevanju nekaterih odprtih vprašanj, ki izhajajo iz pisma omejene
               tožilke, ki sicer na slovenjegraškem tožilstvu več ne dela.</p>
               <p>Pričakujem, da bom kot minister na osnovi tega zaprosila, ki sem ga naslovil na
               generalnega državnega tožilca, lahko dobil celovito informacijo o ugotovitvah. To je
               v prvi vrsti stvar stroke, da sama preveri pravilnosti ali morebitne nepravilnosti,
               ki so se zgodile pri obravnavi konkretnega primera. Samo v skrajnem primeru je potem
               mogoče izkoristiti tudi nadzorstvena pooblastila, ki jih ima minister, pa še ta so
               omejena na zadeve državnotožilske uprave. Seveda je to zdaj odvisno od tega, kaj bo
               ta prva informacija, ki jo bo posredoval generalni državni tožilec, odkrila. V vsakem
               primeru pa so tožilci varovani v okviru njihove samostojnosti odločanja, to varovanje
               je zagotovljeno z zakonom, med drugim tudi z novim zakonom o državnem tožilstvu.</p>
               <p>Tožilci so dobili posebno pravno sredstvo, s katerim se lahko obrnejo na
               državnotožilski svet in zahtevajo od njega, da jih zavaruje pred kakršnimkoli posegom
               v samostojnost njihovega odločanja oziroma samostojnost njihovega položaja. To je
               predvsem nova ureditev, novo sredstvo, ki bo zagotavljalo, da se nobenemu tožilcu tu
               ne more zgoditi poseg v samostojnost odločanja.</p>
            </sp>
            <sp xml:id="SDZ5-Redna-32-2011-10-17.sp172">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Petek, izvolite.</p>
            </sp>
            <sp xml:id="SDZ5-Redna-32-2011-10-17.sp173">

               <speaker>MIRO PETEK:</speaker>

               <p>Hvala lepa.</p>
               <p>Minister Zalar, sem zadovoljen z vašim odgovorom, moram priznati, posebej s tem
               zadnjim delom.</p>
               <p>Poglejte, citiral bom vrhovnega državnega tožilca gospoda Fišerja z oddaje Pogledi
               Slovenije v prejšnjem tednu, citat, <q>"glede očitkov, da tožilstvo v zadevi dela ni
               opravilo strokovno, vam sporočam, da državno tožilstvo v zadevi ni napravilo nobene
               strokovne napake"</q>, konec citata. Gospod Fišer tako, ad hoc, ne da bi se pozanimal, ne
               da bi opravil kakršen koli nadzor, reče, da tožilstvo ni opravilo nobene strokovne
               napake. Zato me veseli to, kar ste povedali kot odgovor na poslansko vprašanje, in
               upam, da bomo ta primer znali razrešiti, predvsem v dobro otroka. Hvala lepa.</p>
            </sp>
            <sp xml:id="SDZ5-Redna-32-2011-10-17.sp174">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima dr. Peter Verlič. Postavil bo poslansko vprašanje ministru za promet dr.
               Patricku Vlačiču.</p>
            </sp>
            <sp xml:id="SDZ5-Redna-32-2011-10-17.sp175">

               <speaker>DR. PETER VERLIČ:</speaker>

               <p>Hvala lepa, gospod podpredsednik. Spoštovani minister!</p>
               <p>V Državnem zboru smo se že večkrat pogovarjali o cestninjenju, o vinjetah, o
               potrebnosti elektronskega sistema cestninjenja in o tem, kaj pravzaprav je za to
               državo na področju cestninjenja potrebno. Ves čas, ko je sedaj že razpadla koalicija
               zatrjevala, da so vinjete slab izdelek prejšnje Janševe vlade, se pravzaprav potrjuje
               ravno obratno, da smo vsi z vinjetami zelo zadovoljni. Nisem niti enega srečal, da bi
               rekel, da so vinjete slabe. To so moje izkušnje in verjetno jih delimo vsi, ki se
               vozimo v prostem prometnem toku, če bi nam le uspelo še odstraniti cestninske
               postaje, vam povem, da ni več nikogar, ki bi kakorkoli razmišljal o čem drugem kot o
               vinjetah.</p>
               <p>Tudi podatki, ki so uradni, kažejo, da je bilo pravzaprav pobranega celo več denarja,
               kot pa so bile pravzaprav tudi projekcije, kar je zelo dobro, in če bi še Dars tukaj
               ravnal gospodarno in pri javnih naročilih uspel v tem trenutku, ko poznamo, kakšna je
               situacija v gradbeništvu, še privarčevati kakšen evro, mislim, da bi bilo denarja, ki
               bi ga ostalo za odplačevanje kreditov, več kot dovolj. Vendar pa skrbi to, da se
               pravzaprav sedaj postopek za elektronski sistem cestninjenja za razpis, ki mu je –
               vsaj toliko je bilo v rebalansu proračuna oziroma v tistem zakonu o poroštvu, če se
               ne motim – namenjenih 150 milijonov evrov za elektronsko cestninjenje, kot sem
               razumel, najprej za tovorna vozila, potem še za osebna – v tem, da pravzaprav niti
               Evropa ne ve, kaj bi s tem cestninjenjem. Vpeljala bi ga, ampak nekoč. Šele sedaj,
               menda, bomo doživeli prvi satelit Galileo, ki bo šel v vesolje, in na tega se potem
               sklicujejo vsi sistemi.</p>
               <p>Sprašujem vas:</p>
               <p>Zakaj Dars nadaljuje postopke razpisa za cestninjenje, Vlada pa nima pooblastil?</p>
               <p>Ali ne bi bilo higienično počakati novi državni zbor, novo koalicijo, novo vlado, da
               potem ta odloči, kaj pravzaprav bi s tem naredila?</p>
               <p>Po mojem prepričanju bi bilo to pošteno in prav, če ne drugega zavoljo 150 milijonov
               evrov in tudi obraza te vlade, da ni novega bremena naložila naslednikom.</p>
            </sp>
            <sp xml:id="SDZ5-Redna-32-2011-10-17.sp176">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-32-2011-10-17.sp177">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Najprej dva komentarja. Vinjete niso dobre. So nepravične. Ne vem, zakaj mobitelov ne
               damo na pavšal pa vsi plačujemo isto, ne glede na to, koliko govorimo. Enostavno,
               niso pravične. Tisti, ki se malo vozi, za njega niso pravične, mora na leto plačati
               95 evrov, drugače bi pa plačal mogoče 5 evrov, 10 ali pa 20. In niso pravične!</p>
               <p>Pobrano je več denarja, ker smo morali vaš predvolilni bombonček popraviti – 55
               evrov. Za 55 evrov ste dali vinjeto, če to ni predvolilni bombonček bil, pa tudi jaz
               nič ne razumem. Če boste imeli spet možnost vladati, pa znižajte cene na 55 evrov, če
               je to bila prava cena, pa vrnite to, kar je bila vaša politika, potem nazaj, bom z
               veseljem gledal, kaj se bo potem dogajalo z našimi odplačevanji dolgov za
               avtoceste.</p>
               <p>Kar se pa tiče cestninjenja. Najprej, Vlada je sprejela akcijski načrt, ko je imela
               še polna pooblastila. Vi pravzaprav sedaj od mene zahtevate, da spremenimo akcijski
               načrt, potem ko nimamo več polnih pooblastil. Dars dela to, kar smo mu z Vlado v
               akcijskem načrtu s termini naložili. Saj boste, če bomo kakšno drugo zadevo
               spremenili, kričali na mene, da ne gre za tekoče posle. Torej, ali je spreminjanje
               akcijskega načrta, ki sledi terminu, ki ga določa Evropska unija, tekoči posel – jaz
               mislim, da spreminjanje akcijskega načrta ni tak tekoči posel. Če bo naslednja vlada,
               ki bo kmalu prišla, menila drugače, bo imela možnost to spremeniti. Vlada je v polnih
               pooblastilih sprejela akcijski načrt in Dars dela po tem akcijskem načrtu.</p>
               <p>Pravite, da je cestninjenje 150 milijonov, pa vsi veste, da stane cestninjenje sedaj,
               ta trenutek, vsako leto, približno 17 % prihodkov Darsa. Tudi sedaj ni zastonj. To so
               stroški, ki so prisotni pri vsakem cestninjenju. Sedaj govorite, kot da sedaj
               stroškov ni za cestninjenje, sedaj se bo plačalo 150 milijonov, pa bo to cestninjenje
               drago. Zdaj se bo plačalo 150 milijonov, pa bo to cestninjenje drago! Je treba
               izračunati, koliko sedaj stane.</p>
               <p>Tako mislim, da bi ravnal v nasprotju s tekočimi posli, če bi sedaj Darsu naložil, da
               mora prekiniti s tem, kar mu pravzaprav tudi evropska zakonodaja nalaga. Če se bo pa
               pokazalo to, kar vi pravite, da je res, da Evropska komisija nima vseh stvari še
               razčiščenih, kar se delno strinjam z vami, vsaj kar se osebnih avtomobilov tiče,
               ampak mi gremo zdaj samo za tovorna vozila, potem pa bo prihodnja vlada lahko to brez
               težav spremenila.</p>
            </sp>
            <sp xml:id="SDZ5-Redna-32-2011-10-17.sp178">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, dr. Verlič.</p>
            </sp>
            <sp xml:id="SDZ5-Redna-32-2011-10-17.sp179">

               <speaker>DR. PETER VERLIČ:</speaker>

               <p>Zdaj, kar se tiče spremembe akcijskega načrta, tudi razmere so se spremenile. Gre za
               razpis, ki ga je sprejela neka vlada. Razmere so se spremenile, spoštovani minister.
               Ta hip smo v predčasnih volitvah in najmanj, kar je, je to, da tako velikega
               bremena<gap n="..."/> Saj, kaj pa je ključno v tek akcijskem načrtu: kakšen bo ta sistem
               cestninjenja in ali je potreben! Sedaj seveda se obnašamo, kot da nas 150 milijonov
               evrov oziroma ta strošek nič ne skrbi. Kaj pa, če se nova vlada – kaj pa zdaj
               govorimo – odloči, da je pravzaprav smotrneje zgraditi avtocestni odsek za ta denar
               od Dražencev do Gruškovja, nadaljevati z umeščanjem avtocestnega odseka od Postojne
               proti Jelšanam, se pravi, da se prednostno dokonča tisto, kar ni bilo sedaj zgrajeno,
               umeščeno v prostor in da se reče; cestninili bomo pa takrat, ko bomo imeli za to
               sredstva. Ne, ne! 150 milijonov evrov moramo takoj zdaj z razpisom zabetonirati!</p>
               <p>Spomnili se boste, prejšnji minister za promet je bil pred podobno dilemo, kaj naj
               stori: ali naj ukine, ali naj pusti razpis naprej, ali naj ga prepusti novemu
               ministru. Odločil se je pametno; prepustil je to odločitev novemu ministru, torej
               vam. Apeliram, da to storite. To bo higiena.</p>
            </sp>
            <sp xml:id="SDZ5-Redna-32-2011-10-17.sp180">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-32-2011-10-17.sp181">

               <speaker>DR. PATRICK VLAČIČ:</speaker>

               <p>Ne, dileme niste povedali takšne, kot je bila v resnici. Prejšnji minister razpisa ni
               objavil. Ga ni objavil. Ta razpis je pa v teku že zelo dolgo časa. To je bistvena
               razlika.</p>
               <p>Sicer se v osnovi strinjam z vami, da je že prav, da se do tako velikih projektov
               tudi nova vlada opredeli, samo jaz mislim, da bo imela to možnost. Ker močno dvomim,
               glede na potek dogajanja tega razpisa, kjer so zdaj podaljšani roki, kjer bodo
               zagotovo kakšne pritožbe, kjer bo državna revizijska komisija o tem še odločila;
               dvomim, da ne bi nova vlada imela možnosti o tem kaj reči. Tako glede tega mislim, da
               imate prav.</p>
               <p>Samo, da bi pa mi zdaj zaustavili, da bom jaz potem odgovoren, da nismo ujeli rokov
               Evropske unije, ki nam jih postavlja, tega pa jaz ne bom naredil tudi zato, ker je
               akcijski načrt vlada sprejela, ko je imela polna pooblastila, zdaj bi ga pa
               prekinila, ko dela tekoče posle; in ta del seveda ne gre dobro skupaj.</p>
               <p>Poleg tega pa še enkrat ponavljam, bivši minister Žerjav ni objavil razpisa, ampak ga
               je imel pripravljenega in ga ni objavil, ker so bile volitve pravzaprav že mimo. Mi
               smo pa imeli polna pooblastila, ko je projekt že tekel.</p>
            </sp>
            <sp xml:id="SDZ5-Redna-32-2011-10-17.sp182">

               <speaker>PODPREDSEDNIK MAG. VASJA KLAVORA:</speaker>

               <p>Gospod Robert Hrovat bo postavil poslanska vprašanja ministru za delo, družino in
               socialne zadeve dr. Ivanu Svetliku.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp183">

               <speaker>ROBERT HROVAT:</speaker>

               <p>Hvala lepa, gospod podpredsednik. Spoštovani minister!</p>
               <p>8. 10. sem jaz osebno prvič zasledil v medijih informacijo z zelo pomenljivim
               naslovom, namreč objavljeno je bilo: Varčujemo, pa naj stane, kolikor hoče! To je bil
               naslov v Žurnalu 24. In sicer gre za informacijo, da se bo že drugo ministrstvo v tem
               mandatu selilo v nove oziroma druge prostore. Informacija niti ne bi bila tako
               zanimiva, če ne bi bili priča v tem mandatu že domnevno koruptivnemu ravnanju pri
               selitvi NPU v prostore v privatni lasti.</p>
               <p>Torej, takratna ministrica za notranje zadeve se je, kljub temu da je imela na voljo
               državne prostore, odločila za najem prostorov, ki so bili v lasti njenega osebnega
               prijatelja. Vsi poznamo zgodbo o višini mesečne najemnine in višini obroka kredita
               tega prijatelja. In tudi to, kako se je ta zadeva razpletla, kako se je najprej zelo
               nonšalantno pojasnjevalo, kako je vse O. K., potem se je zadeva začela zapletati, na
               koncu je pa razplet jasen.</p>
               <p>Zato najbrž ne čudi, da se mi postavlja vprašanje, zakaj in kam se en mesec pred
               volitvami seli Ministrstvo za delo, družino in socialne zadeve in invalide. Po teh
               informacijah v medijih naj bi se iz državnih prostorov, torej iz prostorov v lasti
               države, selili v privatne prostore, ki naj bi bili v lasti tudi gospoda Dušana
               Šešoka.</p>
               <p>Zanima me:</p>
               <p>Kakšen je razlog za selitev in tudi vsebinska podlaga za izbor točno tega objekta,
               govorimo o objektu, o stavbi na Kotnikovi 28?</p>
               <p>Kaj je tisto, kar vas je vodilo, da se en mesec pred volitvami odločite, da boste
               selili ministrstvo iz stavbe, ki je ta trenutek v državni lasti, v objekt, ki je v
               privatni lasti gospoda Šešoka?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-32-2011-10-17.sp184">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-32-2011-10-17.sp185">

               <speaker>DR. IVAN SVETLIK:</speaker>

               <p>Hvala lepa, gospod podpredsednik. Spoštovani gospodje poslanci in poslanka,
               spoštovani gospod Horvat!</p>
               <p>Stvar je naslednja. Ministrstvo za delo, družino in socialne zadeve že približno
               petnajst let skuša urediti to, da bi lahko delovalo z vsemi direktorati na eni
               lokaciji.</p>
               <p>Zdaj trenutno je na Kotnikovi 5, Kotnikovi 28, Slovenski 54 in Zemljemerski 12. Bili
               so poskusi v preteklih letih na Tržaški, Masarykovi, pri Kapitlju, Bežigrajskem
               dvoru, pa zadeva ni uspela, zato smo dne 16. aprila 2010 objavili javno zbiranje
               ponudb za pridobitev poslovnih prostorov v najem. Te ponudbe so bile redke, edina, ki
               je ustrezala, je pa prišla 18. novembra 2010 s strani sedmih lastnikov na lokaciji
               Kotnikova 28, kjer že imamo en del svojih služb nameščenih. V tej stolpnici je sedem
               lastnikov, eden od njih je tudi Dušan Šešok.</p>
               <p>Zdaj, zakaj si prizadevamo za to ureditev za preselitev? Razlogi so naslednji: da
               bomo lahko pač na eni lokaciji zagotovili večjo varnost zaposlenih, boljši nadzor nad
               delom uslužbencev, ki so zdaj na štirih lokacijah, manjši odzivni čas, ker je treba
               dostikrat med posameznimi direktorati prenašati pošto, potem pa cela zadeva traja
               dolgo časa, potem imamo tukaj tudi pridobitev, kar zadeva sistemske administratorje
               pri pomoči uporabnikov pri reševanju incidentov, racionalizacijo stroškov v zvezi s
               strojno opremo in številom strežnikov, homogeno omrežje in boljša logistika glede
               strojne opreme. Najpomembnejše pri celi zadevi pa je, da bomo od sedanjih petnajst do
               šestnajst evrov za kvadratni meter, kolikor plačujemo najemnine, po novem plačevali
               enajst evrov na kvadratni meter.</p>
               <p>Res je, da se selimo iz prostorov, ki so vladni prostori, vendar bomo to uredili
               tako, da bodo na Kotnikovo 5 prišle druge državne institucije, med njimi prihaja na
               to lokacijo Javni jamstveni in preživninski sklad. Poleg tega smo pa v dogovoru z
               ministrstvi za javno upravo, za pravosodje in gospodarstvo, da bodo preselili del
               svojih služb v te prostore. Tako bodo sedaj ti prostori še naprej uporabljani, tako
               da ne bo prišlo do izpada dohodka oziroma tam, kjer se sedaj plačuje najemnina, se
               potem ne bo več.</p>
               <p>Skratka, če vse to upoštevamo, potem lahko rečemo, da bomo dosegli dva ključna cilja:
               en je združitev ministrstva na eni lokaciji, drugi pa je racionalna izvedba projekta,
               ki bo pomenila znižanje najemnih stroškov na kvadratni meter. Predmet najema ni
               novogradnja, ampak je zato tudi najemnina bistveno nižja, kot pa bi bila sicer.
               Prostori so locirani v neposredni bližini sredstev javnega prevoza, kar je za
               uslužbence ravno tako pomembno, in tudi omogočajo dostop do vseh pomembnih
               institucij, s katerimi ministrstvo sodeluje. Kot rečeno, tudi lastniški prostori na
               Kotnikovi 5 bodo uporabljeni za rešitev prostorske problematike nekaterih drugih
               organov.</p>
               <p>S tega stališča lahko rečem, da je bil narejen elaborat, ki je kazal na smiselnost te
               poteze. Selitev je že v teku, odločitev ni bila sprejeta nedavno. Če pa veste za
               kakšen korupcijski akt, ki je bil pri tem posredi, pa prosim, da to tudi prijavite,
               ker imamo za to ustrezne organe, in bomo z veseljem tudi pojasnjevali, kar bo treba.
               Hvala lepa.</p>
            </sp>
            <sp xml:id="SDZ5-Redna-32-2011-10-17.sp186">

               <speaker>PODPREDSEDNIK MAG. VASJA KLAVORA:</speaker>

               <p>Gospod Hrovat, želite dopolnitev odgovora?</p>
            </sp>
            <sp xml:id="SDZ5-Redna-32-2011-10-17.sp187">

               <speaker>ROBERT HROVAT:</speaker>

               <p>Hvala lepa.</p>
               <p>Odgovor je bil popolnoma pričakovan, podoben, kot ga je podala na prvo vprašanje v
               zvezi z NPU-jem tudi ministrica za notranje zadeve. Zelo podoben. Po magnetogramu
               sodeč sem tudi pričakoval, da bo danes tako.</p>
               <p>Verjamem, da je Ministrstvo za delo, družino, socialne zadeve poskušalo združiti vse
               pod eno streho in jih pripeljati v neko stavbo, kjer bi bile vse službe ministrstva
               skupaj, ampak dejstvo je, da je najslabša varianta, ki si jo lahko ta trenutek lahko
               kdo privošči, ta, da vzameš stavbo v najem. Zakaj? Stavbo vzameš v najem, vsak mesec
               plačuješ najemnino, na koncu ni nič tvojega. Verjetno se pa vmes odplačuje še kredit
               lastnika za to stavbo, verjetno.</p>
               <p>Morda kot vprašanje:</p>
               <p>Ali je kredit za to stavbo gospoda Šešoka že odplačan – govorim o Kotnikovi 28 –. ali
               pa se bo z anuitetami, ki jih bo država plačevala, pač odplačeval tudi kredit?</p>
               <p>Če je to varčevalna politika na dolgi rok, potem nečesa tukaj enostavno ne razumem.
               Tudi v medijih je bilo zaslediti, in sicer odgovor, predvidevam da vaš, da bodo
               obratovalni stroški, za katere trenutno odštejejo 34 tisoč za vse štiri lokacije, po
               novem predvidoma znašali slabih 5 tisoč evrov več. To je citat, ki ste ga najbrž vi
               izrekli. Torej, pred nekaj urami je predsednik Vlade gospod Pahor govoril o
               združevanju ministrstev. Kaj se bo zgodilo, če bo naslednja vlada želela združiti
               ministrstva? Jaz enostavno menim, da je treba z 18 ministrstev priti vsaj na deset.
               Tam nekje. To je stvar debate in pogovorov, ampak sedaj trdite, da ste končno dobili
               vse pod eno streho, sedaj vas bodo pa kot Ministrstvo za delo, družino in socialne
               zadeve lahko pripojili k enemu drugemu ministrstvu<gap n="..."/></p>
            </sp>
            <sp xml:id="SDZ5-Redna-32-2011-10-17.sp188">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Čas je potekel.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-32-2011-10-17.sp189">

               <speaker>DR. IVAN SVETLIK:</speaker>

               <p>Hvala lepa.</p>
               <p>Na štirih lokacijah smo, na treh plačujemo najemnino že sedaj. Se pravi, ta
               najemnina, kot rečeno, se bo znižala. In s tem dobimo tudi prihranek, o katerem
               govorimo.</p>
               <p>Če bi prišlo kdaj do tega, da bi želeli odkupiti in da bodo sredstva na voljo, bo
               lahko prihodnja vlada tudi to odkupila, se bo pač z lastniki pogovarjala, če bodo
               pripravljeni to prodati.</p>
               <p>Še enkrat pravim, tu je sedem lastnikov in sedem najemodajalcev. Ta, ki ga omenjate,
               je pač eden od njih in nima nobenega posebnega statusa. Če veste za kakršnokoli
               koruptivno dejanje tukaj, ste ga dolžni naznaniti. Hvala lepa.</p>
            </sp>
            <sp xml:id="SDZ5-Redna-32-2011-10-17.sp190">

               <speaker>PODPREDSEDNIK MAG. VASJA KLAVORA:</speaker>

               <p>Gospod Ivan Grill bo postavil poslansko vprašanje ministru za okolje in prostor dr.
               Roku Žarniću.</p>
            </sp>
            <sp xml:id="SDZ5-Redna-32-2011-10-17.sp191">

               <speaker>IVAN GRILL:</speaker>

               <p>Hvala lepa za besedo, spoštovani predsedujoči. Spoštovani ministri!</p>
               <p>Nekaj dni nazaj smo se lahko v sredstvih javnega obveščanja seznanili, da je bila s
               strani policije izvedena uspešna akcija glede koruptivnega dejanja oziroma prav samo
               dejanje s strani gradbenega inšpektorja in njegove pomočnice. To seveda potrjuje, da
               je očitno tudi na tem področju prisotna korupcija in verjetno tudi klientelizem, pa
               še marsikaj drugega, kar nam daje misliti, da se postopki pri črnih gradnjah ne
               odvijajo tako, kot bi se morali.</p>
               <p>Tako lahko zasledimo tudi odmevne primere v javnosti, da se nekaterih objektov, ki so
               bili zgrajeni brez gradbenega dovoljenja, ne ruši, kljub temu da so bili to
               dolgotrajni postopki in nekateri bili že pravnomočni. Eden izmed takih primerov je
               razvpiti primer gospoda Jakliča, kjer se je od leta 2005 postopek ves čas pravno
               zapletal. Sami ste mi na to vprašanje takrat odgovorili, da je kar dve leti neka
               uradnica imela to dokumentacijo v predalih. Kot mi je znano, še do danes, pa je to
               oktober 2011, ta objekt ni porušen.</p>
               <p>Ob tem se nehote pojavlja vprašanje:</p>
               <p>Ali je to povezano tudi s korupcijo ali nekimi drugimi klientelističnimi povezavami,
               da se nekatere objekte ruši, nekaterih pa očitno ne?</p>
               <p>Zanima me tudi, če mi lahko posredujete podatek, recimo, predvsem za boljšo
               predstavo:</p>
               <p>Koliko je bilo v letošnjem letu porušenih črnih gradenj v Sloveniji?</p>
               <p>Koliko je bilo izdanih odločb za rušenje črnih gradenj, pa se rušenja ni
               izvršilo?</p>
               <p>Mogoče bo ta podatek lahko dal misliti vsem, predvsem pa ministrstvu, da bi veljalo
               razmisliti tudi o tem, da se izvede nek interni nadzor, da se vidi, ali obstaja tudi
               neka subjektivna odgovornost posameznih inšpektorjev in ostalih institucij, da
               svojega posla ne dokončajo tako, kot bi morali. Hvala lepa za odgovor.</p>
            </sp>
            <sp xml:id="SDZ5-Redna-32-2011-10-17.sp192">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Žarnić, izvolite.</p>
            </sp>
            <sp xml:id="SDZ5-Redna-32-2011-10-17.sp193">

               <speaker>DR. ROKO ŽARNIĆ:</speaker>

               <p>Hvala lepa, spoštovani gospod predsedujoči. Spoštovani poslanci!</p>
               <p>No, bom začel od zadaj. Ta zgodba je izredno zanimiva. Kot sem enkrat že odgovarjal,
               in sicer je enako vprašanje prišlo z dveh strani, kar me je takrat malo veselilo, da
               nekako enake teme zanimajo oba dela te dvorane, sem se tudi jaz spraševal v zvezi s
               to zgodbo. No, zdaj smo pa nek dan v časopisu prebrali, da je ta gospod, kot sem že
               takrat rekel, izredno vešč. In eden zadnjih trikov je bil ta, da mu je, tik preden bi
               odvetnik moral sprejeti dokument, odvzel pooblastila. No, potem smo šli drugo pot.
               Potem smo sklep o odreditvi izvršbe posredovali direktno zavezancu.</p>
               <p>Danes do 12. ure še nismo prejeli povratne informacije o vročitvi. Čez dva dni se pa
               izteče 16-dnevni rok za vročitev. Če še takrat ne bo vročitve – 45 dni in gre zadeva
               v akcijo.</p>
               <p>Glede drugega pa malo statistike. Nekako je v postopkih gradbene inšpekcije povprečje
               700 izvršilnih postopkov na leto. V letu 2010 jih je bilo 785, v letu 2011 še nekaj
               več. Ne vem, ali smo lahko na to ponosni ali ne, ampak funkcionira. Okoli 500
               izvršilnih postopkov je povezanih z nedovoljeno gradnjo, se pravi, kar lepo število,
               dve tretjini. In približno statistika pove, da je bilo v preteklih letih od 40 do 70
               zadev na silo porušenih oziroma ne od samih lastnikov. Se pravi, da so lastniki kar
               pridno kakšne stvari rušili. Morate vedeti, da v tej številki niso vedno
               spektakularno veliki objekti, so lahko kakšni nadstreški, kakšne stopnice, lopa, pa
               to ljudje sami odpravijo.</p>
               <p>Letno inšpektorji odprejo povprečno tri in pol tisoč novih postopkov, izdajo
               približno 1700 odločb, kot sem rekel, okoli 700 do 800 je pa zaključenih na leto.
               Letno je v obravnavi gradbene inšpekcije v povprečju 8 tisoč zadev – toliko da dobimo
               malo predstavo. Dostikrat se zgodi, da se za tiste zadeve, ki so črna gradnja, tekom
               tega procesa pa tudi pridobi gradbeno dovoljenje. O takih stvareh je bilo v zadnjem
               času tudi v medijih povedano. Če bi kdo želel o tem kaj več izvedeti, obstaja vsako
               leto poročilo o delo inšpektorata in je tudi na spletni strani objavljen. Hvala.</p>
            </sp>
            <sp xml:id="SDZ5-Redna-32-2011-10-17.sp194">

               <speaker>PODPREDSEDNIK MAG. VASJA KLAVORA:</speaker>

               <p>Gospod Grill, izvolite.</p>
            </sp>
            <sp xml:id="SDZ5-Redna-32-2011-10-17.sp195">

               <speaker>IVAN GRILL:</speaker>

               <p>Hvala lepa.</p>
               <p>Spoštovani, gospod minister, zelo sem vesel, predvsem tistega prvega dela odgovora,
               kjer ste zelo nadzorno pojasnili, kako lahko pri nas nekdo izigrava pravno državo. Ne
               nazadnje gre za desno roko župana Jankovića, ki očitno skupaj z njim išče, kako
               izigravati predpise. To je dovolj simptomatično in upajmo, da se bo seveda pokazalo
               tudi na volitvah.</p>
               <p>Bi pa tukaj nadaljeval, kar se tiče dela teh inšpektorjev. Sam bi vedno apeliral tako
               na vas, dokler boste še to funkcijo opravljali, pa tudi na bodoče ministre, da se
               inšpektorji ne držijo vedno kot pijanec plota nekih odločb, predvsem takrat, ko se da
               z dobro voljo in tudi postopki, če tečejo, da se pridobiva ali da je v fazi
               pridobivanja ustrezno dovoljenje, da se takrat tudi nekoliko prisluhne in omogoči, da
               ljudje, ki so velikokrat bili v dobri veri v bistvu tudi zavedeni s strani ali občin
               ali pa tistih, ki urejajo okolje in prostor, da so šli v postopek izgradnje, preden
               so te dokumente pridobili.</p>
               <p>Bi pa seveda veljalo, da se nekoliko bolj, verjetno s strani internega nadzora ali
               glavne inšpektorice, pa da pod drobnogled tudi nekatere primere, kjer obstaja lahko
               velik sum, da gre tudi za nek koruptiven posel, za neko poznanstvo, klientalizem. Ne
               nazadnje ta primer, ki je bil 10 dni nazaj nekje javno objavljen, to tudi kaže. To bo
               seveda olajšalo delo vsem skupaj. Hvala lepa.</p>
            </sp>
            <sp xml:id="SDZ5-Redna-32-2011-10-17.sp196">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-32-2011-10-17.sp197">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Kot informacijo. Zadnjič sem se s šefico inšpektorjev pogovarjal, pa mi je pokazala
               diagrame, kjer lepo spremlja delo posameznega inšpektorja. Eni so izjemno uspešni,
               učinkoviti, eni manj. To je vse lepo in prav. Pri tej stvari gre tudi za to, da bi
               lahko kdo rekel, da ima nekdo lažje primere pa hitreje konča. Ampak bistveni problem
               je v tem, da smo danes v državni upravi vsi zelo zaščiteni, razen ministrov. Vi nas
               vsaj lahko interpelirate, mi pa ne moremo interpelirati v našem sistemu. To je velik
               problemov, za katerega upam, da bosta naslednja vlada in parlament rekla kaj na to
               temo.</p>
            </sp>
            <sp xml:id="SDZ5-Redna-32-2011-10-17.sp198">

               <speaker>PODPREDSEDNIK MAG. VASJA KLAVORA:</speaker>

               <p>Gospod Branko Marinič bo postavil poslansko vprašanje ministru za promet dr.
               Vlačiču.</p>
            </sp>
            <sp xml:id="SDZ5-Redna-32-2011-10-17.sp199">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Lep pozdrav vsem skupaj!</p>
               <p>Na tirih Slovenskih železnic so se v letošnjem letu zgodile manjše in tudi tri hude
               železniške nesreče. Te imajo seveda v prvi vrsti za posledico poškodovanje zaposlenih
               in poškodbe potnikov. In tisto, kar tudi ni nepomembno – gre za ogromno gmotno škodo,
               ki nastane pri takih nesrečah.</p>
               <p>Letos se je med drugim zgodila ena večjih železniških nesreč 20. februarja v Zalogu,
               ko je iztirila dizelska lokomotiva s tremi vagoni in ko je iz lokomotive izteklo 2
               tisoč litrov nafte v reko.</p>
               <p>26. 8. letos se je na železniški postaji Jesenice zgodila ena najhujših železniških
               nesreč, kjer sta trčila tovorni in potniški vlak. Gre za železniško nesrečo najhujše
               kategorije, samo sreči se gre zahvaliti, da žrtev ni bilo še več in s še težjimi,
               najhujšimi posledicami. In pred dobrim tednom se je zgodila železniška nesreča na
               železniško-cestnem prehodu v Lavrici na progi Ljubljana–Rakovnik–Škofljica, kjer je
               potniški vlak trčil v prikolico tovornjaka, ki je bil naložen z opeko.</p>
               <p>Spoštovani minister, dovolj razlogov je za to, da je treba nekaj storiti v smislu
               zagotavljanja večje varnosti, zato vas sprašujem:</p>
               <p>Za kakšno višino materialne škode gre pri navedenih treh nesrečah?</p>
               <p>Kakšne so ugotovitve komisije, ki je sestavila končno poročilo, glede krivde in
               odgovornosti?</p>
               <p>Kakšni preventivni ukrepi so bili sprejeti za zagotavljanje večje varnosti v
               železniškem prometu?</p>
            </sp>
            <sp xml:id="SDZ5-Redna-32-2011-10-17.sp200">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-32-2011-10-17.sp201">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Do zdaj imamo uradno zaključen le dogodek v Ljubljani–Zalogu. Izkazana materialna
               škoda je 442 tisoč 916,99 evra. Za dogodek na Jesenicah je ocena materialne škode
               približno dober milijon in pol. Za dogodek na Lavrici še ni ocene materialne
               škode.</p>
               <p>V primeru Ljubljana–Zalog je krivda in odgovornost na strani Slovenskih železnic.
               Vzrok je nezadostna zavrtost premikalnega sestava, za kar je odgovoren vodja premika
               in premikač v premikalnem sestavu.</p>
               <p>V primeru trčenja vlakov na postaji Jesenice in naleta vlaka na kamion na nivojskem
               prehodu Lavrica komisijsko poročilo o izrednem dogodku še ni končano. V skladu z
               veljavnimi predpisi bo preiskava zaključena najkasneje v roku 50 dni po nastanku
               dogodka.</p>
               <p>Kakšni preventivni ukrepi so bili sprejeti za zagotavljanje večje varnosti v
               železniškem prometu? Kar se tiče Slovenskih železnic, so vse delavce v izvršilnih
               službah z dogodkom v Ljubljani–Zalogu ustrezno seznanili in so te dogodke podrobno
               analizirali. Na rednem poučevanju izvršilnega osebja so bili vsi delavci poučeni o
               pravilnem delu in o veljavnih predpisih. Na kraju samem so ob nastanku izrednih
               dogodkov delavci, udeleženi v dogodku, preventivno bili odstranjeni z delovnega mesta
               najmanj do konca izmene in poslani na ustrezno preverjanje znanja ali pa zdravniški
               pregled. Proti delavcem kršiteljem so Slovenske železnice v primeru Ljubljana–Zalog
               uvedle disciplinske postopke.</p>
               <p>Na Ministrstvu za promet sem po nesreči na Lavrici sklical vse odgovorne za varnost v
               železniškem in tudi cestnem prometu. To je bilo takoj naslednji dan po nesreči.
               Dogovorili smo se, da ponovno preverimo vse nivojske prehode, ki so zavarovani samo z
               Andrejevim križem, takšnih je trenutno 543, od tega so tri križanja državne ceste z
               železnico, v vseh ostalih primerih gre za križanje lokalne ceste z železnico. Kot
               veste, je zagotavljanje ustreznega preglednostnega prostora na lokalnih cestah,
               kakršna je tudi ta cesta, ki prečka železnico na Lavrici, odgovornost lokalnih
               skupnosti. Glede na to, da so nivojski prehodi večinoma pristojnost lokalnih
               skupnosti, smo v letošnjem in lanskem letu naredili neke vrste informativno
               izobraževalni sestanek. Povabili smo vse župane, ki imajo v svoji občini lokalne
               ceste, ki prehajajo železnico. En dogodek je bil v Ljubljani, en je bil v Mariboru.
               Oba sta bila dobro obiskana. Tam smo jih seznanili z njihovimi dolžnostmi, ki izhaja
               iz predpisov, in s konkretnimi primeri ravnanja. Kljub temu bomo na Ministrstvu za
               promet skupaj z vsemi, ki so zadolženi za varnost, tudi s tistimi, ki so zadolženi za
               varnost v cestnem prometu, proučili možnost, kako bi lahko država v tem delu, kjer
               nima pristojnosti, v bodoče ravnala. Namreč, tam, kjer ni državna pristojnost, ne
               smemo kot država, recimo, iti in graditi, ne smemo torej na ta način, kot mi menimo,
               da bi bilo pravilno, urediti takšnega prehoda. Dodatno smo se tudi odločili, da bo
               Komisija za nivojske prehode začela s prednostno obravnavo vseh takšnih prehodov in
               predlagala ustrezno individualno rešitev tam, kjer te rešitve še ni, čeprav za veliko
               prehodov te rešitve že imamo. Ta komisija je , od kar je ustanovljena, mislim, da je
               več kot 100 prehodov že ukinila in precej jih je bilo že tudi zavarovanih. In če bodo
               obstajale povezovalne ceste kot ustrezna rešitev, bomo predlagali ukinitev teh
               prehodov, kjer je to mogoče narediti.</p>
            </sp>
            <sp xml:id="SDZ5-Redna-32-2011-10-17.sp202">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod minister.</p>
               <p>Gospod Marinič.</p>
            </sp>
            <sp xml:id="SDZ5-Redna-32-2011-10-17.sp203">

               <speaker>BRANKO MARINIČ:</speaker>

               <p>Hvala lepa za te odgovore, s katerimi moram reči, da sem in nisem zadovoljen. Namreč,
               ko se je zgodil Zalog in ko so se zgodile Jesenice, so bili podani vsi razlogi, da so
               zasvetili vsi alarmni sistemi tako na slovenskih železnicah kot tudi na Ministrstvu
               za promet. Ko gre za trčenje tovornega in potniškega vlaka oziroma za trčenje dveh
               vlakov, mora zasvetiti alarm najvišjega obsega. To se ni zgodilo in tukaj se je treba
               javno in jasno vprašati, kakšni so bili ukrepi ministrstva in vodstva Slovenskih
               železnic glede odgovornosti, ampak ne tiste direktne, temveč indirektne, posredne
               odgovornosti. V konkretnem primeru, za nesrečo na Jesenicah, gre pripisati objektivno
               odgovornost vodstvu in pa najvišjim predstavnikom, ki vodijo sistem Slovenskih
               železnic in pa tudi Ministrstva za promet. Nič od tega se ni zgodilo. Premalo je
               ukrep, kot je poučevanje izvršilnega osebja. Premalo so ukrepi, ki so bili storjeni,
               zato me močno skrbi nadaljnja varnost na tirih Slovenskih železnic, kajti sistemskega
               ukrepa kljub hudi in pa kvalificirano veliki nesreči na Jesenicah ni bilo sprejetega,
               sprjeta ni bila nobena konkretna odločitev glede objektivne odgovornosti na eni
               strani Ministrstva za promet in na drugi strani vodstva Slovenskih železnic.</p>
            </sp>
            <sp xml:id="SDZ5-Redna-32-2011-10-17.sp204">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-32-2011-10-17.sp205">

               <speaker>DR. PATRICK VLAČIČ:</speaker>

               <p>Kar se tega tiče, imate prav. Jaz sem objektivno odgovoren za vse, kar se v prometnem
               sistemu Republike Slovenije zgodi. Zato tudi take nesreče jemljem zelo resno. Zato
               sem si tudi ogledal kraj vseh treh prometnih nesreč, govoril z vsemi udeleženci,
               vendar ne želim ta trenutek, preden ni preiskava končana, špekulirati, da bi bilo
               treba zdaj neke poteze povleči in narediti s tem več škode kot koristi. Imamo zelo
               utečen sistem, kar se tiče preiskave nesreč in preiskava nesreče pokaže, kaj se je
               zgodilo, in preiskava nesreče ti pravzaprav pove, kaj moraš kot minister narediti. V
               nasprotnem primeru bi zdaj lahko, za to imamo strokovnjaka, preiskovalca, ki je zelo
               kvaliteten, v nasprotnem primeru bi lahko zdaj kot minister zahteval tudi kaj, kar bi
               ne bilo dovolj strokovno. Na ta način bi morda povzročil več škode kot koristi.
               Veste, da se po slovenskih železnicah letno pripelje 16 milijonov potnikov. To je
               zelo zelo veliko ljudi, to je zelo velik sistem. To je sistem z dolgo tradicijo in to
               je sistem z zelo zelo zahtevnim varnostnim sistemom. Nekorektni posegi, ki bi bili
               moja želja po povečanju varnosti, ki ne bi bili posledica strokovne odločitve, bi
               lahko prinesli več škode kot koristi. Zato sem jaz mnenja, da je treba počakati, kaj
               pokaže preiskava in predlog ukrepov preiskave, potem pa seveda absolutno narediti
               vse, kar je treba, da se kaj takega ne bi ponovilo. Ne misliti, da sem ravnodušen ob
               teh dveh nesrečah. Sta me zelo zaskrbeli. Sem imel naslednji dan, po nesreči na
               Lavrici, pot v tujino, sem jo takoj odpovedal in sklical vse, ki so za varnost na
               železnicah in cestah, in smo sedli in se dogovorili za ukrepe za naprej. Ponavljam,
               oba kraja sem si ogledal. Imam tudi svoje mnenje, zakaj je prišlo do nesreč. Vendar
               dokler ne dobim strokovnih izsledkov s predlogi rešitev, ki jih bomo potem
               predebatirali z vsemi varnostnimi organi, zlasti z našo agencijo za varnost, ki je
               organ, ki za to skrbi poleg sodelavcev na ministrstvu, potem sprejeti ukrepe, da ne
               bi v želji, da bi naredili korist, naredili še več škode.</p>
            </sp>
            <sp xml:id="SDZ5-Redna-32-2011-10-17.sp206">

               <speaker>PODPREDSEDNIK MAG. VASJA KLAVORA:</speaker>

               <p>Gospod Marinič, postopkovni predlog? Če ne bo, vas bom prekinil.</p>
            </sp>
            <sp xml:id="SDZ5-Redna-32-2011-10-17.sp207">

               <speaker>BRANKO MARINIČ:</speaker>

               <p>Z ozirom na to, da nimam poslovniškega določila v zvezi z 240. členom Poslovnika o
               delu Državnega zbora, prosim ministra, da mi po zaključku dostavijo zaključna
               poročila o preiskavi izrednih dogodkov, iz katerega bo razvidno, kakšni so ukrepi in
               za kakšno materialno škodo gre, o čemer sem spraševal. Hvala lepa.</p>
            </sp>
            <sp xml:id="SDZ5-Redna-32-2011-10-17.sp208">

               <speaker>PODPREDSEDNIK MAG. VASJA KLAVORA:</speaker>

               <p>Gospod Zvonko Lah bo postavil poslansko vprašanje ministru za promet dr. Patricku
               Vlačiču.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp209">

               <speaker>ZVONKO LAH:</speaker>

               <p>Hvala, gospod podpredsednik. Spoštovani minister!</p>
               <p>Pred dobrim mesecem sem že postavil podobno vprašanje. Z odgovorom pa nisem bil
               zadovoljen niti jaz niti vi, minister, zato ponovno postavljam vprašanje. Rad bi
               povedal, da je bil južni avtocestni krak avtocestnega križa na Dolenjskem zaključen
               oziroma spuščen v promet junija lanskega leta. Nedokončani pa sta ostali, poleg
               malenkosti na sami cesti, priključna cesta do Mirne Peči in navezava na Mirnsko
               dolino. Dela na priključni cesti za Mirno Peč so se prekinila praktično takoj po
               otvoritvi te ceste, proti Mirnski dolini pa letos v mesecu marcu. Za Mirno Peč vemo,
               znana zgodba, jo poznamo okrog Vegrada, ki je bil tukaj izvajalec, pustil je
               nedokončan pokrit okop, približno 80 % zgrajen. Na Mirnsko dolino pa sta bila
               izvajalca SCT in Cestno podjetje Maribor. V mesecu marcu so na lepem pospravili vse
               stroje in odšli, ostalo je gradbišče, na pol narejeno, proti Mirni pa je že več kot
               eno leto postavljen semafor in je samo en vozni pas za kompleten promet, za celo
               Mirnsko dolino tja do Sevnice. Ne vemo, kdaj se bodo dela nadaljevala in v kakšnem
               času naj bi bila končana. Prejšnjič ste mi odgovorili, da vam je Dars sporočil, da
               bodo dela končana na obeh gradbiščih do konca leta 2013, s tem, da je na pokritem
               okopu dela za kakšnih par mesecev, v Trebnjem pa mogoče za pol leta. Ne vem, kaj bo
               Dars delal dobri dve leti na tem gradbišču, ker je tako za nas v Mirni Peči, kot za
               Trebanjce to nevzdržno, saj so ob prometnih konicah veliki zastoji. Pravzaprav se pa
               dela tudi velika škoda na samem gradbišču, ker propadajo materiali, zasipa se in
               težko bo nov izvajalec začel brez povečanih stroškov.</p>
               <p>Prosil bi vas, če imate kakšen bolj konkreten odgovor, ker je to za nas res
               nevzdržno.</p>
            </sp>
            <sp xml:id="SDZ5-Redna-32-2011-10-17.sp210">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-32-2011-10-17.sp211">

               <speaker>DR. PATRICK VLAČIČ:</speaker>

               <p>Malo boljšega kot nazadnje. Za mirnsko navezavo imam zadnja sporočila iz Darsa, da
               bodo postopki za oddajo dokončani do konca letošnjega leta – zadnjič ni bilo toliko
               optimistično, zdaj je to sporočilo – in bo predvidoma končano v letu 2012, tako da je
               to že bistveno boljša novica kot zadnjič, kar se tega tiče. Za mirnopeško navezavo –
               jo bo Dars poskušal dokončati z izvajalcem, ki je že zdaj vključen v pogodbo,
               pogajanja niso končana. Če se slučajno to ne bi izšlo, bodo tam naredili tudi razpis,
               vendar je vse tako pripravljeno, da bi bil tudi ta po naših intervencijah potem 2012
               dokončan, tako da je to bistveno hitreje, kot je bilo prej zamišljeno, kot sem
               zadnjič odgovarjal.</p>
            </sp>
            <sp xml:id="SDZ5-Redna-32-2011-10-17.sp212">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod Lah izvolite.</p>
            </sp>
            <sp xml:id="SDZ5-Redna-32-2011-10-17.sp213">

               <speaker>ZVONKO LAH:</speaker>

               <p>Hvala.</p>
               <p>Mi smo se poskušali pozanimati tudi pri izvajalcih, zakaj je prišlo do takega
               zastoja, ali niso bila dela plačana prejšnjim izvajalcem ali izvajalec ni poplačal
               svoje podizvajalce. Težava naj bi bila v tem, da je Dars imel samo eno garancijo od
               vseh izvajalcev v tem konzorciju. Če bi nadaljevali ti izvajalci po ocenah, ki so jih
               imeli prej iz osnovne pogodbe, bi pač morali kriti z garancijo tudi za nedela ali pa
               neplačana dela tistih izvajalcev, ki so prišli v tem času v stečaj. Glavni razlog naj
               bi bil ta, da izvajalci nočejo prevzeti odgovornost prejšnjih izvajalcev, za katere
               pa vemo, da marsikaterega dela niso poplačali svojim podizvajalcem. Zato, če bo
               prišlo do novega razpisa, je po mojem mnenju in po mnenju nekaterih strokovnjakov
               pričakovati dosti višje cene in bodo tudi večji stroški, ker je težko prevzeti napol
               dokončana dela brez povečanih stroškov.</p>
               <p>Zato mislim, da bi Dars moral na nek način presekati, unovčiti tiste garancije, ki
               jih imajo od prejšnjih izvajalcev, in da ti izvajalci, ki so še ostali, nadaljujejo
               dela brez komplikacij, brez novega razpisa, ker če bodo pritožbe na sam razpis, se
               lahko to še vleče. Če bi se pa dogovorili po osnovni pogodbi, se pa dela lahko v
               kratkem času nadaljujejo. Mislim, da je stvar tukaj na Darsu, da nekdo res odločno
               odloči in da se dela nadaljujejo, ker so pač ti izvajalci, ki so še zraven,
               pripravljeni to dokončati v bistveno krajšem času.</p>
            </sp>
            <sp xml:id="SDZ5-Redna-32-2011-10-17.sp214">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod minister? Ne želite. Hvala. Gospod Marjan Bezjak bo postavil poslansko
               vprašanje ministru za finance, ki je upravičeno odsoten.</p>
            </sp>
            <sp xml:id="SDZ5-Redna-32-2011-10-17.sp215">

               <speaker>MARJAN BEZJAK:</speaker>

               <p>Hvala za besedo, predsedujoči. Lepo pozdravljeni spoštovana ministra, kolegica
               poslanka in poslanci!</p>
               <p>Na gospoda ministra dr. Franca Križaniča naslavljam vprašanje. Slovenska država se je
               v obdobju vašega ministrovanja rekordno zadolžila. Dolg države ste podvojili oziroma
               povečali za okoli 8 milijard evrov.</p>
               <p>Sprašujem:</p>
               <p>Koliko sredstev iz naslova zadolževanja ste namenili za podporo gospodarstvu in
               koliko za podporo slovenskim bankam?</p>
               <p>Katere konkretne gospodarske ukrepe ste financirali iz naslova zadolževanja?</p>
               <p>Katerim gospodarskim družbam ste namenili sredstva iz tega naslova in v kakšnih
               višinah?</p>
               <p>Premier gospod Borut Pahor danes poudarja, da za gospodarsko krizo in velik padec
               gospodarstva ni kriva vlada gospoda Janeza Janše, ampak svetovna situacija
               gospodarstva in prepozni ukrepi sedanje vlade, ki jo vodi. Dolgo v javnem sektorju
               osebni dohodki rastejo. Protokol, Vlada kupuje dvorec Brdo, perzijske tepihe in da ne
               naštevam drugih nesmiselnih šminkerskih investicij, ki jih je dejansko v tem času
               Vlada počela. Po treh letih padca Vlade gospod primer Borut Pahor ugotavlja, da se
               morajo združiti ministrski resorji. Spoštovani, v letu 2009, marca, sem sam osebno
               prvič pozval ministra k združitvi določenih ministrskih resorjev in zmanjševanja
               ministrskih resorjev. Žal, v Sloveniji je postalo nedelo vrednota. Mi se moramo
               postaviti nazaj na trde temelje, da bo postalo spet delo vrednota.</p>
               <p>Ministra prosim, da mi dejansko pismeno odgovori na to vprašanje, kajti danes ga ni
               tukaj in verjetno drugič ne bo imel več priložnost odgovarjat. Hvala.</p>
            </sp>
            <sp xml:id="SDZ5-Redna-32-2011-10-17.sp216">

               <speaker>PODPREDSEDNIK MAG. VASJA KLAVORA:</speaker>

               <p>Na vrsti je gospod Milenko Ziherl. <stage>(Ga ni.)</stage> Gospod France Cukjati. <stage>(Ga ni.)</stage> Gospod
               Jožef Jerovšek. <stage>(Ga ni.)</stage> Gospod mag. Štefan Tisel, izvolite, postavil boste poslansko
               vprašanje ministru za zdravje Dorijanu Marušiču, ki je upravičeno odsoten.</p>
            </sp>
            <sp xml:id="SDZ5-Redna-32-2011-10-17.sp217">

               <speaker>MAG. ŠTEFAN TISEL:</speaker>

               <p>Spoštovani gospod podpredsednik, spoštovani vsi prisotni, vsem lep pozdrav!</p>
               <p>Financiranje zdravstva oziroma zdravstvene dejavnosti je kompleksen proces. Večina
               sredstev se zbere z obveznim in dopolnilnim zdravstvenim zavarovanje. Do leta 2008, v
               času konjunkture, se je zbralo več sredstev kot jih je bilo porabljenih in se je
               ustvarila lepa rezerva, ki je zadostovala za pokritje primanjkljaja v letih 2009 in
               2010. Vemo, da stroški zdravstva naraščajo hitre kot na drugih področjih zlasti iz
               dveh razlogov, zaradi staranja prebivalstva, kar pomeni več bolnikov in uvajanja
               novih metod preiskav in zdravljenja. Zdravstvene pravice ostajajo na enakem nivoju,
               sredstev pa zmanjkuje. Napovedi zdravstvene zavarovalnice za letošnje leto govorijo o
               35 milijonov evrov premalo zbranih sredstev. Vprašanje je, kje zdaj zarezati oziroma
               zmanjševati. Že v preteklosti se je poskušalo pavšalno, 8 % oziroma 10 % zmanjšati
               sredstva za plačilo dejavnosti v bolnišnicah in tudi v zdravstvenih domovih oziroma
               na primarni zdravstveni dejavnosti. Minister za zdravje gospod Dorijan Marušič
               zatrjuje, da se ostri rezi na tem področju niso obnesli. Minister je tudi pripravljal
               spremembo zakona v zvezi z dopolnilnim zdravstvenim zavarovanjem, kjer zdaj vsi
               plačujemo enako visok znesek, približno 25, 24 evrov, in je predvideval, da bi bil
               tudi ta del po solidarnem pristopu, kjer bi tisti z nižjimi dohodki plačevali manj,
               vendar zakon ni prišel do parlamentarne procedure. Iz medijev izvemo, da je več
               zdravstvenih zavodov v izgubi, tako oba univerzitetna klinična centra, Maribor in
               Ljubljana, Ljubljana celo za 5 milijonov evrov, od tega samo Pediatrična klinika za 3
               in pol milijone. Izvedeli smo tudi, da direktor Zavoda za zdravstveno zavarovanje in
               minister različno vidita reševanje tega problema.</p>
               <p>Zato postavljam ministru za zdravje gospodu Dorijanu Marušiču poslansko
               vprašanje:</p>
               <p>Kako bo reševal financiranje zdravstvene dejavnosti do konca leta 2011, da različni
               programi ne bodo prizadeti oziroma da ne bodo prizadeti bolniki, ki potrebujejo
               zdravstvene storitve?</p>
               <p>Hvala lepa in prosim, ker bo verjetno težko ustno odgovoriti, za pisni odgovor. Hvala
               lepa.</p>
            </sp>
            <sp xml:id="SDZ5-Redna-32-2011-10-17.sp218">

               <speaker>PODPREDSEDNIK MAG. VASJA KLAVORA:</speaker>

               <p>Gospod Milan Čadež bo postavil poslansko vprašanje ministru za okolje in prostor dr.
               Roku Žarniću.</p>
            </sp>
            <sp xml:id="SDZ5-Redna-32-2011-10-17.sp219">

               <speaker>MILAN ČADEŽ:</speaker>

               <p>Hvala za besedo, gospod podpredsednik. Lep pozdrav, spoštovana ministra, kolegice in
               kolegi!</p>
               <p>Spoštovani gospod minister! Kot vsako leto je poleg poročila o varstvu pred
               ionizirajočimi sevanji in jedrski varnosti na Odboru za okolje in prostor obravnavano
               tudi letno poročilo o poslovanju javnega podjetja Rudnik Žirovski vrh, poslovni načrt
               tega javnega podjetja za zapiranje rudnika urana, d. o. o. Že lani v začetku marca
               sem vas spraševal, kako potekajo zapiralna dela v rudnikih na splošno v državi in še
               posebej v rudniku urana Žirovski vrh ter kakšni so vplivi na okolje. Odgovorili ste
               mi, da je bil v letu 2009 aktiviran poseben projektni svet, da se meritve nadaljujejo
               in v nekem času boste lahko dali tudi jasen odgovor. S strani javnega podjetja
               Žirovski vrh smo pa izvedeli, da se je prekinilo financiranje javnega podjetja s
               strani države oziroma vašega ministrstva in so s tem tudi onemogočena nadaljnja dela,
               predvsem na odlagališču Boršt, ki se pa premika bolj, kot je dovoljeno. Po lanskih
               meritvah so bili premiki 10–15 centimetrov, dovoljena sta pa samo centimeter in pol
               do dva.</p>
               <p>Zanima me sledeče:</p>
               <p>Kakšne rezultate in predloge je predložil posebej aktivirani projektni svet?</p>
               <p>Kdaj se bo nadaljevalo financiranje javnega podjetja Rudnik Žirovski vrh?</p>
               <p>Kaj pomeni 10-krat večje premikanje od dovoljenega za jedrsko varnost v Sloveniji in
               za samo varstvo pred ionizirajočimi sevanji?</p>
               <p>Hvala.</p>
            </sp>
            <sp xml:id="SDZ5-Redna-32-2011-10-17.sp220">

               <speaker>PODPREDSEDNIK MIRAN POTRČ:</speaker>

               <p>Minister za okolje in prostor dr. Roko Žarnić, izvolite.</p>
            </sp>
            <sp xml:id="SDZ5-Redna-32-2011-10-17.sp221">

               <speaker>DR. ROKO ŽARNIĆ:</speaker>

               <p>Hvala lepa za besedo, spoštovani gospod predsedujoči. Spoštovana gospa poslanka in
               poslanci, kolega minister!</p>
               <p>Ta rudnik je zame od začetka velika neznanka in nelogičnost. Je edini rudnik v
               zapiranju pod komando Ministrstva za okolje. Zanimivo. Ko smo to zadevo hoteli
               predati AUKN, ki ima kapitalske naložbe, ga niso hoteli. Se pravi, cela zadeva je
               nekoliko čudna. In ko smo lansko leto v glavnem zaključili sanacijska dela, se hoče
               zgodba še kar naprej vrteti. Sanacijska dela so bila naročena po projektu in so bila
               izvedena, vendar, kot je bilo vaše vprašanje, ni videti, da ravno uspešno. Tukaj pri
               celi zgodbi, uspešno ali neuspešno, narejeno po projektu, mislim, da ministrstvo nima
               kaj dosti opraviti. Kot naročnik naročiš, plačaš in končaš. Podjetje RŽV je zopet
               neka zanimiva zgodba, ki ni nič drugega kot neke vrste posrednik med ministrstvom in
               tistimi, ki dejansko izvajajo zadeve. Posrednik, ki nas stane veliko več, kot je
               normalno pričakovano, in posrednik, pri katerem se reče, da je za nek monitoring
               dovolj mogoče tretjina tistega, kar oni zaračunajo, to pa je zopet problem. Kot
               minister sem zahteval veliko podatkov, tako kot vi od mene danes. Tudi jaz jih nisem
               dobro poznal, pa so zelo težko, s triletnimi zamudami kakšna poročila prihajala.
               Nisem mogel drugega, kot zadnji dan, preden se je proračun zaprl, zadnji dan, ko je
               prišel direktor pred moja vrata, nepodpisati nečesa, za kar mi ni bilo jasno, ali
               upravičeno podpisujem za trošenje državnega denarja. Mislim, da so se pa ravno zaradi
               tega nepodpisa zadeve radikalno premaknile. Lahko rečem, v obojestransko zadovoljstvo
               naju obeh, ki sva komunicirala zaradi manjkajočih podatkov. Jaz nisem vsega vedel,
               kar danes vem, pa tudi verjetno vi ne. Mislim, da smo to zadevo zdaj nekako
               prerezali. Delam na tem, da v pogovorih dobim natančne podatke, kaj se je dogajalo,
               zakaj se je dogajalo, kje so stvari zamujale. Na podlagi vsega tega bo jasna
               nadaljnja usoda ekipe, manjše ekipe, ki se imenuje Rudnik Žirovski vrh.</p>
               <p>Ugotovljeni premiki – pričakovana 2 centimetra, 10 dejanskih centimetrov – so
               posledica nekih nepričakovanih zadev, ki niso bile upoštevane pri projektiranju, pa
               ne zato, ker bi projektanti bili nevedneži, vendar tistih podatkov takrat ni bilo in
               so se neke stvari z zalednimi vodami zgodile. Mislim, da bo treba nadaljevati s
               sanacijo, vendar za samo izvajanje sanacije ni potreben drag posrednik. Zadeva se
               lahko naredi v trikotniku med ARO pri Ministrstvu za gospodarstvo, kamor tudi rudniki
               sodijo. Namreč, mi smo ta rudnik dobili zato, ker je bilo nekoč Ministrstvo za
               okolje, prostor in energijo. Naloge so nam ostale. Druge stvari so se premaknile
               drugam. Zato bomo z novo organizacijsko obliko, ki bo veliko bolj racionalna,
               pregledna, skušali te zadeve urediti. Tako, da bo tisti, ki pride za menoj, lahko
               imel kaj boljših novic. Zaenkrat pa lahko povem toliko, situacija je pod kontrolo, se
               spremlja. Nič se ne bo zgodilo čez en mesec. Smo pa mi naročili neko študijo, četudi
               bi to moral narediti RŽV kot worst-case scenarij. Mislim, da bo ta študija pokazala,
               koliko naprej je treba ukrepati in sanirati. Ali če končam na kratko. Tam, kjer bo
               sanacija potrebna, bom poskrbel in nasledniku pač razložil, da je to nujno. Hvala.
            </p>
            </sp>
            <sp xml:id="SDZ5-Redna-32-2011-10-17.sp222">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želite dopolnitev odgovora?</p>
            </sp>
            <sp xml:id="SDZ5-Redna-32-2011-10-17.sp223">

               <speaker>MILAN ČADEŽ:</speaker>

               <p>Hvala, gospod podpredsednik.</p>
               <p>Hvala za odgovor, spoštovani minister. Oba verjetno dobro veva, da je bila že
               odločitev za to lokacijo za odlagališče hidrometalurške jalovine takrat tudi s strani
               strokovne javnosti deljena. To je tudi zdaj odraz vsega tega. Želim pa poudariti, da
               je Ministrstvo za okolje in prostor odgovorno, prvo odgovorno za Rudnik Žirovski vrh,
               in to že vseskozi.</p>
               <p>Oba tudi dobro veva, da so bila tudi sredstva predvidena v letošnjem rebalansu, slab
               milijon in pol. Sam sem prepričan, da je treba sprostiti financiranje in nadaljevanje
               aktivnosti na odlagališču Boršt.</p>
               <p>Kakšna bo naprej organizacija, jaz kot poslanec želim, da je učinkovita. Predvsem, da
               je učinkovita in da se v to lokalno okolje ne vnaša nikakršne zmede. Kajti
               dezinformacije, da Ministrstvo za okolje in prostor ne ve, kaj se dogaja, potem s
               strani vodstva RŽV nekaj drugega, to je za lokalno okolje nekaj nepojmljivega. Sam še
               enkrat apeliram na vas, da te stvari uredite. In tudi nekako ne morem razumeti, kako
               je lahko prihajalo kar do triletnih zamud s poročili. Kajti, to je tudi od tistega,
               ki zahteva poročilo, nereferenčno, in to se nekako ne more dogajati.</p>
               <p>Želim poudariti tudi to, da je poslovni načrt za leto 2011 nadzorni svet potrdil že
               lanskega oktobra. Pri tem projektu imam resnično občutek, da se ne dela tako, kot bi
               se moralo, kajti vplivi na okolje so že zdaj večji, kot bi lahko bili. In tudi ti
               premiki, ki se dogajajo, niso posledica<gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-32-2011-10-17.sp224">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želite odgovoriti?</p>
               <p>Dr. Roko Žarnić, minister za okolje.</p>
            </sp>
            <sp xml:id="SDZ5-Redna-32-2011-10-17.sp225">

               <speaker>DR. ROKO ŽARNIĆ:</speaker>

               <p>Glejte, glede vplivov na okolje, v relativno kratkem času postavitve novega sistema
               reorganizacije se, verjemite, ne bo nič zgodilo. Tudi tistih 5, 6 zaposlenih, ki je
               tam, ni tam za to, da bi začeli zemljo držati, če se začne kaj premikati, to se
               drugače dela. Tako da zaradi tega ne bo nobene škode. Lepo ste povedali –
               neodzivnost, je bilo več teh neodzivnosti. Jaz enostavno nisem imel drugega
               instrumenta, kot nekaj nepodpisati. K sreči je to sprožilo problem, ker sem dobil
               mnoge podatke, za katere mi prej niso povedali, mnoga smo izvedeli o ozadju, nekaj
               ste verjetno tudi vi izvedeli. In ko enkrat postaviš diagnozo, je potem tudi za
               pacienta veliko bolje. Hvala.</p>
            </sp>
            <sp xml:id="SDZ5-Redna-32-2011-10-17.sp226">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Julijana Bizjak Mlakar želi postaviti vprašanje ministru za kmetijstvo,
               gozdarstvo in prehrano mag. Dejanu Židanu, ki je odsoten. Boste kljub temu postavili
               vprašanje?</p>
            </sp>
            <sp xml:id="SDZ5-Redna-32-2011-10-17.sp227">

               <speaker>MAG. JULIJANA BIZJAK MLAKAR:</speaker>

               <p>Ja.</p>
            </sp>
            <sp xml:id="SDZ5-Redna-32-2011-10-17.sp228">

               <speaker>PODPREDSEDNIK MIRAN POTRČ:</speaker>

               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp229">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovani ministri, poslanci, spoštovani
               ostali!</p>
               <p>Ker je gospod minister odsoten, bi prosila, da mi odgovori pisno.</p>
               <p>Kmetje iz Kamnika in Komende so se obrnili name zaradi visokih kazni inšpektorjev
               VURS. 500 evrov kazni je prejel eden izmed njih, ker je imel v hlevu privezano tele,
               ker tele ni bilo v prosti reji. Večina malih rejcev telet naj bi ne imela hlevov
               urejenih na način, ki bi dopuščali prosto rejo telet. Za preureditev hleva pa naj bi
               bila potrebna velika sredstva, ki si jih težko privoščijo kmetje, ki redijo majhno
               število telet. Menda naj bi bila pravila na področju proste reje telet, ki jih
               uporabljajo inšpektorji VURS, neusklajena s pravili, ki jih uporablja Agencija za
               kmetijske trge in razvoj podeželja Republike Slovenije. Agencija naj bi namreč
               zagovarjala stališče, da v primeru, ko ima kmet do 5 telet, prosta reja ni nujna.
               Kmetje ugotavljajo, da so kazni za neupoštevanje pravil VURS o prosti reji za male
               rejce zelo visoke. Zaradi previsokih stroškov preureditve hleva pa ne morejo
               vzpostaviti pogojev proste reje telet. Sklicujejo se tudi na primere dobre prakse.
               Menijo tudi, da v primeru priveza telet ne gre za nehumano ravnanje. Vztrajanje VURS
               na kaznovanju, bi po njihovem prepričanju vodilo do še slabše situacije, ko bi bilo
               treba teleta ubiti takoj po rojstvu. Po njihovem bi bilo treba prednostno urediti
               nehuman prevoz živali v klavnice in domnevno nehumano ravnanje z njimi v klavnicah.
               Kaznovanje malih kmetov, bi po mnenju kmetov, ki so se obrnili name, vodilo v
               uničenje malih rejcev.</p>
               <p>Zato gospoda ministra sprašujem:</p>
               <p>Ali gre res za različne predpise glede proste reje telet, ki naj bi jih uporabljala
               VURS in Agencija za kmetijske trge in razvoj podeželja Republike Slovenije?</p>
               <p>Kako minister vidi možnost rešitve problema, na katerega opozarjajo kmetje?</p>
               <p>Za pisni odgovor se gospodu ministru mag. Dejanu Židanu vnaprej zahvaljujem. Hvala
               lepa.</p>
            </sp>
            <sp xml:id="SDZ5-Redna-32-2011-10-17.sp230">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospodu ministru bomo sporočili vašo željo oziroma zahtevo.</p>
               <p>Prehajamo na drugi krog vprašanj poslancev, to je drugo vprašanje, ki ga posamezni
               poslanec postavi. Gospod Samo Bevk bi rad vprašal Igorja Lukšiča v funkciji ministra
               za visoko šolstvo, znanost in tehnologijo. Kljub odsotnemu ministru boste postavili
               vprašanje, gospod Bevk?</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp231">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Divje babe so eno najpomembnejših najdišč stare kamene dobe na svetu. Arheološko
               najdišče je bilo odkrito leta 1978, in v letih od 1980–1999 raziskano do globine 9,5
               metra. Najdišče je staro od 35 tisoč do več kot 80 tisoč let. Najpomembnejša najdba v
               jami pa je koščena piščal, prva tovrstna tako stara najdba na svetu. Velja za
               najstarejše glasbilo. Njena starost je ocenjena na 50 tisoč do 60 tisoč let. Starejše
               in nič manj pomembne od nje so najdbe koščenih konic. Glede na veliko starost piščali
               in konic gre zelo verjetno za izdelke neandertalca.</p>
               <p>Ministra, pristojnega za znanost in visoko šolstvo, dr. Igorja Lukšiča sprašujem:</p>
               <p>Ali ministrstvo oziroma Vlada podpirata nadaljevanje arheoloških raziskovanj v Divjih
               babah, saj se glede na predvidevanja strokovnjakov tam nahaja še veliko
               neprecenljivega arheološkega gradiva, morda celo ostanki neandertalca, kar bi bila
               vsekakor svetovna senzacija?</p>
               <p>Prav tako me zanima:</p>
               <p>Ali se lahko pristojna raziskovalna inštitucija, v tem primeru gre za
               Znanstvenoraziskovalni center Slovenske akademije znanosti in umetnosti oziroma
               Inštitut za arheologijo, v okviru že sprejetega proračuna za leto 2012 prihodnje leto
               prijavi na ustrezen razpis?</p>
               <p>Če lahko, kateri so možni razpisi?</p>
               <p>Hvala lepa.</p>
            </sp>
            <sp xml:id="SDZ5-Redna-32-2011-10-17.sp232">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Bevk. Ministru bomo sporočili, da pričakujete pisni odgovor.</p>
            </sp>
            <sp xml:id="SDZ5-Redna-32-2011-10-17.sp233">

               <speaker>SAMO BEVK:</speaker>

               <p>Ja, tako je, hvala gospod podpredsednik. Pričakujem pisni odgovor.</p>
            </sp>
            <sp xml:id="SDZ5-Redna-32-2011-10-17.sp234">

               <speaker>PODPREDSEDNIK MIRAN POTRČ:</speaker>

               <p>Gospod Janez Ribič bo postavil poslansko vprašanje ministru za promet dr. Patricku
               Vlačiču.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp235">

               <speaker>JANEZ RIBIČ:</speaker>

               <p>Hvala. Spoštovana ministra!</p>
               <p>Pred letom in pol sem vam prvič zastavil vprašanje na tematiko avtocestnega odseka
               med Draženci in Gruškovjem, edinega nezgrajenega odseka pyhrnske avtoceste. Takrat
               ste dejali, citiram, <q>"ko bo sprejeta uredba o tem državnem prostorskem načrtu, bo za
               nadaljevanje aktivnosti za pridobitev gradbenega dovoljenja in odkupa zemljišč dovolj
               to, da je ta avtocesta v sami resoluciji, kjer ni predviden terminski in finančni
               operativni program"</q>. Uredba o državnem prostorskem načrtu je res bila sprejeta, in
               sicer septembra leta 2010, zato me v tem delu odgovora niste razočarali, saj je trasa
               dokončno umeščena v prostor in običajno ravno ti postopki trajajo najdlje. Zato je
               razumljivo, da bodo nadaljnji postopki, ki se tičejo tega projekta, hitrejši. Julija
               letos ste kolegu Pukšiču, ko vas je spraševal o isti tematiki, odgovorili, da so
               aktivnosti usmerjene v projektiranje in pridobivanje gradbenih dovoljenj. V
               nadaljevanju letošnjega leta, v prihodnjem letu sledijo odkupi potrebnih zemljišč na
               celotni trasi. Začetek gradnje tega odseka pa pričakujete v letu 2013, medtem ko naj
               bi bil dokončno zgrajen šele leta 2015.</p>
               <p>Zato, spoštovani minister, me zanima sledeče:
                  koliko odstotkov zemljišč, ki potekajo na trasi bodočega odseka avtoceste
               Draženci–Gruškovje je že bilo odkupljenih?</p>
               <p>Ali obstaja možnost, da bi se zaradi zmanjšanja proračunskih sredstev Ministrstva za
               promet postopki izvajanja projekta upočasnili, kar bi še oddaljijo začetek gradnje
               odseka Draženci–Gruškovje?</p>
               <p>S katerimi konkretnimi ukrepi boste izboljšali pogoje za življenje državljank in
               državljanom, ki prebivajo ob državni cesti E 59 Draženci–Zgornje Gruškovje in so
               vsakodnevno deležni negativnih učinkov velikih količin tranzitnega prometa?</p>
               <p>Hvala za odgovor.</p>
            </sp>
            <sp xml:id="SDZ5-Redna-32-2011-10-17.sp236">

               <speaker>PODPREDSEDNIK MIRAN POTRČ:</speaker>

               <p>Izvolite, gospod minister odgovor.</p>
            </sp>
            <sp xml:id="SDZ5-Redna-32-2011-10-17.sp237">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Tudi mi smo zadovoljni, da smo uspeli v prejšnjem letu sprejeti uredbo za ta nujni
               odsek. Naj povem, da tukaj tečejo stvari vseeno, recimo, precej hitreje kot na
               kakšnem drugem odseku. Naj povem, da je bila časovnica nastavljena tako, kot sem vam
               opisal, ampak glede na to, da zaenkrat stvari tečejo kar dobro, bi, ne upam se
               napovedati, ampak bi lahko bila tudi hitrejša, zaenkrat je takšna, kot je.</p>
               <p>Naj povem, da žal nimam natančnih podatkov o odkupovanju zemljišč, lahko pa
               zagotovim, da zaradi odkupa zemljišč ni oddaljena časovnica zaradi tega, kako
               potekajo, pravijo mi, da potekajo v redu, žal nimam odstotka, o katerem ste me
               vprašali.</p>
               <p>Ministrstvo za promet pravzaprav mora zagotoviti ta sredstva, v rebalansu tudi bojo
               za letošnje leto, imam tudi urejene stvari v sprejetem rebalansu, ampak za naslednje
               leto pač rebalansa Vlada ni predlagala, tako da bo to morala narediti takoj naslednja
               vlada.</p>
               <p>Zdaj da bi mi lahko v vmesnem času kaj bistveno naredili za prebivalce, ki trpijo
               dokler ni avtoceste, je težko pričakovati.</p>
               <p>Avtocestni odsek bo rešil vse te težave in tegobe, vendar ta trenutek, dokler ne bo
               avtocestnega odseka, žal kakšnih posebnih rešitev ni mogoče narediti, lahko samo s
               kakšnimi manjšimi ukrepi, vendar toliko prometa kot ga je v tistih poletnih mesecih,
               bo še naprej ostalo. Kar je pa dobra novica, pa je, da se je projektiranje dejansko
               začelo, da je projektant uveden v delo bistveno hitreje, kot je pri kakih drugih
               odsekih. Recimo Lucija–Jagodje, izbor projektanta za odsek od Izole proti Luciji je
               trajal bistveno dlje kot tukaj, tako da je že to, recimo, skrajšalo časovnico, glede
               na to, kako smo prej pričakovali.</p>
               <p>Ne upam si napovedati, ampak želim si in upam da bo vseeno hitreje, kot smo takrat
               govorili, ker je zdaj praktično projektant že uveden v delo. V tem smislu, ker stvari
               tečejo dobro, lahko rečemo, da tečejo dobro na tem odseku. Ta odsek, veste, je bil
               bistveno zadaj v primerjavi z odsekom Jagodje–Lucija, zdaj ga pa praktično že
               prehiteva.</p>
            </sp>
            <sp xml:id="SDZ5-Redna-32-2011-10-17.sp238">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Ribič, izvolite. Zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-17.sp239">

               <speaker>JANEZ RIBIČ:</speaker>

               <p>Hvala.</p>
               <p>Jaz sem vseeno pričakoval, da bom dobil odgovor, koliko zemljišč je odkupljenih, zato
               bi pričakoval, da vam bodo vaše strokovne službe to tudi pripravile. Če je kakšna
               možnost, da bi to nekako prišlo v javnost, bi to bilo tudi neki odgovor ljudem, ki
               tam živijo.</p>
               <p>Rad bi pa dejal to, da je o pyhrnski cesti, ki poteka iz Nemčije preko Avstrije,
               Slovenije, Zagreba in naprej na Balkan, govora, ne vem, 20, 30, 40 let, in v poletnem
               času, ko sem nekajkrat prečkal mejo v Gruškovju in se pripeljal nazaj, recimo, iz
               smeri Šibenika, Zagreba na sam mejni prehod po seveda lepo zgrajeni avtocesti, potem
               pa prideš na mejni prehod s Slovenijo in prečkaš, velika tabla Evropska unija, slabo
               vzdrževano, talna signalizacija in seveda ta združitev ceste in mi kar nekako tako
               nerodno postane pred tujci, ko to vidijo. Mislim, da bi tukaj morale biti neke
               prioritete, namreč gre za turizem, za gospodarstvo, gre tudi za ugled naše države in
               sem pričakoval, da bom vsaj v teh treh letih, ko sem poslanec v Državnem zboru, s
               svojimi vprašanji zadevo malo premaknil, žal se bo treba truditi naprej. Hvala.</p>
            </sp>
            <sp xml:id="SDZ5-Redna-32-2011-10-17.sp240">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister izvolite, dopolnitev odgovora.</p>
            </sp>
            <sp xml:id="SDZ5-Redna-32-2011-10-17.sp241">

               <speaker>DR. PATRICK VLAČIČ:</speaker>

               <p>Ja, nekaj moram povedati. Jaz sem iz primorskega konca pa sem se tudi po avtocesti do
               italijanske strani prepeljal v bogatejšo državo, nisem po avtocesti nadaljeval, ampak
               sem po navadni cesti, so tudi za nami zgradili. Ko hodim po Sloveniji zelo pogosto
               pridem v kraje, kjer mi pravijo, da je že 30 let cesta obljubljena. Tega ni malo.
               Toda ta pyhrnski krak manjka in da je nujen, se zavedamo tako, kot manjka tisti krak
               med Lucijo in Jagodjem, tako kot manjka tisti krak od Postojne oziroma od Divače
               proti Hrvaški meji, tako kot manjka severni del tretje razvojne osi, ampak eno stvar
               vam pa le moram povedati. Švica je samo dvakrat večja od Slovenije, že 50 let gradi
               avtoceste, pa jih nima bistveno več kot Slovenija, 50 let, mi pa od leta 1994. Tako
               da tako nezadovoljni ne smemo biti. V zelo kratkem bo avtocestni križ končan, to je
               velik projekt. Mislim, da smo lahko na kakšno stvar tudi ponosni.</p>
            </sp>
            <sp xml:id="SDZ5-Redna-32-2011-10-17.sp242">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Miro Petek bo postavil vprašanje ministru za pravosodje gospodu Alešu
               Zalarju.</p>
            </sp>
            <sp xml:id="SDZ5-Redna-32-2011-10-17.sp243">

               <speaker>MIRO PETEK:</speaker>

               <p>Hvala lepa.</p>
               <p>Spoštovani minister Zalar, moram vam dati vso priznanje, da ste vztrajali čisto do
               konca. Nekateri vaši ministrski kolegi so se že razbežali in očitno iščejo nove
               stranke. Tako da vso priznanje.</p>
               <p>Zanimalo bi me nekaj okoli stroškov delovanja te države in porabe na vašem
               ministrstvu. Znano je, da smo v teh treh letih Slovenijo dodatno zadolžili za 8
               milijard evrov in tisto slovito famozno plačevanje kavic iz lastnega žepa Boruta
               Pahorja ni kaj veliko pomagalo, bila je neka slaba marketinška poteza ali pa rahlo
               cinična poteza.</p>
               <p>Spoštovani minister, v javnosti smo lahko prebrali, da ste eden od ministrov, ki je v
               tem času veliko potoval na tuje.</p>
               <p>Me zanima:</p>
               <p>Katere poti ste opravili v zadnjih mesecih v tujini, mogoče v septembru in
               oktobru?</p>
               <p>Katere poti načrtujete še do konca tega mandata?</p>
               <p>Mogoče imate kakšne podatke, kakšni so bili stroški teh poti na tujem vas in seveda
               vse vaše ekipe?</p>
               <p>Predvsem pa me zanima:</p>
               <p>Kakšna je bila dodana vrednost vseh teh poti?</p>
               <p>Glede na to, da smo dobili tudi pregled poslanskih vprašanj in pobud in da vas je
               kolega Vinko Gorenak 15. 9. vprašal okoli vaše službene poti na Kitajsko, pa ni dobil
               odgovora, imate tako priložnost, da odgovorite tudi na to vprašanje. Hvala.</p>
            </sp>
            <sp xml:id="SDZ5-Redna-32-2011-10-17.sp244">

               <speaker>PODPREDSEDNIK MIRAN POTRČ:</speaker>

               <p>Gospod minister za pravosodje Aleš Zalar, izvolite.</p>
            </sp>
            <sp xml:id="SDZ5-Redna-32-2011-10-17.sp245">

               <speaker>ALEŠ ZALAR:</speaker>

               <p>Hvala lepa za besedo.</p>
               <p>Spoštovani gospod poslanec, najprej vam bom vrnil kompliment, vi ste eden redkih
               poslancev, ki je zdržal tukaj do konca, žal, kakšen vaš poslanski kolega ni, tudi
               tisti ne, ki je napovedal poslansko vprašanje, danes ga ni bilo v to dvorano kljub
               temu, da sem se pripravil na odgovor. Presoji vseh tistih, ki smo tukaj, in tistih,
               ki nas gledajo, prepuščam, kakšna je pravna in politična kultura takega ravnanja.</p>
               <p>Glede službenih poti ministra najprej pojasnilo. Vsak minister, če potuje v tujino,
               mora za to pridobiti ustrezen sklad Vlade. O vsaki službeni poti torej odloča Vlada.
               Vlada tudi določi izhodišča za tako službeno pot in stališča, ki jih bo minister na
               srečanjih, ki jih ima s kolegi ali pač ob drugih priložnostih, zastopal. Gre torej za
               resen postopek. Vlada pri tem seveda presoja tudi smotrnost in potrebno takih
               službenih poti in tako je bilo tudi v vseh mojih primerih. Če me sprašujete po
               zadnjih poteh. Na zadnje sem bil v Bruslju, na zasedanju Sveta ministrov za
               pravosodje. Ta srečanja so enkrat na mesec ali na dva meseca. To je moja zakonita
               dolžnost. Tam zastopam interese slovenske države na nivoju EU, tam obravnavamo zelo
               pomembne zakonodajne in druge projekte, ki zavezujejo tudi Republiko Slovenijo. Tam
               se oblikujejo stališča, ki potrebujejo podlago v ustreznem konsenzu. Ta konsenz se
               gladi seveda tudi z dogovorom med državami. Do tega dogovora med državami lahko pride
               samo, če je med ministri ustrezno medsebojno zaupanje, zato je tako pomembno, da
               Slovenija ves čas gradi tudi bilateralne odnose, pa ne samo z državami članicami EU,
               ampak tudi širše. Jaz bi rad opozoril, da so letos Slovenijo obiskali ameriški
               pravosodni minister, ruski pravosodni minister, britanski pravosodni minister,
               prihaja nemška pravosodna ministrica, sam pa sem imel pred kratkim bilateralni
               sestanek s kitajsko pravosodno ministrico. Zakaj to poudarjam? Zaradi tega, ker gre
               za največje svetovne države, za največje akterje. Slovenija ima seveda izjemen
               interes, da ima s temi državami dobre bilateralne odnose tudi na področju pravosodja.
               To je v interesu naših državljanov in državljank. Oni potujejo, oni delajo v tujini,
               oni naletijo na določene postopke, ker je potem treba izposlovati določene listine,
               overitve, izjave za potrebe sodnih postopkov. In če ni bilateralnih dogovorov s temi
               državami, potem so ti postopki izjemno počasni. In zato sem recimo na Kitajskem s
               kitajsko pravosodno ministrico podpisal poseben memorandum o sodelovanju na področju
               pravosodja in še več, na kraju samem sva se dogovorila, da obe državi skleneta tudi
               dva bilateralna sporazuma o pravosodnem sodelovanju v civilnih in kazenskih zadevah,
               o medsebojni pravni pomoči, kar pomeni, da popolnoma poenostavimo sodne postopke.
               Tam, kjer je imela Slovenija še poseben interes za sodelovanje s Kitajsko, pa je
               sklenitev sporazuma o transferju obsojencev. V naši državi je kar nekaj tujcev, ki so
               obsojeni na visoke zaporne kazni. To našo državo, to naše davkoplačevalce zelo veliko
               stane. Pred kratkim je bil obsojen en tuj državljan na dvajset let zapora. Po
               podatkih uprave za izvrševanje kazenskih sankcij bi, če bi prestal vseh dvajset let v
               Sloveniji, to Slovenijo stalo 600 tisoč evrov. Slovenija ima zato interes, da se
               dogovori z drugimi državami za transfer za prestajanje takega zapora v tisti državi,
               katere državljan ta posameznik je. Tudi Kitajska je ena izmed teh držav. Skratka, ti
               pogovori imajo pomembno vsebino, so v interesu države in samo zato se tudi dogajajo.
               In še en tak obisk sem imel pred kratkim v Dublinu na Irskem, sva se sestala z irskim
               pravosodnim ministrom. Pregledala sva namreč irsko izkušnjo v zvezi z odvzemom
               premoženja nezakonitega izvora. Slovenija bo, upam, jutri, če boste gospod poslanec
               tudi vi podprli ta zakon, dobila ta zakon. Irska ga ima že 15 let in ima izjemno
               izkušnjo, v primerjavami z vsemi evropskimi državami daleč najbolj bogato, tudi
               izjemno učinkovita je na tem področju. Nas je zanimalo, na kakšen način so se oni v
               praksi organizirali pri izvajanju določb zakona. Slovenski zakon se zgleduje po
               irske, tu smo jemali pravzaprav navdih za predlog, ki je pred vami. Upam, da bo tudi
               to pomagalo, torej ta izmenjava med obema državama. Hvala.</p>
            </sp>
            <sp xml:id="SDZ5-Redna-32-2011-10-17.sp246">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>S tem smo končali s postavljanjem poslanskih vprašanj in odgovori na ta vprašanja.
               Predsedniku Vlade ter ministrom se zahvaljujem za podane odgovore.</p>
               <p>Zaključujem to točko dnevnega reda.</p>
               <p>Obveščam vas, da bomo jutri nadaljevali ob 9. uri s 27. točko – to je Letno poročilo
               Varuha človekovih pravic. Hvala lepa. Lahko noč. <stage type="time">(SEJA JE BILA PREKINJENA 17.
                  OKTOBRA 2011 OB 20.58.)</stage>
               </p>
            </sp>
         </div>
      </body>
   </text>
</TEI>