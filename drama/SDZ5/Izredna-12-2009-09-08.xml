<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-12-2009-09-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|73B7CF38A0C52997C12579680059E79C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=73B7CF38A0C52997C12579680059E79C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-12-2009-09-08.DZ" n="12">
               <name>Izredna</name>
               <date when="2009-09-08"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-12-2009-09-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">12. izredna seja</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10. uri.</stage>


            <sp xml:id="SDZ5-Izredna-12-2009-09-08.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Pričenjam 12. izredno sejo Državnega zbora, ki sem jo sklical na podlagi prvega
               odstavka 58. člena ter prvega odstavka 60. člena Poslovnika Državnega zbora.</p>
               <p>Obveščam vas, da je umrl gospod Štefan Klinc, poslanec Državnega zbora v mandatnem
               obdobju 1996-2000. Njegov spomin bomo počastili z minuto molka. Hvala lepa.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Aleksander Zorn, dr. Peter Verlič, mag. Štefan Tisel, Miran Jerič, Srečko
               Prijatelj, Breda Pečan, mag. Anton Rop, mag. Andreja Rihter, Anton Kampuš do 17.00
               ure in Janja Klasinc.</p>
               <p>Na sejo sem vabil predstavnike Vlade k vsem točkam dnevnega reda. Vse prisotne lepo
               pozdravljam!</p>
               <p>Prehajamo na določitev dnevnega reda 12. izredne seje Državnega zbora.</p>
               <p>Predlog dnevnega reda ste prejeli s sklicem seje 1. septembra 2009.</p>
               <p>Predloga za umik katere od točk ali za razširitev dnevnega reda nisem prejel, zato
               prehajamo na določitev dnevnega reda. Zboru predlagam, da za današnjo sejo določi
               dnevni red, kot ste ga prejeli s sklicem.</p>
               <p>Prehajamo na glasovanje. Poslanke in poslance prosim, da preverijo delovanje svojih
               glasovalnih naprav, in sicer mora na desni strani vložene kartice goreti oranžna
               lučka. Glasujemo. Navzočih je 60 poslank in poslancev, za je glasovalo 60, proti
               nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je dnevni red 12. izredne seje določen.</p>
               <p>Prehajamo na <title>1. TOČKO DNEVNEGA REDA - OBRAVNAVA PREDLOGA RESOLUCIJE O PODPORI
                  RESOLUCIJI EVROPSKEGA PARLAMENTA Z DNE 2. APRILA 2009 O EVROPSKI ZAVESTI IN
                  TOTALITARIZMU.</title>
               </p>
               <p>Predlog resolucije je v obravnavo zboru predložila skupina poslancev s prvopodpisanim
               Jožetom Tankom. Besedo dajem predstavniku predlagateljev, Francetu Cukjatiju, za
               dopolnilno obrazložitev predloga resolucije. Prosim.</p>
            </sp>
            <sp xml:id="SDZ5-Izredna-12-2009-09-08.sp2">

               <speaker>FRANCE CUKJATI:</speaker>

               <p>Hvala za besedo, gospod predsednik. Lep pozdrav kolegicam in kolegom!</p>
               <p>Vsak narod je šel že skozi težke zgodovinske preizkušnje in mnoge grozote vojnega
               opustošenja. A kot da nas tudi najbolj žalostne izkušnje ne morejo prepričati, da je
               najhujše trpljenje tisto, ki si ga ljudje sami povzročamo. Evropa je v prejšnjem
               stoletju doživela pekel, ki mu je botrovala najhujša moralna kataklizma v njeni
               zgodovini. Ni šlo samo za ostre vojne spopade, ampak tudi za totalno izničenje
               človeškega dostojanstva. Šlo je za industrijo smrti, za skrbno načrtovana in
               organizirano izvajana množična mučenja, izstradanja in poboje civilnega prebivalstva,
               žena in otrok. Podivjani totalitarizmi so končno pokazali česa so zmožni, če jih
               nihče ne zaustavi, onemogoči in obsodi. Tokrat pa se zdi, da se je Evropa na grozotah
               prejšnjega stoletja vendarle nekaj naučila. Poleg resolucij o obsodbi totalitarnih
               zločinov, od <q>"holodomora"</q> v Ukrajini do pokola v Srebrenici je 2. aprila letos
               Evropski parlament sprejel Resolucijo o evropski zavesti in totalitarizmu, ki jo je
               podprlo 89% vseh evropskih poslancev, ki so bili prisotni pri glasovanju. Ta
               Resolucija gradi na splošnem načelu spoštovanja človekovih pravic in na dejstvu, da
               je z vidika žrtev vseeno, kateri režim jih je iz kakršnegakoli razloga prikrajšal za
               svobodo, jih mučil ali ubijal. Ob tem poudarja, da se je evropsko združevanje sploh
               začelo kot odgovor na trpljenje, ki sta ga povzročili dve svetovni vojni, nacistična
               tiranija s holokavstom in nedemokratični komunistični režimi. Obenem tudi ugotavlja,
               da Evropa ne bo združena, če ne bo priznala nacizma, stalinizma ter fašističnih in
               komunističnih režimov, kot skupne zapuščine, zato tudi poziva k razglasitvi 23.
               avgusta za vseevropski dan spomina na žrtve vseh totalitarnih in avtoritarnih
               režimov. Evropska unija namreč temelji na spoštovanju človekovih pravic in na
               medsebojnem zaupanju, kar pa ni možno brez jasne obsodbe vseh totalitarnih režimov,
               ki so Evropo v prejšnjem stoletju tako zelo razdejali in razdelili.</p>
               <p>Seveda ne moremo enačiti nacizma, fašizma in komunizma, pa tudi ne komunizma v eni
               državi s komunizmom v drugi ali Mussolinijevega fašizma s Frankovim fašizmom. Je pa
               za vse te režime značilno, da si en človek ali ena monopolna stranka prisvoji popolno
               oblast in ne dovoli strankarskega pluralizma. Obenem nadzoruje oziroma obvladuje vsa
               področja družbenega pa tudi zasebnega življenja. S politično policijo in sodstvom
               radikalno preganja razrednega sovražnika, neguje kult osebnosti in zahteva absolutno
               pokorščino, tudi na intelektualni ravni, zaradi česar preganja predvsem kritične in
               miselno vplivne intelektualce, državljane pa razdeli na privilegiran in zatiran sloj,
               na sloj, ki režimu služi in opozicijski sloj, ki ga režim označuje za sovražnike
               ljudstva ali podobno. Vzpostavitev totalitarizma je navadno krvava, saj jo običajno
               spremlja poboj političnih nasprotnikov. Za svojo ohranitev vsak totalitarizem
               potrebuje podporo, vsaj pri delu populacije in neko vsaj navidezno tolerantnost pri
               večini. Tolerantnost doseže predvsem z ustrahovanjem in vzročnim preganjanjem
               oporečnikov, podporo pa predvsem s podeljevanjem različnih privilegijev. Vsak
               totalitarizem potrebuje tudi neko ideologijo, nekakšno religijo, ki za dosego
               utopičnega cilja dovoljujejo vsa sredstva. Končni cilj te nekakšne religije ni človek
               kot posameznik, niso njegove pravice in njegovo blagostanje, ampak neko utopično
               stanje kot sta na primer čista rasa ali idealna družba. Posameznik oziroma
               posamezniki, posamezne nadzorske ali politične skupine, posamezni narodi, pa so lahko
               žrtvovani kot sredstvo za dosego tega utopičnega cilja. Le tako je bilo možno tem
               režimom izvesti in opravičevati nacistični poboj Židov, stalinistično izstradanje
               Ukrajincev, slovenske hude jame, pa tudi bosansko Srebrenico. Vsak totalitarizem,
               tudi če ima še tako krvav začetek, pa se sčasoma izpoje in umiri, kot na primer
               totalitarni režim pobije, zapre ali preseli v koncentracijska taborišča vse svoje
               nasprotnike, pobere vse premoženje, vzpostavi nepredušen sistem ovaduštva, si podredi
               policijo, sodstvo, kulturo, šolstvo ter ves medijski prostor, ne potrebuje več
               radikalno krvavih posegov in lahko postane totalitarni režim s tako imenovanim
               človeškim obrazom. Če pa mu kasneje ob vsem tem še uspe ohraniti ves kapital in vso
               ekonomsko moč, potem se lahko tudi preimenuje in dovoli celo predstrankarski sistemi.</p>
               <p>Različni evropski narodi imajo različne izkušnje, a ta resolucija dokazuje, da vsi po
               vrsti obsojajo režim, ki si prisvoji vso oblast in se te oblasti oklepa na vse mogoče
               nedemokratične načine, z omejevanjem svobode in človekovih pravic. Najbolj izraziti
               nedemokratični režimi v Evropi v prejšnjem stoletju so zaobjeti v pojmih nacizem,
               fašizem in komunizem. Ko Evropski parlament v svoji resolucijo o evropski zavesti in
               totalitarizmu, omenja le te tri totalitarizme, obsoja z njimi tudi vse druge
               totalitarizme pa naj se imenujejo kakorkoli. Obsoja totalitarizem kot radikalno
               nedemokratičen režim, kot skrajno neprimerno in škodljivo družbeno ureditev. Ta
               obsodba je odraz nove povojne in pototalitarne miselnosti, odraz Evrope, ki je po
               drugi svetovni vojni in po padcu Berlinskega zidu postala drugačna, bolj demokratična
               in bolj spravljiva. Obsodba posameznega totalitarizma lastne države pa je odraz
               moralne moči in osebnostne zrelosti posameznega politika. Vse spoštovanje gospe
               Merkel, ki je ob 70. letnici začetka druge svetovne vojne zelo odločno obsodila
               nemško agresijo in se ponovno iskreno opravičila za vse žrtve nacizma. Kako
               blagodejno bi delovalo tako opravičilo za fašistično nasilje, če bi ga izrekla
               najvišja italijanska politika. Tudi obsodba komunizma s strani najvišje slovenske
               politike bi delovala zdravilno, pa čeprav bi ostala na načelni ravni in se ne bi
               spuščala v podrobnosti slovenske tragedije.</p>
               <p>Evropska resolucija hoče evropsko javnost in evropske politike osveščati o vedno
               prisotni nevarnosti totalitarnih režimov. S tem hoče preprečevati, da bi se zopet
               pojavile okoliščine, ki bi bile ugodne za pojav novega, kakršnegakoli totalitarizma.
               Resolucija se ne spušča v analizo ali v obsodbo posameznih totalitarnih zločinov,
               ampak ostaja na ravni obsodbe totalitarizma kot totalitarizma. Izhaja iz dejstva, da
               je z vidika žrtev vseeno, katerih režim jim je, iz kakršnegakoli razloga, prikrajšal
               za svobodo, jih mučil ali ubijal. Torej, ne izhaja iz ideoloških ali politikantskih
               predpostavk, ampak predvsem iz človeških, humanih nagibov, iz sočutja do žrtev.</p>
               <p>Ker se nesrečna slovenska narodna razdvojenost še vedno napaja iz ideološko različnih
               pogledov na našo polpreteklo zgodovino in iz molčanja o nekaterih zločinih ali celo
               iz njihovega zanikanja ali opravičevanja, smo v Slovenski demokratski stranki, ki
               vključuje tako verne kot neverne, tako potomce domobranskih kot partizanskih staršev,
               mnenja, da bi tudi pri ocenjevanju dogodkov naše polpretekle zgodovine morali
               izhajati iz tega, kaj so ti dogodki pomenili za posamezne ljudi, posamezne žrtve in
               njihove družine. Ne ideološke predpostavke, ki nas delijo, ampak navadno, iskreno
               človeško sočutje, ki nas v teh vprašanjih edino lahko poenoti, bi bilo primerno
               izhodišče tudi za vse nadaljnje razprave o teh občutljivih temah. Zato predlagamo, da
               o resoluciji razpravljamo strpno in dobronamerno, ji izrazimo podporo in jo objavimo
               v Uradnem listu ter s tem posredno, kot najvišji predstavniki ljudstva, obsodimo vse
               politične režime, ki temeljijo na zanikanju osebne svobode in na teptanju temeljnih
               človekovih pravic.</p>
               <p>Ker je Slovenija ena redkih, če ne edina, evropska država, ki je na lastni koži
               doživela pekel vseh treh totalitarnih režimov, tako fašizma in nacizma, kot tudi
               komunizma, predlagamo, da 23. avgust postane tudi slovenski dan spomina na slovenske
               žrtve vseh totalitarnih režimov prejšnjega stoletja.</p>
               <p>Če evropska resolucija ugotavlja, da lahko napačne razlage zgodovine spodbujajo
               politike izključevanja in tako napeljujejo k sovraštvu in rasizmu in da Evropa ne bo
               združena, če ne bo izvedla poštenih in poglobljenih razprav o totalitarnih zločinih v
               prejšnjem stoletju, ter da brez resnice in spomina ni sprave, potem lahko tudi za
               Slovenijo rečemo, da se mora v glavah in predvsem v srcih politikov nekaj bistvenega
               spremeniti, če hoče tudi Slovenija stopiti na pot notranjega ozdravljenja. Če nas ne
               more poenotiti nepristranski spomin na trpljenje našega naroda, spomin, ki je prežet
               s sočutjem do vseh slovenskih žrtev, ne glede na to, kdo oziroma kateri režim jih je
               povzročal, če torej ne moremo izraziti podpore Resoluciji o evropski zavesti in
               totalitarizmu, potem smo še daleč ne le od združene Evrope, ampak tudi od združene
               Slovenije. Hvala.</p>
            </sp>
            <sp xml:id="SDZ5-Izredna-12-2009-09-08.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog resolucije je obravnaval Odbor za notranjo politiko, javno upravo in
               pravosodje kot matično delovno telo. Besedo dajem predsedniku dr. Vinku Gorenaku za
               predstavitev poročila odbora.</p>
            </sp>
            <sp xml:id="SDZ5-Izredna-12-2009-09-08.sp4">

               <speaker>DR. VINKO GORENAK:</speaker>

               <p>Hvala lepa.</p>
               <p>Odbor za notranjo politiko, javno upravo in pravosodje, je resolucijo o podpori
               Resolucije Evropskega parlamenta z dne 2. aprila 2009 o evropski zavesti in
               totalitarizmu, obravnaval večkrat, in sicer na 6. seji 30. junija 2009, na njenem
               prvem nadaljevanju 1. julija 2009, na 15. nujni seji, 7. julija 2009 in končno na 18.
               nujni seji, 2. septembra 2009.</p>
               <p>Resolucijo je predložila skupina poslancev s prvopodpisanim Jožetom Tankom.</p>
               <p>Poslanke in poslanci so razpolagali z več dokumenti. Prvič s Predlogom resolucije z
               dne 15. maja 2009, z mnenjem Komisije Državnega sveta za državno ureditev z dne 28.
               maja 2009, z mnenjem Zakonodajno-pravne službe, mnenjem Vlade, dopisom poslanskih
               skupin koalicije z dne 6. julija 2009, zahtevo skupine poslank in poslancev za sklic
               izredne seje Državnega zbora, raziskovalno nalogo, ki jo je naročila koalicija, z
               naslovom Obravnava resolucije Evropskega parlamenta v nacionalnih parlamentih, z dne
               31. avgusta 2009 in končno z dopisom Foruma za Goriško z dne 1. septembra 2009.</p>
               <p>Predstavnik predlagatelja poslanec France Cukjati, je v dopolnilni obrazložitvi
               povedal, da Resolucija Evropskega parlamenta z dne 2. aprila 2009 o Evropski zavesti
               in totalitarizmu obravnava vprašanje vseh totalitarizmov 20. stoletja, ki so v Evropi
               povzročili toliko razkolov, sovraštva, bolečin in strahot. Totalitarizma v Evropi ne
               predstavlja samo italijanski fašizem, nemški nacizem, ampak tudi komunizem.</p>
               <p>V nadaljevanju je predstavnik Zakonodajno-pravne službe podal svoje mnenje. Bistvo
               njegove pripombe je v tem, da se naslov dokumenta spremeni, in sicer v deklaracijo.
               Povedal je tudi to, da so bili podobni dokumenti v tem parlamentu že obravnavani.</p>
               <p>Predstavnik Vlade, državni sekretar na Ministrstvu za pravosodje gospod Škrlec, je
               predstavil mnenje Vlade, v katerem je poudaril, da predlagani način sprejemanja
               oziroma potrjevanja tega dokumenta ni ustrezen in ni smiseln, zato naj se Državni
               zbor s tem dokumentom samo seznani. Predstavnik Državnega sveta je odbor seznanil, da
               pristojna komisija Državnega sveta podpira dokument. Predstavnica Študijskega centra
               za narodno spravo, direktorica Andreja Valič, pa je povedala, da Študijski center
               oziroma ona sama ocenjuje, da bi resolucija Evropskega parlamenta kot taka
               predstavljala velik napredek pri obravnavi totalitarizmov, zato naj bi njen sprejem v
               Državnem zboru pomembno prispeval oziroma bil pomembno sporočilo tako v Sloveniji kot
               Evropski uniji.</p>
               <p>Razprave na vseh treh nadaljevanjih so bile relativno dolge, relativno nasprotujoče.
               Opozicijski poslanci smo podpirali sprejem resolucije z določenimi amandmaji, ki so
               bili vloženi na podlagi mnenja Zakonodajno-pravne službe, koalicijski poslanci pa so
               temu odločno nasprotovali.</p>
               <p>Rezultat dela odbora je naslednji: Odbor je sprejel amandmaje poslanskih skupin SD,
               Zares, DeSUS in LDS k 1. in 2. poglavju ter k naslovu, ni pa sprejel amandmajev
               Poslanske skupine SDS. Odbor je v skladu s 128. členom Poslovnika glasoval o vseh
               delih in naslovu predloga akta ter jih z večino koalicije tudi sprejel. Dokument pa
               je sestavni del poročila. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavniku Vlade za uvodno obrazložitev mnenja. Besedo ima Aleš
               Zalar, minister za pravosodje.</p>
            </sp>
            <sp xml:id="SDZ5-Izredna-12-2009-09-08.sp6">

               <speaker>ALEŠ ZALAR:</speaker>

               <p>Spoštovani gospod predsednik, spoštovane gospe poslanke in spoštovani gospodje
               poslanci!</p>
               <p>Vlada je obravnavala in sprejela mnenje k resoluciji o podpori Resoluciji Evropskega
               parlamenta z dne 2. aprila 2009 o evropski zavesti in totalitarizmu, predlogu
               resolucije, ki ga je Državnemu zboru predložila skupina poslank in poslancev. Vlada
               meni, da je zlasti s postopkovnega vidika potrjevanje Resolucije Evropskega
               parlamenta s strani Državnega zbora, tako kot je predlagano, neprimerno. Razmerje med
               Evropskim parlamentom in Državnim zborom je takšno, da je po mnenju Vlade Državni
               zbor zastopnik suverenosti Republike Slovenije, ki oblikuje in sprejema besedila
               lastnih resolucij. Gre za neodvisno razmerje med obema parlamentoma, zato potrjevanje
               ali glasovanje o resolucijah, še posebej v primeru resolucij, pri nastajanju katerih
               Državni zbor ni neposredno sodeloval, po mnenju Vlade ni ustrezno. Vlada pa po drugi
               strani meni, da je primerno, da se z Resolucijo Evropskega parlamenta z dne 2. aprila
               2009 o evropski zavesti in totalitarizmu Državni zbor Republike Slovenije seznani na
               način, kot je bila dosedanja praksa. Torej, Vlada predlaga, da se Državni zbor tu
               drži tako imenovanega ustavnega običaja pri seznanitvi z vsebinami resolucij ter
               drugih mednarodnih aktov, ki jih uradno posreduje Evropski parlament zakonodajnim
               telesom držav članic Evropske unije. Vlada meni, da je to možno storiti tudi z
               deklaracijo o seznanitvi s to resolucijo. Treba je namreč upoštevati pravna in
               politična razmerja med obema institucijama in, kot je bilo že rečeno, tudi dosedanjo
               prakso Državnega zbora Republike Slovenije, tako v zvezi z ostalimi resolucijami
               Evropskega parlamenta kot tudi glede resolucij drugih mednarodnih organizacij in
               drugih institucij. Vlada tu kot primer navaja resolucije parlamentarne skupščine
               Sveta Evrope, ki se nanašajo na obsodbo zločinov totalitarnih komunističnih režimov,
               gre konkretno za Resolucijo 1096 iz leta 1996 in Resolucijo 1481 iz leta 2006, ki ju
               Državni zbor, na primer, ni posebej obravnaval.</p>
               <p>Vlada Republike Slovenije obsoja vse oblike nasilja, kakršnegakoli kratenja
               človekovega dostojanstva in drugih temeljnih človekovih pravic in svoboščin. Po
               mnenju Vlade je najprimernejši odziv na omenjeno resolucijo Evropskega parlamenta
               prav dosledno spoštovanje človekovega dostojanstva, svobode, demokracije, načela
               pravne države, spoštovanje človekovih pravic in temeljnih svoboščin, vključno s
               pravicami in spoštovanjem vseh žrtev totalitarizmov, avtoritarnih režimov ali
               množičnih kršitev človekovih pravic.</p>
               <p>V kolikor bi Državni zbor ocenil, da je potrebna politična opredelitev glede tega
               vprašanja, bi bilo po mnenju Vlade primernejši način sprejem samostojne resolucije
               oziroma več resolucij, ki bi lahko vsebinsko obravnavale pomembna vprašanja naše
               polpretekle zgodovine, zlasti glede na usmeritve iz še neizvršene odločbe Ustavnega
               sodišča Republike Slovenije glede Zakona o žrtvah vojnega nasilja, pa tudi na primer
               s področja Zakona o popravi krivic ter ob primernem upoštevanju vsebine omenjene
               resolucije. Morda bi bilo po mnenju Vlade pri tem primerno upoštevati tudi znanstveno
               poročilo z naslovom Ključne značilnosti slovenske politike v letih 1929 do 1955, ki
               ga je za Državni zbor pripravil Inštitut za novejšo zgodovino. Ob vsem tem pa Vlada
               meni, da bi bilo tudi dokončanje že začetih državnozborskih postopkov sprejemanja
               novele Zakona o žrtvah vojnega nasilja in Zakon o vojnih grobiščih lahko primeren
               način, konkreten in učinkovit način reagiranja na vprašanja iz resolucije Evropskega
               parlamenta.</p>
            </sp>
            <sp xml:id="SDZ5-Izredna-12-2009-09-08.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Cvetka Zalokar Oražem v
               imenu Poslanske skupine Zares.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp8">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Spoštovani minister, spoštovani kolegi in
               kolegice!</p>
               <p>Evropa 20. stoletja je bila žal polna totalitarizmov, avtokratskih režimov in
               ideologij, ki so močno zaznamovale usode posameznih narodov. Zaradi načelnih
               demokratičnih stališč in drže v Poslanski skupini Zares obsojamo vse vrste
               totalitarizmov vključno s komunizmom. O tem v naši poslanski skupini nismo imeli
               nobenih pomislekov. Nismo dediči nikogar, nobenega -izma in nobenega -izma nam tudi
               ni potrebno braniti ali pa relativizirati njegove vloge. Za razliko od mnogih drugih,
               ki v razpravah o totalitarizmu, najdejo mnogokrat kritično besedo in obsojanje na
               primer le do komunizma, o nacizmu in fašizmu ter predvsem o sodobnih pojavih
               totalitarnega ravnanja pa molčijo ali pogledajo stran. V nekaterih državah Evropske
               unije je preteklost bolj živa kot drugje in ideološka razdeljenost je še vedno
               aktualna. Potreba, če lahko tako rečem, po resoluciji o obsodbi totalitarizmov je
               nastala v vzhodno evropskih državah - Baltskih državah, Poljski, Češki, ki jih je
               evropski zahod po koncu druge svetovne vojne prepustil Sovjetski zvezi in Evropa ima
               zato do njih še vedno slabo vest. Vendar pa imajo te države tudi določene težave z
               odnosom do nacizma, zato je bil njihov motiv, kot opozarjajo nekateri zgodovinarji,
               za poudarjeno obsojanje stalinizma in komunizma v resoluciji v namenu zrelativizirati
               lastno kolaboracijo z nacizmom tako, da se to opraviči z bojem in uporom zoper
               komunizem. Nekaj podobnega so nekateri krogi želeli narediti tudi pri nas.
               Kolaboracijo in sodelovanje z nacizmom naj bi opravičili s komunističnimi strahovi in
               boju proti njim. Resolucija je v takih primerih bila, žal, izrabljena za pritlehne
               dnevno politične cilje, dejstvo pa je tudi, da je bilo veliko razlik, razhajanj,
               dolgotrajnih pogovorov o nastajanju resolucije tudi v okviru Evropskega parlamenta,
               daleč več kot to želijo videti nekateri pri nas. In prav v tem se pokaže tudi
               pomanjkljivost takšne enostranske, vseevropsko zastavljanje resolucije. V nekaterih
               okoljih enoznačne in enotne interpretacije resolucije niso samoumevne, zato se želi
               takšne evropske resolucije izkoristiti tudi za dosego ciljev v notranji politiki,
               morda celo za reinterpretacijo zgodovinskih dejstev. Temu smo, žal, priče tudi ob
               tokratni obravnavi resolucije o totalitarizmu v Sloveniji. Nenazadnje smo v tem
               trenutku edini v Evropski uniji, ki o resolucijo razpravljamo v parlamentu in naj bi
               jo z neko popolnoma nedokazano nujo in potrebno morali, tako kot želijo
               predlagatelji, ponovno potrditi v nacionalnem parlamentu.</p>
               <p>Totalitarizmi so obsojanja vredni, še posebej pa žrtve teh totalitarizmov, pri čemer
               so vse žrtve, vseh totalitarizmov, enake. Razlike pa so, pa to hočemo ali nočemo
               priznati pri totalitarizmih, v zgodovinskih dejstvih, v vzvodih, ki so jih omogočale,
               v krivdi, ki jo nekateri imajo in čutijo v zvezi s tem.</p>
               <p>V čem je torej po mnenju Poslanske skupine Zares problem? V splošnih tekstih, ki ne
               upoštevajo specifičnosti in razlik pri obsojanju totalitarizmov, ki so od države do
               države, od naroda do naroda drugačni. Menimo, da bi morale biti takšne resolucije, če
               bi sledile cilju objektivnosti in zgodovinske resnice, napisane za vsako državo
               posebej. Konkretno, z jasno opredelitvijo okoliščin, obdobij, krivde, vzrokov in
               posledic. Drugače za Italijo, drugače za Litvo, drugače za Avstrijo in nenazadnje
               drugače za Slovenijo. Zato smo takšno dodatno besedilo k Resoluciji, ki poudarja
               slovenske specifičnosti pripravili v koaliciji in tudi predlagamo, da ga sprejmemo.
           </p>
            </sp>
            <sp xml:id="SDZ5-Izredna-12-2009-09-08.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Joško Godec v imenu Poslanske skupine DeSUS.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp10">

               <speaker>JOŠKO GODEC:</speaker>

               <p>Hvala za besedo. Spoštovane kolegice in spoštovani kolegi.</p>
               <p>V Poslanski skupini DeSUS podpiramo sklep o ustanovitvi za Resolucijo Evropskega
               parlamenta o evropski zavesti in totalitarizmu. Strinjamo se z mnenjem, da je za akt,
               ki je pred nami, bolj primeren izraz deklaracija, saj je deklaracija po 110. členu
               Poslovnika Državnega zbora akt, s katerim se Državni zbor izreka, med drugim, o
               splošnih vprašanjih, čemur ustreza vsebina predloga. Zakonodajno-pravna služba je v
               svojem mnenju podrobno razložila, kakšno vsebino po Poslovniku Državnega zbora
               zahteva resolucija, prav tako pa tudi kaj je značilno za resolucije, ki jih sprejema
               Evropski parlament. Pri tej presoji nas ne sme zavesti dejstvo, da se želi s
               predlaganim aktom podpreti akt Evropskega parlamenta, ki se imenuje Resolucija. Tako
               je iz predloga mnenja Vlade glede predloga Resolucije, kot iz primerjalnega pregleda
               obravnave Resolucij Evropskega parlamenta v nacionalnih parlamentih, ki je pripravil
               Raziskovalno-dokumentacijski sektor Državnega zbora, je razvidna običajna praksa
               seznanja z resolucijami sprejetimi v Evropskem parlamentu. Ugotovimo lahko, da v
               večini parlamentov držav članic Evropske unije resolucija ni bila obravnavane, v
               nekaterih pa so akti, ki naj bi bili obravnavani na delovnih telesih.</p>
               <p>V Poslanski skupini DeSUS se strinjamo s predlogom, da sledimo navedeni praksi in se
               z Resolucijo o evropski zavesti in totalitarizmu, sprejeto v Evropskem parlamentu 2.
               aprila 2009, seznanimo, hkrati pa poudarimo svojo zavezanost načelom pravne države,
               demokraciji, svobodi in doslednemu spoštovanju človekovih pravic, temeljnih
               svoboščin, vključno s pravicami in spoštovanju vseh žrtev totalitarzmov, avtoritarnih
               režimov in množičnih kršitev človekovih pravic.</p>
               <p>Po naši oceni Državni zbor z resolucijo izraža spoštovanje do vseh žrtev
               totalitarnih režimov in hkrati poudarja, da je v svojem delovanju po letu 1990
               Republika Slovenija storila že veliko za to, da se popravijo krivice, ki so bile
               državljankam in državljanom storjene v obdobju od leta 1945 do leta 1990. Še posebej
               veliko je bilo narejenega na področju sprejemanja predpisov, ki so omogočili popravo
               krivic političnim zapornikom, obsodbo povojnih pobojev, odkrivanje in ureditev
               prikritih grobišč protipravno pobitih oseb, vračanje povojno krivično odvzetega
               premoženja in mnogih drugih dejanj. Potrebno je poudariti, da smo v naši državi to
               lažje storili zato, ker je bil prehod v demokratični politični sistem parlamentarne
               demokracije uveljavljen z večinsko voljo državljanov in državljank, po pravni poti in
               brez nasilnih sprememb.</p>
               <p>V Poslanski skupini DeSUS se pridružujemo stališču Vlade Republike Slovenije, ki
               obsoja vse oblike nasilja, kakršnekoli kratenje človeškega dostojanstva ter temeljnih
               pravic in svoboščin. Prav tako se strinjamo z mnenjem Vlade, da je najprimernejši
               odziv na omenjeno resolucijo Evropskega parlamenta prav dosledno spoštovanje
               človekovega dostojanstva, svobode, demokracije, načela pravne države ter spoštovanja
               človekovih pravic in temeljnih svoboščin, vključno s pravicami in spoštovanja vseh
               žrtev totalitarizmov, avtoritarnih režimov ali množičnih kršitev človekovih pravic.
               Hvala lepa.</p>
            </sp>
            <sp xml:id="SDZ5-Izredna-12-2009-09-08.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti v imenu Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Izredna-12-2009-09-08.sp12">

               <speaker>ZMAGO JELINČIČ PLEMENITI:</speaker>

               <p>Lep dober dan!</p>
               <p>Slovenska nacionalna stranke se zaveda, da visoki in moralno zaželeni cilj
               deklaracije na tak politično manipulativen in sektaški način ne more biti dosežen.
               Vsi totalitarizmi imajo svojo bazo v natančno določenim državah in režimih in jih ni
               mogoče obsojati, če se jih ne opredeli, tako njihov izvor kot posledice njih
               delovanja. Bilo bi potrebno, da se v deklaraciji jasno pove, da je italijanski in
               avstrijsko-nemški totalitarizem izvrševal nad slovensko etnijo tako v svojih matičnih
               državah, kakor tudi na okupiranih slovenskih ozemljih kruto genocidno,
               raznaradovalno, uničevalno nasilje. Ni torej mogoče govoriti o zločinih komunizma, o
               zločinih fašizma in nacizma nad Slovenci, pa molčati. Morebiti po absolutnem številu
               žrtev, številu pomorjenih in razseljenih Slovenk in Slovencev, ni največje, je pa
               znotraj številčnosti nacije zagotovo na drugem mestu med žrtvami totalitarizmov,
               takoj za judovskim narodom. Posebej pa ni mogoče naštevati zločinov totalitarizma in
               molčati o žrtvah hrvaškega totalitarizma. Ni mogoče pozabiti pomorov Slovencev v času
               NDH, pa tudi pozneje, kakor tudi ni mogoče spregledati zločina, ki so ga hrvaške
               oborožene sile storile tik pred koncem druge svetovne vojne, z agresijo na slovensko
               ozemlje. S tem niso povzročale samo žrtev v bojih med prehodom slovenskega ozemlja,
               povzročile so tudi morijo na slovenskem ozemlju, ki se je zgodila potem, ko so jih
               zavezniki vrnili preko meje in so enote JLA, Ozne in KNOJ-a izvrševale množične
               poboje. Kazalo bi omenili manipulativno zamolčevanje fašizma in nacizma in
               poudarjanje komunizma, ki je podlo tudi zato, ker je splošno znano in bistveno, da so
               nemški in italijanski totalitarizmi in zločini nad drugimi etnijami bili glavni in
               usodni generator tako imenovanega komunističnega nasilja. Žal je res, da se Slovenci
               nismo imeli kam umakniti pred italijanskem in avstrijsko-nemškim ter ustaškim
               genocidom. Edini zaveznik, pomoč pri roki, je bila komunistična internacionala. Ravno
               tako je neizpodbitno dejstvo, da je bil najprej fašizem, nato nacizem in šele nato
               stalinizem in komunizem, vsaj v Evropi. Strategijo koncentracijskih taborišč pa se je
               domislil in v praksi izpeljal južnoafriški Churchill, Benito in pa Adolf in pa Josip
               Visarjonovič so samo prevzeli patent. O deklaraciji torej ni mogoče govoriti dokler
               stvari niso opredeljene v vseh svojih resničnih razsežnostih. Tako ni mogoče molčati
               o nobenem genocidnem nasilju nad Slovenci s strani Italije in Avstrije in tudi NDH,
               katere nasledstvo si lasti de facto in de jure Republika Hrvaška. In kakor ni mogoče
               molčati o tem nasilju, ni mogoče ostajati le pri goli ugotovitvi dejstev, temveč je
               treba opredeliti korake, da se Slovencem storjena grozodejstva ne le priznajo, temveč
               da se tudi odpravijo posledice. Posebej v tem primeru Republike Hrvaške, ki mora
               najprej priznati genocidne poboje nad Slovenci in vrniti ozemlja, ki si jih je
               protipravno, na podlagi ekspanzionističnih in nacionalističnih tendenc v svoji
               politiki prisvojila, preden bo upravičeno zahtevala članstvo v Evropski uniji.</p>
               <p>Amandmajev seveda v Slovenski nacionalni stranki ne bomo podprli. Bomo glasovali za
               to, da se seznanimo z deklaracijo in nič drugega. Seznanitev je dejstvo, ki ne pomeni
               nič več. Sicer pa, če vzamemo kateri totalitarizem je najhujši, zagotovo bi lahko med
               te totalitarizme uvrstili tudi liberalni kapitalizem, katerega posledice čutimo vsak
               dan in vsak dan bolj in če nas bo kaj potolklo, nas bo to. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Gvido Kres v imenu Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp14">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani gospod minister, spoštovane kolegice
               in kolegi!</p>
               <p>Slovenska ljudska stranka je že leta 1994 s kongresno deklaracijo predstavila svoj
               pogled na vojne in povojne dogodke v Sloveniji. V njej je kot prva izmed slovenskih
               političnih strank obsodila vse tri totalitarizme, fašizem, nacizem in komunizem. Ob
               tem, ko vojni in povojni dogodki še vedno delijo slovenski narod, celo mlade
               generacije, pa v Poslanski skupini Slovenske ljudske stranke menimo, da se je v prvi
               vrsti treba do vseh žrtev totalitarnih in avtoritarnih režimov obnašati pietetno in
               spoštovati vse, ki so se borili proti fašizmu, nacizmu in komunizmu. Slovenci smo
               namreč šele z zmago nad vsemi totalitarizmi 20. stoletja zaživeli resnično svobodno v
               neodvisni in samostojni državi Sloveniji. Prav zato smo v Poslanski skupini Slovenske
               ljudske stranke mnenja, da bi bilo dobro podpreti Resolucijo Evropskega parlamenta o
               evropski zavesti in totalitarizmu, ki izraža spoštovanje do vseh žrtev totalitarnih
               režimov.</p>
               <p>Resolucijo so v Evropskem parlamentu podprli vsi slovenski evroposlanci in ne vidimo
               razloga, zakaj je ne bi natančno v takšni obliki podprl tudi Državni zbor Republike
               Slovenije. Prav bi bilo, da se Slovenija pridruži evropskemu duhu in skupnim
               prizadevanjem, ki jih izraža Resolucija Evropskega parlamenta in da bi to
               prizadevanje v celoti upoštevali pri svojem delu. S potrditvijo Resolucije Evropskega
               parlamenta bi tudi Slovenija potrdila nasprotovanje totalitarnim režimom in
               poudarila, da je treba ohraniti spomin na preteklost, ker brez resnice in spomina ne
               more biti sprave. Hkrati se Državni zbor na ta način ne bi smel samo seznaniti, ampak
               bi odločno in jasno obsodil vse zločine proti človeštvu in množične kršitve
               človekovih pravic, ki so jih zagrešili vsi totalitarni in avtoritarni režimi.</p>
               <p>V Poslanski skupini Slovenske ljudske stranke podpiramo tudi poziv Evropskega
               parlamenta k razglasitvi 23. avgusta za evropski dan spomina na žrtve vseh
               totalitarnih in avtoritarnih režimov. S tem bi tudi v Sloveniji dostojanstveno in
               nepristransko počastili spomin na vse žrtve vseh totalitarnih in avtoritarnih
               režimov. Prepričani smo namreč, da ni mogoče celotnega partizanskega gibanja
               obtoževati za celotne povojne poboje, kakor ni mogoče vseh domobrancev in drugih
               protikomunističnih borcev obsojati za prisego nemškemu okupatorju. Ob tem in o tem se
               je potrebno pogovoriti, odpraviti krivice in se spraviti. Danes imamo izjemno
               priložnost, da to zgodbo enkrat za vselej zaključimo in nehamo z nadaljnjimi
               razpravami mučiti ljudi, ki so te dogodke doživljali, ob vsaki naši razpravi, ko
               ponovno podoživljajo to kruto in tragično plat naše zgodovine. Država Slovenija in
               slovenski narod namreč potrebujeta enotno politiko za izhod iz krize, ne potrebujemo
               pa delitev iz zgodovinsko ideoloških nasprotij. Prepričani smo, da otroci in vnuki
               partizanov, domobrancev, izgnancev in mobilizirancev prav tako kot smo si enotno
               priborili samostojno Slovenijo, lahko skupaj in v medsebojnem spoštovanju naprej
               gradimo gospodarsko uspešno in socialno pravično državo.</p>
               <p>Na koncu naj povem le še to, da v Poslanski skupini Slovenske ljudske stranke
               ugotavljamo, da se je na seji Odbora za notranjo politiko predlog akta precej
               spremenil oziroma skrajšal in da praktično pred seboj nimamo več resolucije o podpori
               Resoluciji Evropskega parlamenta, ampak neko precej okrnjeno besedilo. V Poslanski
               skupini Slovenske ljudske stranke pa smo mnenja, da bi moral slovenski parlament
               podpreti Resolucijo Evropskega parlamenta v natančno takšni obliki, kot jo je sprejel
               Evropski parlament vključno s slovenskimi evroposlanci. Ne vidimo razlogov, da bi
               zdaj to besedilo krajšali in krojili po svoje, saj smo člani Evropske unije in
               zavezani njenim aktom in evropskemu duhu. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp15">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Besedo ima Anton Anderlič v imenu poslanskega kluba Liberalne demokracije Slovenije.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp16">

               <speaker>ANTON ANDERLIČ:</speaker>

               <p>Spoštovani.</p>
               <p>V Liberalni demokraciji Slovenije smo se spraševali, čemu ta seje, ponovno
               izsiljena, čemu lahko prispeva? Kaj je tisto, kar bi bila dodana vrednost te seje? Po
               našem mnenju lahko prispeva le k temu, da se bo naprej ohranjal nestrpen govor, da se
               bo sejala med ljudi razdvojenost, da se bomo preštevali in podobno. Ta seja je tudi
               zanikanje tega parlamenta. Nedopustno je, da sami sebi odrekamo tisto, kar je naša
               ustavna pravica, naša ustavna vloga in bi tako rekoč ponavljali tudi Evropski
               parlament je naš parlament. Vloge so povsem različne in zanikanje Državnega zbora in
               njegove vloge, če poskušamo tisto, kar si državljani in državljanke Evrope preberejo
               v medijih ali na straneh Uradnega lista Evropskega parlamenta. Mi imamo drugačno
               vlogo in ta parlament je v preteklosti v tej zvezi naredil veliko. Samo s konkretnimi
               dejanji, to je sprejemanjem zakonov, ki popravljajo krivice, ki omogočajo dostojen
               pokop, obeležitev vseh žrtev in podobno, se lahko odzovemo v aktualnem trenutku.</p>
               <p>Liberalna demokracija Slovenije je tudi na svojih kongresih zelo jasno povedala, kaj
               si misli o preteklih režimih, o vseh nedemokratičnih avtoritarnih režimih in jih
               obsodila do tiste mere, ki je seveda v njeni moči. Istočasno pa z zavezo, da v
               praktičnem ravnanju ne bomo dovolili nikoli spreobračanja zgodovine, kar bi lahko bil
               poizkus tudi na tej seji, ne mislimo vrednotiti ali je bil klerofašizem, fašizem,
               nacizem, stalinizem, komunizem, boljši, manj slab in podobno. Vprašanje je samo, kdo
               se je od koga učil in kdo je od koga povzel bolj krute oblike totalitarnega obnašanja
               v svojih državah. V Evropi imamo 27 različnih zgodovin, 27 različnih zgodovinskih
               izkušenj. Vi veste, da Italija ravna do svoje preteklosti bistveno drugače kot
               Nemčija. Slovenija bistveno drugače kot Madžarska in podobno. Ampak vendarle, danes
               lahko slišimo, da je bil fašizem ali kolaboracija pravzaprav z lepšim ali slabšim
               obrazom, prav gotovo pa niso vsi za obsoditi. Še več, sliši se zagovarjanje nekaterih
               teh režimov. Dejansko je bila tudi vloga konzervativnih politikov v času razprav o
               lizbonski pogodbi ciljana v neko smer, kako bi v preambulo vnesli tudi naš odnos do
               krščanstva in <q>"tobože"</q> Rimskokatoliške cerkve. Čeprav, kot rečeno, za nas so vsa
               dejanja v imenu, naj si bo cerkve, države, režimov, posameznikov, ki imajo za
               posledico kršenje človekovih pravic, umiranje ljudi itn., zavržena početja. Zato se
               ne nadejati, da bi na tej seji enkrat za vselej zaprli to vprašanje, kot bi nekateri
               želeli, kajti teh poskusov je bilo v teh 20-ih letih veliko in vedno tisti, ki s
               prstom kažejo na druge, ne želijo tega vprašanja zapreti, konec koncev imamo danes,
               kasneje, na dnevnem redu tudi dva zakona, ki bi marsikatero rano, tudi zaradi odločb
               Ustavnega sodišča in podobno, lahko zaprli, pa ne. To vprašanje mora biti odprto za
               dnevnopolitične diskusije, nadaljnje delitve in poskus prevrednotenja zgodovine. Ne.
               Ta poskus ne bo uspel. Mi bomo zagotovo podprli in naprej vztrajali na demokratičnih
               pridobitvah te države, ki smo jih soustvarjali z mnogimi v tej dvorani in tudi s
               Slovenkami in Slovenci, slovenskimi državljani in državljankami.</p>
               <p>Zato bomo tako pripravljeno deklaracijo s seznanitvijo podprli.</p>
            </sp>
            <sp xml:id="SDZ5-Izredna-12-2009-09-08.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bojan Kontič v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp18">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani gospod minister, kolegice in kolegi.</p>
               <p>V Poslanski skupini Socialnih demokratov seznanitvi z Resolucijo od vsega začetka
               pritrjujemo. Ves čas pa hkrati poudarjamo, da ni nobene osnove za sprejem
               nezakonodajnega akta, ki ga je že sprejel Evropski parlament še v Državnem zboru.
               Raziskovalni sektor je pripravil primerjalni pregled, v katerem so podatki za 19 od
               27 članic, in ta pokaže, da nobena od teh držav ne šteje, nobena - poudarjam, da bi
               morala neobvezujoče resolucije, ki same po sebi veljajo za vse državljanke in
               državljane Evrope, posebej sprejemati v svojem parlamentu in jih posebej objavljati.
               Prav v nobeni niso potrjevali tudi te Resolucije, ampak so jo le v treh - Bolgarija,
               Estonija in Nemčija, obravnavali na delovnem telesu. Razprave ob Resoluciji so
               razkrile marsikatero podrobnost. Ob sicer visoki podpori, ob sprejemu, je dejstvo, da
               je vsaka politična skupina v Evropskem parlamentu pripravila svoje besedilo, tako da
               je končno besedilo kompromis in predstavlja najmanjši skupni imenovalec
               najrazličnejših pogledov. Utrdila naj bi se predvsem zavest o tem, da so trije
               totalitarizmi del skupne evropske zgodovine, namen naj ne bi bil maščevanje, ampak
               sočutje z žrtvami. Prav pa je tudi poudariti, da je bila iniciativa zanjo sprožena v
               nekdanjih državah vzhodnega bloka, ki se jim je dejavno pridružila tudi Slovenija. Ta
               je v času predsedovanja Svetu Evropske unije, aprila 2008, pripravila prvo konferenco
               o režimu totalitarnih zločinov. Ravno to, v krog katerih držav se je postavila
               Slovenije pri pripravi Resolucije, pa zahteva jasen odgovor na vprašanje, ali je
               mogoče zgodovinske okoliščine in našo politično izkušnjo izenačiti z izkušnjami
               tistih držav, ki so bile po koncu druge svetovne vojne del vplivnega območja nekdanje
               Sovjetske zveze.</p>
               <p>Brez pomislekov Socialni demokrati obsojamo zločine totalitarnih režimov, ne moremo
               pa pristati na podmeno, da so bile zgodovinske okoliščine enake. Zato smo tudi
               sopredlagali amandma na predlog te resolucije, ki je zdaj del dopolnjenega predloga.
               V njem izražamo spoštovanje do vseh žrtev totalitarnih režimov, tudi tistih, kolikor
               jim je bilo in kakor je bilo v Sloveniji po koncu druge svetovne vojne. Mi tega ne
               zanikamo, vendar mislimo, da je ta očitek skonstruiran, zato da bi spet ločevali in
               delili, ne pa skladno z nameni te resolucije Evropskega parlamenta, ki naj bi
               pripeljala do sprave, do iskanja skupnih rešitev.</p>
               <p>Za Slovenijo je mogoče ugotoviti, da smo veliko naredili za popravo krivic, ki so
               bile storjene na politični, pravni in materialni ravni. Ne dovolj, ker se krivice
               nikoli ne da v celoti popraviti, ampak veliko, in prav je to poudarjati, da ne bi
               razvrednotili tistih prizadevanj, ki jih je Slovenija v zadnjih 20 letih udejanjila.
               Ni mogoče prezreti, da obstaja razlika med napovedanimi nameni predlagateljev in
               vsem, kar se dogaja v Državnem zboru in v javnosti v zvezi z Resolucijo. Ne da bi se
               spuščali v podrobnejše komentarje, je zagotovo razpoka, ki naj bi jo resolucija
               odpravila, žal vse globlja in širša. Prav zato pozivamo, da ravnamo v njenem duhu.
               Hvala lepa.</p>
            </sp>
            <sp xml:id="SDZ5-Izredna-12-2009-09-08.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Janez Janša, v imenu Poslanske skupine Slovenske demokratske stranke.
           </p>
            </sp>
            <sp xml:id="SDZ5-Izredna-12-2009-09-08.sp20">

               <speaker>JANEZ JANŠA:</speaker>

               <p>Hvala za besedo. Spoštovani gospod predsednik, kolegice in kolegi!</p>
               <p>Nekako v istem času, ko je Evropski parlament sprejemal Resolucijo o evropski
               zavesti in totalitarizmu, je bilo v Sloveniji odprto veliko grobišče Huda jama. Sama
               ta koincidenca obeh dogodkov je verjetno na neki globlji ravni. Pojasnjuje dejstvo,
               da je ta resolucija Evropskega parlamenta naletela na dokaj ostro zavračanje samo v
               dveh prestolnicah, v Ljubljani in Moskvi. Prej, ko je o tej resoluciji razpravljalo
               matično delovno telo, pa tudi v razpravah v javnosti, je bilo večkrat poudarjeno, da
               samo slovenski parlament na tej ravni razpravlja o tej resoluciji od vseh članic
               Evropske unije. To je res, in se je treba vprašati, zakaj. V nobeni drugi državi
               članici Evropske unije ta resolucija ni vzbudila niti velikega zanimanja in še manj
               kakršnegakoli zavračanja, zato razprava tudi ni potrebna, edino v Ljubljani in v
               Moskvi je prišlo do takšnih reakcij. In ne drži trditev vladnih predstavnikov, da je
               Resolucija Evropskega parlamenta sama po sebi obvezala vse državljane članic držav
               Evropske unije, da te napotke upoštevajo oziroma ravnajo po njih, kajti eden od
               ključnih napotkov te resolucije je priporočilo državam, da razglasijo 23. avgust kot
               spominskih dan na žrtve vseh totalitarnih sistemov v Evropi. Slovenska Vlada,
               slovenska oblast, slovenska vladajoča koalicija tega priporočila ni upoštevala, ampak
               ga je bojkotirala. 23. avgusta letos namreč ni bilo organizirano nič na državni
               ravni, kar bi organizirala Vlada. Center za narodno spravo je organiziral potem neko
               približno slovesnost, vendar tam ni bilo nobenega vladnega predstavnika. Torej, ne
               drži zatrjevanje, da se ta resolucija upošteva kar sama po sebi. Za vsakega demokrata
               v Evropi je popolnoma samoumevno, da zavrača vse totalitarizme in da ne opravičuje
               nobenega. Samo v Moskvi in v Ljubljani to ni samoumevno. V resoluciji piše, da
               napačna politika do zgodovine navaja na spodbujanje sovraštva in nestrpnosti do
               drugače mislečih. Veliko proslav in govorov v zadnjih tednih pod simboli
               totalitarnega režima je bilo slišati in je bilo medijsko predstavljeno, kjer smo
               videli posledice napačne politike do zgodovine, na katero opozarja ta resolucija, o
               kateri danes govorimo. In to dogajanje v Sloveniji je pokazalo, da spet ne bomo
               prišli nikamor. Tu imamo spet pred sabo dan nekih brezplodnih razprav in medsebojni
               obtoževanj, da se Slovenija pospešeno s takšnim odnosom oddaljuje od evropskega
               vrednostnega okvirja in da bo to slej ko prej pripeljalo do konflikta. Ob tem
               konkretnem primeru smo lahko spremljali tudi dvoličnost tranzicijske levice, v
               Bruslju se mirno glasuje in se niti ne razpravlja, ampak se glasuje za Resolucijo, ki
               je splošno evropska in za evropske demokrate povsod sprejemljiva, doma se pa na
               Resolucijo vsipajo grobe žaljivke. Če bi citiral nekaj govorov, bi se spustil na
               raven tistih, ki so to izgovarjali in danes se to nadgrajuje še z preglasovanjem o
               vojnih zakonih. Štiri leta smo v prejšnjem mandatu usklajevali te zakone, obljubili
               smo slovenski javnosti, da jih ne bomo sprejemali s preglasovanjem, malo je manjkalo
               še do soglasja, zdaj se gre na preglasovanje. Ta tema se tudi izkorišča za odvračanje
               pozornosti od gospodarske krize. Kulturni boj je v tem smislu dobra tema. Vladajoča
               koalicija je zelo enotna, ko gre za ideološka vprašanja. V eni uri se poenotijo o
               poimenovanju ulice po nekem diktatorju. Šest mesecev je premalo za poenotenje o
               sprejemu ključnih ukrepov proti gospodarski krizi. Preden sem šel za to govornico,
               sem pogledal spletno stran Vlade. Zadnja novica na projektu Boj proti finančni in
               gospodarski krizi ima datum 21. maj. Tudi tam bi bilo potrebno biti aktualen. Hvala
               lepa.</p>
            </sp>
            <sp xml:id="SDZ5-Izredna-12-2009-09-08.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o poglavjih in vloženih amandmajih, ki jo bomo opravili na
               podlagi pregleda o vloženih amandmajih z dne 8. 9. 2009. Ta dokument ste že morali
               prejeti na mizo.</p>
               <p>V razpravo dajem amandma Poslanske skupine SDS k prvemu poglavju. Mislim, da lahko
               to opravimo hkrati tudi s povezavo k naslovu k tretjemu amandmaju na četrti strani,
               ker sta povezana.</p>
               <p>Odpiram razpravo. Kdo želi razpravljati k amandmaju k prvemu poglavju. Prosim za
               prijavo.</p>
               <p>Besedo ima Franco Juri.</p>
            </sp>
            <sp xml:id="SDZ5-Izredna-12-2009-09-08.sp22">

               <speaker>FRANCO JURI:</speaker>

               <p>Hvala gospod predsednik.</p>
               <p>Mislim, da je predlog, o katerem je danes govora tukaj in načelna podpora Resoluciji
               vredna naše podpore brez dodatnih amandmajev, kajti sam predstavnik SDS-a je jasno
               povedal, da v večini evropskih prestolnic niso razpravljali o tej resoluciji s
               posebnim zanimanjem. Resolucija je nekaj naravnega, če izhajamo iz dejstva, da
               Evropska unija temelji na demokraciji in spoštovanju človekovih pravic. Nobenega
               dvoma ni, da EU je nastala na teh načelih in tudi nobenega dvoma ni, da je Evropska
               unija utemeljena na ideji miru, sodelovanja med narodi, in da je nastala na močni
               antifašistični temi. Nobenega dvoma ni, da se je Vzhodna Evropa lahko priključila
               Evropski uniji šele potem, ko je sovjetski totalitarizem popustil, ko je Berlinski
               zid končno padel na bolj ali manj nenasilen način in se je končalo tudi obdobje
               sovjetske komunistične oblasti v delu Evrope. Resolucija Evropskega parlamenta je
               načelno sprejemljiva za vse, ki verjamemo v demokracijo, pa v prihodnost Evrope, ker
               poudarja zavezanost Evropske unije demokraciji in spoštovanju človekovih pravic.
               Vendar če jo skušamo razumeti tako, kot je zapisana, in v kontekstu, kako je nastala,
               je žal ena od slabo izkoriščenih priložnosti. Je v svojih dikcijah nekoliko konfuzna
               in prav ker želi ugoditi vsem, ki so pri njenem nastanku sodelovali, je dejansko
               veliko nedorečenosti, veliko nedoslednosti. Vidi se, da osnovna intenca te resolucije
               je bila ožigosanje predvsem v prvi vrsti demoniziranje enega totalitarizma in šele
               naknadno na intervencijo drugih poslanskih skupin v Evropskem parlamentu, zlasti
               socialistov, liberalcev, zelenih, so dodali tudi nekoliko širšo paleto, širši spekter
               totalitarizmov, da bi se s to resolucijo pravzaprav identificirali vsi. Ni dvoma
               tudi, da komunizem je preprečil demokracijo, zakrivil je povojne zločine, ki jih
               lahko le najodločneje vsi obsodimo. Kršil je človekove pravice, še posebej pri nas v
               začetni fazi, takoj po vojni in nekje do 70. let. Vendar je tudi res, da sistem, ki
               je nastal po zmagoviti borbi proti fašizmu, ni uničil slovenske istovetnosti in tudi
               istovetnosti drugih nacionalnih skupin v Sloveniji. Večini je kakorkoli že v tistih
               pogojih zagotovil mir, dostojanstveno življenje in tudi, kar ni nepomembno, socialno
               varnost. Pri nas tudi odprtost v svet, kar prav tako ni nepomembno. Naša sedanja
               državnost kot naslednica tistega, kar je Slovenija po drugi svetovni vojni kot
               republika pridobila po izključni zaslugi NOB, to dokazuje. Poskus, ki je nekje
               prikrit v kontekstu nastajanja te resolucije, poskus izenačitve nacizma, fašizma in
               komunizma oziroma socializma v Sloveniji ne sme biti vodilo v interpretaciji načelne
               podpore deklaracije Evropskega parlamenta o totalitarizmu.</p>
               <p>Mislim, da je gospod Cukjati v tem smislu zelo tehtno in racionalno opredelil okvir
               razprave. Sam ga pri tem tudi podpiram. Mislim, da mora biti razprava dokaj vedra,
               trezna, brez tistih čustvenih vzgibov, ki nas včasih zavajajo in nas peljejo do zelo
               neracionalnega razpravljanja o tem. Mislim, da velikih razlik v pojmovanju pomena
               demokracije in tudi izogibanja v prihodnosti napakam, ki bi pripeljale do
               totalitarnih sistemov, je skupno. In ta poskus je, upam, danes skupen. Ko pa smo pri
               zgodovinskih dejstvih, je treba nekaj pojasniti. Nacizem in njegova hčerinska družba
               fašizem, čeprav je zgodovinsko starejša, ampak je v hierarhiji postala dejansko
               hčerinska družba, sta povzročila drugo svetovno vojno in sta neposredno kriva za
               holokavst in genocidno politiko na osvojenih ozemljih. V tem nista primerljiva z
               nobenim drugim avtoritarnim režimom v Evropi. Politična in vojaška gibanja, ki so
               nacizem kvizlinško podpirala, so nase prevzela del te odgovornosti. Nacizem je bil,
               kot je zapisal znan italijanski judovski pisatelj Primo Levi, absolutno zlo.
               Sistematično in z ideologijo podprto iztrebljanje Judov, Romov, Sintov, upornikov,
               antifašistov, komunistov, drugačnih, homoseksualcev in veliko žensk in otrok je v
               evropski zgodovini unikum. Rasizem in iztrebljanje je v njegovih teoretskih in
               ideoloških osnovah. Tega ne smemo nikoli pozabiti.</p>
               <p>Stalinizem je bila predvsem kruta sistemska degeneracija ideologije, ki je imela na
               začetku ambicijo osvobajati človeka in ga obravnavati enakopravno in pravično. Po
               Leviju, če ga še malce citiram, so Stalinovi gulagi predvsem nadaljevanje krute
               tradicije ruskega carizma, ki je gulage tudi izumljal, a v komunistični preobleki.
               Komunizem v vzhodni Evropi imel različne razvoje. Navsezadnje tudi Dubček je bil
               prepričan komunist in navsezadnje tudi Angela Vode je bila žlahtna, prepričana in
               plemenita komunistka. Sicer bi svetoval, da prisluhnemo tudi drugi zvrsti judovski
               filozofinji Ani Arent. Arentova sicer meni, da je stalinizem v določeni meri
               neposredna izpeljanka marksizma, vendar hkrati ugotavlja, da je nit, ki veže Marksa
               in Aristotelusa bistveno močnejša od tiste, ki veže Marksa in Stalina. Zanimiva in
               tudi za to razpravo mislim, da zelo uporabna, pa je njena osrednja teza o nastajanju
               evropskih totalitarizmov. V zgodovini, pravi Arentova v svoji knjigi Vita aktiva, sta
               dve nasprotujoči si tradiciji. Ena glavna in večinska, ki nasprotuje pluralnosti in
               raznolikosti družbe, ter ena alternativna, ki pluralnost, različnost in strpnost
               zagovarja. Slednja je žal manjšinska, vendar je edini pravi antidot proti
               totalitarnim ideologijam. Drugače rečeno, zametki totalitarizmov imajo korenine v
               družbenem in kulturnem humusu nestrpnosti, ki je lahko revolucionarna ali
               reakcionarna, verska in konservativna, gospodarsko celo liberalna, ali protiverska in
               kolektivistična. Cerkev je kot ustanova po svojem specifičnem hierarhičnem ustroju in
               diskriminaciji ženskega spola žal v zgodovini večkrat odigrala tudi vlogo zagovornika
               glavne tradicije, torej večinske tradicije. Tudi v tem parlamentu je, žal, večkrat
               začutiti zametke totalitarnosti in totalitarnega govora. Izražajo se v nestrpnosti do
               drugačnih, do manjšin, do drugih narodov, do drugih držav, do izbrisanih, do Romov,
               do istospolnih skupnosti in tako dalje. Kažejo se v obsodbah narodnega izdajstva na
               račun drugače mislečih. Nekateri od vas obsojajo druge kolege narodnega izdajstva,
               skoraj v vsaki razpravi. In celo v absolutnih kvalifikacijah, zahtevah, da naj bi
               brez pomislekov podprli kakršnokoli izjavo, ki prihaja iz Evropskega parlamenta.
               Osebno to izjavo podpiram, ampak z vsemi temi pomisleki, predvsem pa s prepričanjem,
               da ima vsakdo pravico obdržati svoje mnenje, tudi kritično, do slehernega poskusa
               enostavnih in preprostih interpretacij zgodovine.</p>
               <p>Hvala.</p>
            </sp>
            <sp xml:id="SDZ5-Izredna-12-2009-09-08.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp24">

               <speaker>BOGDAN BAROVIČ:</speaker>

               <p>Lep dober dan tudi z moje strani, kolegice in kolegi.</p>
               <p>Govorimo o amandmajih k prvemu poglavju in k naslovu, ker sta vezana. Da pa ne bom
               kradel dragocenega časa, bom izrazil tudi svoje stališče člana Slovenske nacionalne
               stranke tudi do amandmaja k drugemu poglavju.</p>
               <p>Nobenega od teh treh sam ne bom podprl. Ta sklic je bil sklic k razpravi oziroma za
               razpravo o Resoluciji Evropskega parlamenta o evropski zavesti in totalitarizmu. Na
               osnovi mnenja Zakonodajno-pravne službe je matično delovno telo preimenovalo vsebino
               današnjega sklica v Deklaracijo o seznanitvi z Resolucijo Evropskega parlamenta.
               Prav. Pritisnil bom <q>"za"</q>, da sem bil seznanjen z Deklaracijo o seznanitvi z
               Resolucijo. Amandmaja pa ne bom podprl zaradi tega, ker me prisiljujejo, da izrazim
               podporo Resoluciji Evropskega parlamenta. V prvem odstavku - amandma k prvemu
               poglavju, amandma k drugemu poglavju in tudi amandma k naslovu. Ne bom podprl in
               podpiral, če govorimo o deklaraciji in resoluciji in o splošnem stališču, ki je jasno
               opredeljeno v poslovniku. Na žalost, poslovnik Evropskega parlamenta sploh ne
               razlikuje med deklaracijo in resolucijo. Kakorkoli že. Bom pritisnil <q>"za"</q>, da sem
               seznanjen z Deklaracijo o Resoluciji, če tako želite. Ne bom podprl amandmajev k
               nobenemu poglavju, ker me nihče ne more prisiliti, da izražam podporo. Izražam pa je
               ne zaradi tega, kar smo slišali v izvajanju prvaka Slovenskem nacionalne stranke - da
               mora biti resolucija, če že govori o totalitarizmu, jasna, konkretna in natančna. Rad
               bi sodeloval takrat, ko bomo govorili o deklaraciji ali resoluciji, če želite, ko bo
               čas za to, če bo sploh potreben v tej državi, o Sloveniji, ne pa na splošno. Ne bi
               rad bil zraven zato, da bi ponovno razdvajal slovenski narod iz preteklosti in ne bi
               rad bil med tistimi, ki bi metal pesek ljudem v oči s takšnimi vsebinami, o katerih
               govorimo danes, medtem ko se tiste krute in realne življenjske vsebine skrivajo za
               tem peskom, ki ga ljudem mečemo v oči. Mislim, da ima Državni zbor in vseh nas, 90
               poslancev, ne glede na politične barve danes in v prihodnjih dneh veliko bolj
               odgovorne naloge, kot govoriti o nečem, kar je splošno, nekonkretno in kar <q>"paše"</q>
               vsakomur posebej iz enega, drugega ali tretjega obdobja.</p>
               <p>Podprl bom oziroma rekel bom, da sem se seznanil z resolucijo oziroma deklaracijo,
               ne bom pa podprl in izrazil podpore tej resoluciji. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Branko Grims.</p>
            </sp>
            <sp xml:id="SDZ5-Izredna-12-2009-09-08.sp26">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav! Danes bi lahko bil za Slovenijo pravzaprav
               kar zgodovinski dan, če bi vsi v parlamentu sprejemali iskreno vrednote Evropske
               unije. Tako pa smo priče še enemu dnevu, ko padajo maske, ko se vidi, da ima
               vladajoča koalicija en obraz za Evropsko unijo in povsem drugačen obraz za domačo
               uporabo. Po svoje sem žalosten, da je tako, toda vsaj to bo na nek način korist, da
               se vidi, kdo je kdo. Vlada in koalicija sta prej rekli, da je neprimerno, da bi
               parlament sprejemal ali izrazil podporo, kajti v resnici bi šlo za izraz podpore tej
               resoluciji, ker da to ni evropsko. Kakšno sprenevedanje je to! S tem samo potrjujete,
               da ste v resnici nesposobni medkulturnega dialoga, kajti medkulturni dialog, o
               katerem smo prav v tej dvorani vodili vseevropsko srečanje, kot svojo temeljno
               predpostavko izraža iskren pogovor, se pravi, izogibanje sprenevedanju in izogibanje
               sovražnemu govoru, ki ste ga maloprej v enem od nastopov vladajoče koalicije zelo
               lepo prikazali kar sami. To je seveda neevropsko. In zakaj je ta resolucija tako
               izrazito evropska, zakaj je to resolucija o evropski zavesti, kar vsi iz vladajoče
               koalicije vedno spustite v svojih besedah. Ker je s tem, ko je Evropski parlament to
               sprejel, oblikoval vrednostno izhodišče, celo civilizacijsko izhodišče Evropske
               unije, ker je zelo jasno začrtal evropsko normo, ki je sedaj očitna tudi v visoki
               stopnji soglasja, ki je posebna kvaliteta, dosežena v evropskem parlamentu. Gre za
               kompromis, vendar ta kompromis je bil narejen v daljšem časovnem obdobju z velikim
               soglasjem, s soglasjem večine vseh velikih poslanskih skupin v evropskem parlamentu
               in velikanske večine 89% vseh prisotnih poslancev evropskega parlamenta. To je
               posebna kvaliteta te resolucije in zato lahko o njej mirno rečemo, da je začrtala
               evropsko vrednostno izhodišče, ki mu vi, gospe in gospodje, v celoti nasprotujete.
               Nasprotujete mu vsebinsko, če govorimo o sklepu, s katerim ste nadomestili to
               resolucijo, in o katerem hočete danes odločati. V njem se dotikate izrecno nekaterih
               zgodovinskih poročil zgodovinarjev in jih navajate kot posebno kvaliteto in obenem
               tudi vrednotite določena zgodovinska dejanja. Recimo, govorite tudi o popravi krivic.
               Ali veste, kaj pa govori evropska resolucija in zakaj v resnici vi bežite pred njo?
               Naj ljudje vedo. Govori o izhodišču, da ne obstajajo objektivna zgodovinska poročila,
               citat iz točke A, in B, da noben politični organ, nobena politična stranka nima
               izključne pravice do razlage zgodovine. Torej točno to, kar vi s tem sklepom počnete,
               s preglasovanjem. To se pravi, je že to, s čimer hočete nadomestiti evropsko
               resolucijo, v popolnem nasprotju s samim izhodiščem evropske resolucije in je zato
               izrazito neevropsko. Za to v resnici gre. Vrednostno vi v Evropo po teh kriterijih ne
               sodite. In to se še lepše vidi, če pogledamo celotno sejo danes. Evropsko resolucijo
               hočete nadomestiti s preglasovanjem ob sprejemanju dveh zakonov, k pripravi katerih
               niti najbolj relevantnih organizacij civilne družbe niste niti povabili, kaj šele, da
               bi z njimi dosegli soglasje. Kako neevropsko je takšno početje! V redu, ste se pač
               odločili, da poleg svoje nestrokovnosti in nesposobnosti, ki jo ljudje pač z
               zniževanjem plač, z daljšanjem vrst nezaposlenih, z vsemi tegobami, s katerimi se te
               dni soočajo, občutijo na lastni koži vsak dan, dodate tudi svojo očitno neevropskost.
               In dovolite, da pri tem opozorimo še na nekatera dejstva. Vsak parlament ima posebno
               vlogo in posebno dolžnost. Parlament je temeljna in demokratična institucija. Vlade,
               sodišča imajo tudi nedemokratični režimi, tudi nacizem je vse to imel. Ampak
               demokratično, pluralno izvoljen parlament pa imajo samo demokratični sistemi. In pred
               to odgovornostjo Evropski parlament ni bežal, Evropski parlament je ta izziv sprejel
               in je oblikoval posebno resolucijo z izjemno visoko stopnjo soglasja. Ob tem je moral
               iti čez marsikaj iz svoje zgodovine, priznati, da je molčal, da je molčala Evropa
               takrat, ko so izvajali socialisti holokavst v Ukrajini. Vsi vedo za holokavst Judov,
               ampak enako ali še večje število ljudi je bilo pobitih na najbolj oduren način, z
               lakoto, v času socializma v Rusiji oziroma v nekdanji Sovjetski zvezi. Takrat so
               nacisti in fašisti hodili na izobraževanje k socialistom, nacionalni socialisti so
               hodili na izobraževanje k internacionalnim socialistom, kako graditi kontracijskega
               taborišča, kako izvajati masovna uničenja. In ta prva kolaboracija, ki je postala
               očitna ob podpisu pakta Ribentrop-Molotov, je zato tista najbolj odurna kolaboracija,
               kar jih je kdaj bilo. Ni bila izzvana z neko vojno stisko, ampak je bila izzvana s
               slo po oblasti, s slo po ustvarjanju nekega sistema absolutne oblasti, v katerem pač
               za določene sloje, za določene ljudi ni bilo prostora in jih je po mnenju strategov
               tega eksperimenta, odvratnega eksperimenta, bilo potrebno kar pobiti. Pred to
               kolaboracijo pa vi bežite. Te obsodbe si vi ne upade zelo jasno izreči. Še več, ko je
               Evropa razglasila dan v spomin na to odurno prvo kolaboracijo, ste vi pred tem
               pobegnili in ste vsi po vrsti manjkali na tisti prireditvi. Ravno tako kot takrat, ko
               je ta država imela prvo, žal do sedaj tudi edino, slovesnost v spomin na vse žrtve
               povojnega nasilja in je pač vaša odsotnost prav tako takrat vpila do neba. Govorim
               seveda o največji vladni stranki, ki se tako sklicuje na vrednote.</p>
               <p>S tega vidika je edini način, da to deklaracijo potrdimo, da sprejmemo amandmaje in
               da na ta način uveljavimo evropska merila tudi v Sloveniji, kajti v resnici
               oblikovanje neke svoje deklaracije, o kateri ste vi govorili, veste, o tem sam osebno
               imam zelo osebno mnenje. Taki poizkusi so že bili, eno je vložila nekoč SDS, sam sem
               bil njen avtor, če želite pa je niste sprejeli. Tako kot nobene druge ne. Te svoje
               dolžnosti, moralne dolžnosti ta parlament nikoli ni opravil. In če zdaj niti evropske
               deklaracije ni sposoben sprejeti, zakaj, povejte mi, zakaj bi mi sodelovali pri čem
               takem. Zato, da boste še naprej izvajali svoj ideološki boj, netili sovražni govor,
               tako kot ste ga v nekaterih razpravah že do tega trenutka in prepričan sem, da bo
               takih danes še cel kup? To nima nobenega smisla. Potem je pač treba reči, da s tem
               svojim ravnanjem oblikujete tudi nek precedens v bodoče in da se velja iz tega, iz te
               izkušnje pač nekaj naučiti. In se je treba ves čas zavedati, da ima v resnici ne samo
               parlament to posebno vlogo, da oblikuje moralni, etični, vrednostni okvir, kar je
               Evropski parlament s to resolucijo storil, ampak da ima to vlogo v Sloveniji še
               toliko bolj. Slovenija je namreč edina država, kjer je število po vojni protipravno,
               zločinsko pomorjenih bistveno večje, kot je število vseh žrtev druge svetovne vojne
               na slovenskih tleh. Tudi baltske države so se sicer soočale z drugimi stvarmi, z
               razselitvijo, z vsemi drugimi žalostnimi zgodbami, toda tako zgodbo pozna samo
               Slovenija. Samo v Hudi jami ali pa v tistem protitankovskem jarku, ki se ga je malo
               odkopalo pa hitro zaprlo, tam ob Mariboru, je število po drugi svetovni vojni pobitih
               žrtev bistveno večje, kot pa je število vseh žrtev v Srebrenici. To zelo dobro veste.
               Zato je velikansko sprenevedanje, ko se mnogokrat govori, da je Srebrenica najbolj
               žalostna zgodba Evrope po drugi svetovni vojni. In v Sloveniji je takih hudih jam, po
               pričevanjih, po zbranih podatkih še več kot 600. Kje pa je tu pieteta? Kje pa je tu
               evropsko vrednostno izhodišče, gospe in gospodje, ko pridemo do teh podatkov? In molk
               in sprenevedanje ob teh zgodbah in predvsem dejstvo, da celo bežite pred tem s tako
               visokim soglasjem, sprejetim vrednostnim okvirjem Evropske unije, kot je resolucija
               Evropskega parlamenta, seveda vpije do neba. Prav tako kot kitke tistih deklet, živih
               zazidanih v Hudi jami.</p>
            </sp>
            <sp xml:id="SDZ5-Izredna-12-2009-09-08.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Eva Irgl.</p>
            </sp>
            <sp xml:id="SDZ5-Izredna-12-2009-09-08.sp28">

               <speaker>EVA IRGL:</speaker>

               <p>Najlepša hvala za besedo. Spoštovane poslanke in spoštovani poslanci! Pred sabo imamo
               torej amandma, ki smo ga vložili v Slovenski demokratski stranki in med drugim pravi,
               da Državni zbor navedeno resolucijo v celoti podpira, ker s tem izraža tudi
               spoštovanje do vseh žrtev totalitarnih režimov. S podporo resoluciji tudi pozivamo
               Vlado Republike Slovenije, da tudi ona sledi priporočilom iz Resolucije Evropskega
               parlamenta o evropski zavesti in totalitarizmu. Državni zbor tudi poziva Vlado
               Republike Slovenije, naj razglasi 23. avgust za dan spomina na vse žrtve totalitarnih
               in avtoritarnih režimov. Pred sabo imamo Resolucijo o evropski zavesti in
               totalitarizmu, ki jo je 2. aprila sprejel Evropski parlament. Podprlo jo je takrat
               98% vseh poslancev, med njimi tudi vsi slovenski evropski poslanci, ne glede na
               sicerjšnjo strankarsko pripadnost ali pa politično prepričanje. In moram reči, da je
               to enotno glasovanje takrat nakazalo, da pa morda lahko slovenski politični prostor
               končno doseže pomiritev in spravo v odnosu do polpretekle zgodovine, da prepozna in
               obsodi zločinske sisteme in tako postavi tudi nove zdrave temelje prihodnosti. Vendar
               pa se je ob potrditvi te resolucije, ki obsoja vse totalitarne in avtoritarne režime,
               izkazalo, da nekateri evropski poslanci svojo evropskost in demokratičnost ter
               odprtost kažejo samo na evropskem parketu, na evropskem političnem prizorišču, ko pa
               prestopijo mejo in se vrnejo nazaj v domače okolje, v Slovenijo, pa nanjo pozabijo in
               jo celo zaničujejo. Vse to kaže, da ne gre samo za odkrito dvoličnost nekaterih
               evropskih poslancev, temveč da takšno dvojno delovanje prilagojeno potrebam nekega
               določenega prostora, nekega določenega časa, kaže na simptomatično delovanje
               politične opcije, ki je danes na oblasti. Eno so izjave za javnost, ki smo jih že
               vajeni, nekaj drugega se dogaja v ozadju.</p>
               <p>Resolucija o evropski zavesti in totalitarizmu ima kar nekaj predhodnih dokumentov s
               podobno tematiko sprejetih že na evropskem nivoju bodisi v okviru Sveta Evrope bodisi
               posameznih članic Evropske unije. Tu želim izpostaviti predvsem dve resoluciji. Prva
               govori o ukrepih za odpravo dediščine nekdanjih komunističnih režimov ter resolucija
               iz leta 2006. Seveda pa ne smemo pozabiti in zanemariti praške izjave o evropski
               zavesti in komunizmu, pod katero se je prvi podpisal Waclav Havel in je bila v
               začetku predvidena tudi že kot skupna izjava Evropske unije. Tukaj ne gre za
               zanemariti očitnega dejstva, da je do danes to izjavo podpisalo že na tisoče
               Evropejcev, med njimi tudi veliko znanih osebnosti. Vse te resolucije, izjave,
               deklaracije, ki govorijo o tej tematiki, kažejo predvsem na nekaj bistvenega, kako
               prepotrebno je objektivno ovrednotiti dejanja iz polpretekle zgodovine, tudi na
               Slovenskem. In tako kot pravi praška izjava: <q>"Družbe, ki zanemarjajo preteklost,
               nimajo prihodnosti. Dokončna sprava vseh evropskih narodov ni možna brez
               osredotočenega in poglobljenega napora, da bi ugotovili resnico in izboljšali
               spomin."</q> Res je, tukaj ne gre za vprašanje političnega prepričanja ene ali druge
               strani, ampak gre za preprosto vprašanje resnice in vprašanje vesti do polpretekle
               zgodovine in seveda s tem tudi do vprašanja odgovornosti. Zato vsekakor namen
               današnje razprave ni kakršnokoli žaljenje ene nasprotne strani, se pravi se
               medsebojno žaliti, tudi ni namen današnje razprave kakorkoli drug drugemu podtikati
               zlo namerna dejstva ali pa biti v razpravi populističen. To ni namen današnje
               razprave. Tudi namen današnje razprave ni delovati s svojimi besedami v smer
               kulturnega boja. In tega bi se morali tudi naslednji razpravljavci pa tudi kakšen že
               prej držati. Današnja razprava bi morala pokazati, ali smo kot politiki iz različnih
               bregov sploh v letu 2009 sposobni preseči delitve, sposobni obsoditi zločine
               totalitarnih režimov ter res končno narediti korak k spravi.</p>
               <p>Zdi se namreč, da začetek sprave v Kočevskem rogu pred leti ni nadaljeval svojega
               poslanstva. Tam so sicer bili prisotni vsi visoki predstavniki države in seveda so
               mislili, da bo zgolj njihova prisotnost uravnovesila stanje na tem področju in da
               bodo povzročene krivice tisočim Slovencem na ta način preprosto izbrisane. Verjetno
               bi bile te krivice lahko izbrisane, če bi se takrat v Kočevskem rogu mislilo resno in
               iskreno, predvsem pa, če bi za te krivice kdo odgovarjal. Ali kot pravi praška
               izjava, citiram: <q>"Zločine komunizma je potrebno kaznovati in obsoditi s pravnega,
               moralnega in političnega pa tudi zgodovinskega vidika."</q>. Vendar pa je žal pri nas
               glede teh stvareh ostalo samo pri simboliki. Sprava je bila sicer nekako dosežena
               bolj v smislu pietete do mrtvih, pa čeprav v nekaterih primerih še do tega ni prišlo,
               če pogledamo samo primer Hude jame, nikakor pa ni bilo sprave v političnem smislu, ki
               pa je ključnega pomena, čeprav želijo nekateri to preprosto preslišati ali pa
               zanemariti. Na Odboru za notranjo politiko, javno upravo in pravosodje je bilo s
               strani poslancev predvsem vladajoče koalicije oziroma vladajoče stranke v koaliciji
               večkrat rečeno, da predlagatelji sklica te seje želimo z obravnavo resolucije
               vsiljevati mnenja in potvarjati zgodovino. To bi še lahko verjeli, če bi šlo za naš
               tekst, ki smo ga mi pripravili v slovenskem parlamentu. To je zelo zanimiva izjava.
               Ta resolucija je namreč nastala v Evropskem parlamentu, pri njej so sodelovale vse
               države članice Evropske unije oziroma poslanci. Seveda so ti poslanci tehtali mnenja,
               izjave, preden so jih zapisali v končno verzijo, ki je danes pred nami. Ta resolucija
               zagotovo ni bila narejena kar tako na horuk in samo zato, da bi nekomu vsiljevala
               neko mnenje. Zanimiva je ta izjava, da želimo predlagatelji te seje vsiljevati nekomu
               mnenje in potvarjati zgodovino tudi v tem smislu, ker resolucija obsoja vse
               totalitarne režime - brez izjeme in pri obsodbi teh sistemov gotovo ne moremo
               kakorkoli govoriti o vprašanju vsiljevanja mnenja drugemu, temveč gre za preprosto
               obče človeško vrednoto, ki bi morala biti jasna vsakemu človeku, in to je, da je
               potrebno obsoditi zlo, ki se ne sme nikdar več ponoviti. In tu govorimo o vseh
               zločinskih sistemih, ki so v preteklosti udejanjali veliko trpljenje, povzročali
               krivice in gorje. Govorimo o nacizmu, fašizmu, pa tudi komunizmu. Vsi trije
               totalitarizmi so namreč zaznamovali slovenski narod in posameznika. Tako nacizem, ki
               je dočakal obsodbo tudi s strani najvišjih predstavnikov Nemčije, kot fašizem, na
               katerega obsodbo še vedno čakamo s strani italijanske politike, kot tudi komunizem,
               ki je zlorabil NOB in partizanstvo tudi za cilje revolucionarne oblasti in je
               pravzaprav največ časa tudi živel na slovenskih tleh. In tudi ta totalitarizem, se
               pravi, komunizem, na slovenskih tleh še vedno čaka na obsodbo s strani najvišjih
               predstavnikov države, ki se sicer zelo radi sklicujejo na evropske standarde,
               evropske vrednote, na vladavino prava, na človekove pravice in svobodno razmišljanje.
               Žal pa se ta odprtost in širokosrčnost konča pri vprašanju obsodbe zločinov, kot jih
               obsoja Resolucija o evropski zavesti in totalitarizmu.</p>
               <p>Sama seveda nisem čustveno in časovno vezana toliko na dogodke iz polpretekle
               zgodovine, zato lahko nanje zagotovo gledam, vsaj po mojem mnenju, bolj objektivno, z
               neke kritične distance. Zato se upravičeno sprašujem, do kdaj bomo živeli razdvojeno
               pri teh vprašanjih in zakaj stvari nismo postavili na svoje mesto že leta nazaj.
               Seveda lahko dobimo veliko odgovorov na ti dve vprašanji, vendar pa je nekaj
               nedvoumno: če bi se zgodovina vrednotila objektivno in ne bi bila v službi pri nas
               seveda pretežno leve politične opcije, če bi prikazala stališča obeh strani
               enakovredno, če bi obe strani druga drugi priznali tudi napake, potem se danes tega
               obdobja zgodovine ne bi več uporabljalo, pa tudi zlorabljalo v aktualnih političnih
               obračunih, temveč bi se na to obdobje gledalo kot na obdobje, ki je del naše
               zgodovine in predstavlja spomin na nek čas, pa tudi opomin. Ker pa pri nas politika
               žal še vedno ostaja na nivoju partizanov in domobrancev ter osvoboditeljev in
               kolaboracionistov, imamo na vseh družbenih nivojih še vedno težave, saj v zavesti
               ljudi še vedno ostaja samo resnica revolucionarne oblasti, katere dediči še vedno
               krojijo politično vzdušje v državi. Neobsodba totalitarizmov s strani najvišjih
               predstavnikov te države kaže po mojem mnenju na veliko ignoranco in na dejstvo, da
               izjava o drugorazrednosti teh tem ni bila nepremišljena, ampak je odraz nekega
               stanja, v katerem se vrti sedanja politična elita. Po mojem mnenju zanikanje in
               nepriznavanje, pa tudi neobsodba teh režimov, totalitarizmov, Slovenijo znotraj
               prostora evropskih narodov postavlja v skrajno neprijeten položaj. Medtem ko so
               ostale evropske države obsodile zločine vseh totalitarnih režimov, pri nas najvišji
               predstavniki države nekako nimajo posluha za to. Namen današnje razprave ni žaljenje
               ali pa vsiljevanje nasprotnega mnenja, temveč iskanje poti do poenotenja glede
               obsodbe vseh totalitarizmov. Toda glede na razprave in izjave v javnosti, ki smo jim
               bili priče tudi že prej, ko smo na odborih obravnavali resolucijo, imam občutek, da
               naravni nasledniki režima, ki je v celoti kršil človekove pravice in ni priznaval
               vladavine prava, skušajo pravzaprav slovenski narod še bolj razklati s podtikanjem,
               da predlagatelji te seje, med katere seveda sodim tudi sama, želijo spremeniti
               zgodovinska dejstva in rehabilitirati kolaboracijo. To je bilo večkrat izrečeno.
               Vsekakor gre za namensko obtoževanje in sprenevedanje zaradi bojazni, da bi se mit o
               pravem boju brez revolucije slučajno ne sesul kot hišica iz kart. V resnici pa se po
               mojem mnenju dogaja ravno nasprotno. Z očitkom o rehabilitaciji kolaboracije
               poskušajo namreč zagovorniki komunizma ponovno vpeljati logiko državljanske vojne in
               revolucije. S tem dokazujejo, da gre pravzaprav za rehabilitacijo komunizma v vseh
               svojih pojavnih oblikah. In to je velik problem današnje družbe v Sloveniji. Zločina,
               ki je bil namreč storjen nad tisoči Slovencev po vojni, se pač ne da zanikati. In to
               seveda nima nikakršne zveze z levim ali pa desnim pojmovanjem ali pa nekim političnim
               prepričanjem. Tukaj gre preprosto za najvišjo vrednoto po sebi, to je človeško
               življenje, ki se nikdar ne more razlikovati na levo človeško življenje ali pa na
               desno človeško življenje. Žrtev je žrtev.</p>
               <p>Sama bom zato podprla tako amandma, ki smo ga predlagali v Slovenski demokratski
               stranki, kot tudi resolucijo. Upam da bo do tega sploh prišlo, da bomo lahko
               glasovali o njej. Smatram namreč, da je taka potrditev resolucije, ki je nastala v
               Evropskem parlamentu in jo podpirajo vse države Evropske unije, prepotrebna za
               slovensko družbeno klimo in za ta prostor, v katerem se v tem trenutku nahajamo.
               Hvala.</p>
            </sp>
            <sp xml:id="SDZ5-Izredna-12-2009-09-08.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod dr. Vinko Gorenak. Prosim.</p>
            </sp>
            <sp xml:id="SDZ5-Izredna-12-2009-09-08.sp30">

               <speaker>DR. VINKO GORENAK:</speaker>

               <p>Hvala lepa. Pred nami je torej dokument z naslovom Resolucija Evropskega parlamenta o
               evropski zavesti in totalitarizmu, ki so ga podprli vsi slovenski poslanci, tudi
               tisti iz vrst koalicije. Človek bi pričakoval, da s takim dokumentom kakšnih posebnih
               težav glede na retoriko, ki je tukaj v Državnem zboru ali pa, bom rekel, retoriko
               koalicijskih strank, ne bo. Pa vendarle težave so bile že na odboru, kar štirikrat
               smo se morali sestati na željo koalicije, predstavljati obravnavo te temo, odlagati
               nekam, kaj jaz vem kam, itd. Tisto, kar se pa danes dogaja v Državnem zboru, je pa
               nekaj nenavadnega. Dokument Evropskega parlamenta z voljo koalicije popačimo tako, da
               to ni več isti dokument, oziroma popačite tako, da ni več isti dokument. Stvar lahko
               primerjamo z nekom, ki je imel namen graditi stanovanjski blok, na koncu pa je ven
               prišla koliba iz palmovih listov. Zakaj? Iz temeljnega razloga, ker že v startu vsaj
               tisti del dokumenta, ki ste ga koalicijski poslanci dali pod številko 1, to je uvod,
               zelo jasno pove nekatere jasne zadeve. Med drugim pravi, <q>"ker se uradnih političnih
               stališč zgodovinskih dejstev ne bi smelo vsiljevati z večinskimi odločitvami..."</q> in
               tako dalje. Torej vi danes počnete točno to, kar ste zapisali, da naj ne bi, laž.
               Gremo naprej. Odkrivanje, med drugim se sklicujete, da je po letu 1990 bilo veliko
               narejenega na odkrivanju in ureditvi prikritih grobišč. Kot da se ne bi zgodila neka
               rudarska inšpektorica in zaprla še tisto, kar se je delalo v slovenskem prostoru. Če
               imate kakšen resen, namen zagotovite pogoje, ne pa zapirati odkrivanje teh grobišč.
               Nadalje. Posebej smešen pa je en odstavek v tem dokumentu, zato ga želimo tudi z
               amandmajem popraviti, ki pa pravi tako, namreč to je zadnji stavek tretjega odstavka,
               govori pa tako: <q>"...pri tem poudarjamo, da je to lažje storila"</q>, torej gre za prehod
               v pluralni sistem 90-ih let, <q>"zato ker je njen prehod v demokratični politični sistem
               parlamentarne demokracije uveljavljen z večinsko voljo državljank in državljanov, po
               pravni poti, brez nujnosti nasilnih sprememb"</q> in tako dalje. In na koncu trditev, da
               se je vse obdobje po vojni komunistični, torej enopartijski, sistem demokratiziral. A
               glej ga zlomka! Od kod pa? Ali ni situacija pravzaprav ravno obratna? Ali kdo misli,
               da bi leta 1990 prišlo do nekih sprememb kar tako, ker se je nekdo spomnil na tej
               strani stavbe, kjer je bil centralni komite komunistične partije pa rekel: <q>"Bomo
               ustanovili več strank zato, da bomo imeli pluralni sistem."</q> Nemogoče. Ne, ni res,
               gospe in gospodje! Ulica je bila tista, ki je takratno vodstvo prisila v takšno
               ravnanje, sicer bi pa ljudje ravnali, tako kot so ravnali v Romuniji, kvečjemu lahko
               rečem, da je vodstvo pravočasno uvidelo. Ne se delati neumne pri teh zadevah, ker
               kmalu bomo lahko brali, da je pravzaprav takratni sistem in takratna partija uvedla
               pluralni sistem. Tako pišemo tukaj. To je čista neumnost, to je čista laž. Kot tista,
               v kateri je nekdo rekel, da je komunizem bil do leta 1953. Ali kot je nekdo danes
               rekel, da je do 70. leta bilo malo narobe, malo totalitarno, po 70. letu pa ne več.
               Kot da vse žrtve, od dachauskih procesov, pa ne vem katerih procesov vse, ki so imele
               možnost sploh preživeti, še leta 1985 ali pa, gospe in gospodje, leta 1989 ne bi
               imele pravice do dela, socialnega in zdravstvenega zavarovanja. Če bi prišli pogledat
               tisti film na grad Reichenburg, bi to videli. Tako pa pravimo, do leta 1970, potem je
               bilo pa vse v redu. Od kod le?</p>
               <p>In še ena zadeva. Gospe in gospodje, amandma številka dve, ki je vezan na to zadevo,
               ki smo ga na odboru obravnavali, se je glasil: <q>"Resolucija Evropskega parlamenta se
               črta."</q> To ste napisali: Resolucija Evropskega parlamenta se črta. Ampak to razumejo
               tudi ljudje. To razumejo tudi tisti preprosti ljudje, ki morebiti še brati ne znajo.
               Zato je bilo treba to popraviti, to je bilo treba spremeniti v naslednji stavek, ki
               ga danes sprejemamo: <q>"Celotno besedilo Resolucije Evropskega parlamenta... o evropski
               zavesti in totalitarizmu je objavljeno med akti Evropske unije."</q> Torej tisto, kar
               ljudje razumejo, je treba dati potem masko gor, zato da ljudje ne bi razumeli. Ampak
               jasno je treba povedati, da vi danes črtate Resolucijo Evropskega parlamenta, ki so
               jo potrdili tudi vaši poslanci. Tudi v vladnem gradivu je cel kup stvari, ki so
               popolnoma kontradiktorne. Vlada, recimo, v gradivu pravi, da je najprimernejši odziv
               na omenjeno Resolucijo Evropskega parlamenta prav dosledno spoštovanje človekovega
               dostojanstva, svobode, demokracije, načela pravne države, spoštovanje človekovih
               pravic in temeljnih svoboščin, vključno s pravicami spoštovanja vseh žrtev
               totalitarizmov, avtoritarnih režimov in množičnih kršitev človekovih pravic. Ali res?
               Zakaj pa je Huda jama zaprta? Zakaj pa? Zakaj pa bomo danes popoldan sprejemali dva
               zakona, ki še naprej, 20 let že, in še naprej delita in ne združujeta. Vi pa
               govorite, da mi delimo in ne združujemo. Ne, ni res. S pritiskom na <q>"za"</q>, popoldan o
               teh dveh zakonih, boste še naprej delili na prvo in drugorazredne. Razpoke so. Ampak
               tovrstna dejanja jih počnejo. Tovrstna dejanja. Oba zakona, ki bosta popoldan na
               dnevnem redu, bi lahko sprejeli tudi mi. Smo imeli večino, vendar smo želeli
               poslušati vaš glas, vi pa našega ne želite. In še nekaj. Čisto za zaključek. Ko
               govorimo o...</p>
            </sp>
            <sp xml:id="SDZ5-Izredna-12-2009-09-08.sp31">

               <speaker>PREDSEDNIK DR. PAVEL GANTAR:</speaker>

               <p>Mir v dvorani!</p>
            </sp>
            <sp xml:id="SDZ5-Izredna-12-2009-09-08.sp32">

               <speaker>DR. VINKO GORENAK:</speaker>

               <p>...ko govorimo o teh žrtvah, je potrebno reči še nekaj. Danes v tej dvorani je ena
               od poslank, vodij poslanskih skupin, rekla: <q>"Totalitarizmi so obsojanja vredni, še
               posebej pa žrtve teh totalitarizmov."</q> A danes v tej dvorani obsojamo žrtve
               totalitarizmov? Ponavljam, totalitarizmi so obsojanja vredni, še posebej pa žrtve teh
               totalitarizmov. Upam, da je to bil lapsus, če ne, pa je nekaj srhljivega. Hvala lepa.
           </p>
            </sp>
            <sp xml:id="SDZ5-Izredna-12-2009-09-08.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Andrej Magajna. Prosim.</p>
            </sp>
            <sp xml:id="SDZ5-Izredna-12-2009-09-08.sp34">

               <speaker>ANDREJ MAGAJNA:</speaker>

               <p>Spoštovani! Ne podpiram amandmaja opozicije. Dilemo o tem, ali naj Državni zbor
               Republike Slovenije sprejme Resolucijo Evropskega parlamenta in le-to objavi v
               Uradnem listu, je razrešil Raziskovalni-dokumentacijski sektor, saj je primerjalna
               analiza parlamentov posameznih držav jasno pokazala, da tako ravnanje ni pravilo,
               prej izjema.</p>
               <p>Ključni argument za objavo Resolucije v Uradnem listu je s to primerjalno analizo
               padel. Navaja se tudi, s kakšno večino je Evropski parlament sprejel resolucijo.
               Mimogrede, če štejemo vse odsotne poslance, vzdržane in glasove proti, kar 30%
               poslancev o njej ni glasovalo. Pomisleki pa so tudi vsebinski. Vedno več kritične
               javnosti namreč opozarja, da dokument ni uravnotežen. Ugotavlja se njegova
               pristranost. Navkljub splošni obsodbi vseh totalitarizmov neenakomerno, neenakopravno
               obravnava različne oblike, predvsem pa ni prilagojen razmeram v Sloveniji. To je
               dejstvo. Fašizem je omenjan samo enkrat samkrat. Pisci bi lahko pripravili bolj
               objektiven tekst, če ne bi zavestno pozabili na obdobja, na primer Salazarja na
               Portugalskem, Franka v Španiji, polkovnikov v Grčiji, Makariosa na Cipru in
               diktatorskih režimov v baltskih državah, Litovca, Antanasa Smetona iz leta 1926,
               protinemški in protijudovski nacionalizem, latvijskega diktatorja Ulmanisa in
               diktaturo Konstantina Pätsa iz leta 1936 v Estoniji. V obsežnem tekstu resolucije teh
               primerov ne bomo našli. Je pomp okrog Resolucije v Sloveniji s strani desnice in
               katoliških krogov, ki izrazito poudarja le zločine stalinizma in komunizma, v tem, da
               bi relativiziral divjanje fašizma in nacizma na našem ozemlju in s tem opravičeval
               kolaboracijo, opravičil vlogo Rimskokatoliške cerkve?. Ni namreč naključje, da je
               bila Resolucija prvič objavljena v tiskani verziji ravno v tedniku RKC Družini.
               Objavljena je bila na osrednji strani z večjimi črkami kot papeške okrožnice.
               Slišimo, vsi so kolaborirali, partizani s stalinizmom, domobranci z nacifašizmom.
               Res, gre za dva totalitarizma. Pozablja pa se, kdo je bil okupator Slovenije.
               Slovenija je navkljub komunističnemu režimu obstala, v nasprotnem primeru prav gotovo
               ne bi. Enačenje teh, ki so odšli v partizane, s temi, ki so prijeli orožje od
               okupatorja, je neetično. K sreči se večina krščansko usmerjenega slovenskega naroda
               ni odzvala pozivu škofov Rimskokatoliške cerkve. Hvala bogu! Njihova vest, nacionalna
               zavednost in nenazadnje krščanskih socialistov je usmerila večino Slovencev na stran
               zaveznikov. Žal se škof Rožman ni odzval na pismo Edvarda Kocbeka. Kocbek je pozval
               naslovljenega škofa na dialog ter mu svetoval, naj cerkev, če že ne more biti
               nevtralna, vsaj ne obremenjuje vesti posameznika. Škof Rožman je vernike, ki bi
               prestopili v vrste NOB, označil kot grešnike - storilce smrtnega greha. Kolaboracija
               se še vedno opravičuje z bojem zoper brezbožni komunizem, kot da bi bil nacifašizem
               zaveznik vere. Res ne bi nacisti porušili cerkva, bi si jo pa podredili in vključili
               v svoje zločinske načrte. Vse od bitke pri Termopilah nam naprej, ko je Efialt
               Perzijcem izdal podatke o tenski vojski, je veljalo pravilo: Izdaja je dobrodošla,
               uporabna, koristna, izdajalcev pa ne mara nihče. Efialt Perzijci niso nagradili.
               Končal je žalostno, še bolj kot je to potrdil znani zavojevalec Atila, ki je okrutno
               obračunaval z vsemi, ki so hoteli preiti na njegovo stran s tem, da so izdajali
               lastni narod. Kako bi končali domobranci ob eventualni zmagi nacifašizma? Bi
               nagradili kolaborante? Bi Sloveniji morda podarili samostojnost? Ne. Verjetno bi
               končali žalostno, tako kot bi obračunali s partizani, bi se verjetno končala usoda
               domobrancev, saj je Hitler imel v načrtu izbrisati Slovenijo z zemljevida. Njegov
               poziv: <q>"Naredite mi zopet to deželo nemško"</q>, pove dovolj. Domobranstvo kot tako s
               strani Rimokatoliške cerkve nikoli do sedaj ni bilo obsojeno ali obžalovano. Z
               obžalovanjem se govori le o posameznih hudodelstvih. Slovenija bolj kot Resolucijo
               Evropskega parlamenta potrebuje spravo o polpretekli zgodovini. Spravnih poskusov je
               bilo res že veliko. Ne bo pa možna pri nas sprava dokler vsaka stran ne bo obžalovala
               svojih napačnih odločitev.</p>
            </sp>
            <sp xml:id="SDZ5-Izredna-12-2009-09-08.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Samo Bevk.</p>
            </sp>
            <sp xml:id="SDZ5-Izredna-12-2009-09-08.sp36">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Naj najprej povem, da nismo mi
               v koaliciji predlagali kot uvod v parlamentarno jesen obravnavo zgodovinskih tem na
               prvi izredni seji Državnega zbora, temveč so zgodovinsko razpravo vsilile opozicijski
               stranki: Slovenska demokratska stranka in Slovenska ljudska stranka. Toliko v
               vednost, kajti iz besed predsednika gospoda Janše je bilo razumeti drugače. Vse
               prepogosto smo v sodobni Sloveniji priča poskusom prevrednotenja naše polpretekle
               zgodovine, predvsem narodno-osvobodilnega boja. Tokrat so nekatere politične stranke
               za obračun z zgodovino zlorabile kar Resolucijo Evropskega parlamenta o evropski
               zavesti in totalitarizmu. Pod pretvezo izenačevanja fašizma, nacizma in komunizma
               opravičujejo sodelovanje domačih izdajalcev z okupatorjem kot upor proti
               revolucionarnemu prevzemu oblasti že med narodno osvobodilno borbo in zlasti po njem.
               Toda slovenski kolaboranti so s tem, ko so se pridružili fašizmu Mussolinijeve
               Italije in nacizmu Hitlerjeve Nemčije, naredili usodno zgodovinsko napako, ki je
               nobena resolucija ne v Evropskem parlamentu ne tukaj v Državnem zboru ne more več
               popraviti, lahko pa seveda temeljito zamegli zgodovinska dejstva.</p>
               <p>V Resoluciji se kot pomemben datum navaja 23. avgust, ki je predlagan kot evropski
               dan spomina na žrtve stalinizma in nacizma oziroma kot dan spomina na žrtve vseh
               totalitarnih in avtoritarnih režimov, da bomo lahko dostojanstveno in nepristransko
               počastili njihov spomin. 23. avgust se navaja kot edini datum ..<stage>/Nerazumljivo./</stage>..
               resolucije, toda zgodovina je bolj zapletena in bolj prepletena. Zgodovinsko gre za
               23. avgust 1939, dan, ko je bil podpisan pakt Molotov-Ribentrop, s katerim sta si
               Nemčija in Rusija razdelili interesne sfere v Evropi. Posledica je bil Hitlerjev
               napad na Poljsko in s tem začetek druge svetovne vojne, od katere je 1. septembra
               minilo že 70 let. Obenem pa je Rusija zasedla del poljskega ozemlja. Toda Hitlerjeva
               Nemčija je že leta 1936, ko je na levi breg demelitiziranega Rena poslala Wehrmacht,
               prvič prekršila versajski mir, sklenjen po prvi svetovni vojni. Nihče od zaveznikov
               se takrat ni odzval, za naciste je bil to znak, da lahko v tej maniri nadaljujejo in
               tako je seveda tudi bilo. Po letih 1936 in 1937 je bil med Nemčijo, Japonsko in
               Italijo najprej podpisan tako imenovani protikominternski pakt, predhodnik trojnega
               pakta. Leta 1938 pa je Nemčija aneksirala Avstrijo, ki jo je smatrala za del svoje
               države. Podobno se je nadaljevalo pri zasedbi Sudetov, dela Češkoslovaške. Pri tem
               aktu sta sodelovala tudi Francija in Velika Britanija. Paktirali sta z Nemčijo in z
               njo 30. septembra 1938 podpisali Münchenski sporazum, s katerim je bila Nemčiji
               priznana pravica do Sudetov in tako sta zahodni velesili pristali na razkosanje
               Češkoslovaške. Ob tem je treba poudariti, da je pri tem sodelovala celo Poljska,
               ponavljam, celo Poljska, katere vojska je zasedla dve češki pokrajini v trenutku, ko
               je Vermacht zadal smrtni udarec praški vladi. Čez slabo leto dni pa je sama Poljska
               postala žrtev Hitlerjeve Nemčije.</p>
               <p>S temi zgodovinskimi dejstvi sem hotel samo ponazoriti, da se zgodovine ne more
               pisati črno-belo in poenostavljeno, kot to nakazuje Resolucija Evropskega parlamenta,
               ki ne upošteva specifičnih zgodovinskih okoliščin v posameznih državah takratne
               Evrope med drugo svetovno vojno in po njej. Zelo poveden je tudi seznam glavnih
               avtorjev te resolucije, ki so doma predvsem iz baltskih držav in Poljske in so ta
               dokument napisali predvsem iz svoje lastne, nacionalne, zelo travmatične,
               večdesetletne sovjetske nadvlade. Zelo povedno pa je tudi dejstvo, da se je ob teh
               zgodovinskih razpravah skoraj istočasno pojavil predlog ene izmed izvenparlamentarnih
               strank, točneje predlog predsednice Nove Slovenije, ki je celo pozvala k ustavitvi
               celovite sanacije partizanske bolnišnice Franje. Ob dejstvu, da je Evropska unija
               Partizanski bolnišnici Franji podelila znak evropske dediščine, in da je že od leta
               2000 na poizkusnem seznamu svetovne dediščine pri Unescu. Potrebno je poudariti, da
               je bilo za celovito obnovo Partizanske bolnišnice Franje doseženo soglasje tako v
               stroki kot politiki. Odločitev o njeni obnovi je sprejela že prejšnja vlada, sedanja
               pa bo projekt tudi uspešno dokončala. Pomembno je dejstvo, da je obnovi Franje kot
               kraju spomina na čas največjega spopada v zgodovini človeštva zelo naklonjeno tudi
               javno mnenje. Ta izjemni pomnik požrtvovalnosti in človeške plemenitosti bomo kljub
               nekaterim posameznim nasprotovanjem, ki imajo že pridih ideološke nestrpnosti,
               obnovili tako, kot se za sodobno in moderno družbo spodobi.</p>
               <p>Seveda pa bom predlog deklaracije o seznanitvi resolucije Evropskega parlamenta po
               evropski zavesti in totalitarizmu podprl. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp37">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Potrata. Prosim.</p>
            </sp>
            <sp xml:id="SDZ5-Izredna-12-2009-09-08.sp38">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Uvodoma naj pojasnim, da ne bom podprla
               predlaganih amandmajev k dopolnjenemu predlogu resolucije, ker vztrajam pri že sedaj
               večkrat povedanem stališču, da podpore ali sprejemanja Resolucije Evropskega
               parlamenta v tem Državnem zboru ni treba opravljati, da smo se na to temo 6-krat na
               dveh delovnih telesih pogovarjali, pa ne prepričali predlagateljev izredne seje.
               Dodam naj še znova, da je nemogoče pristati na tezo, da je predlagani spremenjeni
               tekst k besedilu, ki ga je vložila SDS skupaj z Ljudsko stranko, potvoril besedilo
               Resolucije Evropskega parlamenta. Resolucija je sprejeta v besedilu, v kakršnem je,
               in je ni mogoče kakorkoli spreminjati. Za vedenje naj strnem. V štirih mesecih
               letošnjega leta, od januarja do konca aprila, je na šestih zasedanjih Evropski
               parlament sprejel 88 resolucij in 12 stališč in priporočil. Nobenega od teh besedil
               ni katerokoli nacionalno telo na parlamentarni ravni sprejemalo, potrjevalo ali
               kakorkoli drugače obravnavalo v pisni obliki, izjema so le obravnave na delovnih
               telesih, če je tako zaprošeno.</p>
               <p>Posebej bi rada poudarila, da to ni evropska resolucija. To je Resolucija Evropskega
               parlamenta, ker v Evropskem parlamentu sedijo samo predstavniki 27 držav in ne vseh
               evropskih držav. To daje tudi drugačno razsežnost presojanju zgodovine. Govoriti o
               evropski zgodovini in ne upoštevati značilnosti vseh nacionalnih zgodovin je pač
               napaka.</p>
               <p>Predlagatelji so govorili o tem, da ni mogoče resolucije Evropskega parlamenta
               zvesti na izkušnje posameznih držav. Pa sprašujem zato: Kako razumeti razpravo ene od
               tistih poslank, ki je glasovala za to resolucijo in v katere razpravi je mogoče
               zaslediti ravno sklicevanje na nacionalne razmere, ko govori o poimenovanju ulic in
               še o čem? In je to čisto drugačno stališče, kot je stališče neke druge poslanke
               prejšnjega sklica Evropskega parlamenta, ki ga je bilo tudi mogoče brati v Sobotni
               prilogi enega od slovenskih dnevnikov. Gre torej za evidentno dejstvo, da so pogledi
               na zgodovino evropskih držav različni in da ravno na to opozarja resolucija. Socialni
               demokrati in sama mislim, da zgodovine ni dopustno poenostavljati.</p>
               <p>In zahvaljujem se predstavniku predlagateljev, ki je v svoji uvodni dodatni
               obrazložitvi pravzaprav povedal, da je kontekst, v katerem je zahtevana izredna seja
               in sprejetjem podpore tej resoluciji, izrazito političen. In da je popolnoma jasno,
               da tudi po tej seji ne bomo nič bliže glede politične ocene nekaterih ravnanj in da
               so razhajanja o istih dogodkih vedno globlja zaradi tega, ker eni upoštevajo kavzalno
               verigo, drugi pa ne. Nekateri zanemarjajo tudi časovno dimenzijo dogodkov. Kako so
               nastajala ta besedila, o katerih danes govorimo, kako je nastajala resolucija, ki jo
               je sprejemal Svet Evrope in kdaj, kako resolucija Evropskega parlamenta? To sedaj
               postavljati v kontekst Hude jame je pa v resnici manipulacija in zloraba tega, ki jo
               hočem dokazati še z enim dejstvom. SDS nas je postavila v položaj, v katerem se
               moramo zagovarjati, nenehno zagovarjati, in nočejo slišati, da se je stranka, ki je
               predhodnica Socialnih demokratov, na slovenjgraškem kongresu distancirala; še več,
               Združena lista socialnih demokratov je na tistem kongresu obsodila in obžalovala
               povojne poboje in zunajpravne obsodbe in s tem priznala tisti del, za katerega
               pravite, da se ni opravičila, ker pravite, da gre za zanikanje in za opravičevanje
               zločinov totalitarnih režimov. Poudarjam: Socialni demokrati smo svoj del
               odgovornosti in del krivde, kakršenkoli že misli kdo, da je, nase prevzeli in to
               znali narediti. ...<stage>/Medklici iz poslanskih klopi./</stage>... Gre za to, da nekateri, kljub
               temu da je bilo samo od aprila do sedaj to najmanj šestkrat povedano, nenehno
               zanikajo.</p>
            </sp>
            <sp xml:id="SDZ5-Izredna-12-2009-09-08.sp39">

               <speaker>PODPREDSEDNIK MAG. VASJA KLAVORA:</speaker>

               <p>Kar nadaljujte, gospa magistrica.</p>
            </sp>
            <sp xml:id="SDZ5-Izredna-12-2009-09-08.sp40">

               <speaker>MAG. MAJDA POTRATA:</speaker>

               <p>Hvala lepa. Vsaj upam, da je to spet eden od komplotov. Pa upam, da ne bo...</p>
            </sp>
            <sp xml:id="SDZ5-Izredna-12-2009-09-08.sp41">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, nadaljujte.</p>
            </sp>
            <sp xml:id="SDZ5-Izredna-12-2009-09-08.sp42">

               <speaker>MAG. MAJDA POTRATA:</speaker>

               <p>Ja, hvala lepa. Gre torej za to, da slišimo, kar hočemo slišati, da beremo, kar
               hočemo brati; no ampak danes je čisto po naključju dan pismenosti in pismenost
               definiramo ravno po tem, da znamo in tudi razumemo tisto, kar preberemo. In misliti
               si, da bo današnja razprava pripomogla k temu, da bi priznali, da je protikomunizem
               bil živ že pred nacizmom v tej državi, ki smo ga občutili med drugo svetovno vojno in
               fašizmom, ki je državo prizadel in naše, zlasti primorske rojake prizadel že pred
               drugo svetovno vojno. Protikomunizem je bil zelo odločna dejavnost Rimskokatoliške
               cerkve in znani so primeri, ko so preganjani komunisti, v tem primeru mislim na
               komunistko, prosili za pomoč, denimo, ministra, ki je član neke stranke, katere
               naslednica je tudi v današnjem parlamentu, v sedanjem parlamentu, pa ji niti
               odgovoril ni. Ta komunistka je potem v kontracijskem taborišču umrla. Govoriti o tem,
               da je mogoče enačiti vse totalitarizme, so strokovnjaki, v tem času, odkar
               razpravljamo, večkrat opozorili in posvarili pred poenostavljanjem zgodovine.</p>
               <p>Sodelovanje z okupatorjem ne velja za zavržno dejanje samo pri nas, ampak sodelavce
               nacizma so obsojali tudi v drugih evropskih državah. Samo na en primer bom opozorila.
               Marsikdo med vami je bral dela Knuta Hamsuna - niso jih na Švedskem ponatiskovali,
               zaradi tega, ker je podpiral nacizem. In sedaj, ko se znova Švedi odločajo o tem, ali
               bi jih ali jih ne bi, je velika polemika o tem, ali je mogoče podpiranje in
               soglašanje s Hitlerjem opravičiti ali ne. To je izkušnja, ki govori tudi o tem, da
               nismo Slovenci nič posebnega, nič nenavadnega v evropskem prostoru in da je vprašanje
               upora zoper nacizem, fašizem vprašanje, s katerim se soočajo tudi drugi; izkušnje s
               komunizmom pa nimajo vse evropske države in tudi ne vse države v Evropskem
               parlamentu. Mislim, da je naše vztrajanje pri tem, da je dovolj, če se naš parlament
               samo seznani z resolucijo Evropskega parlamenta dovolj, dobri nameni, o katerih je
               bilo govora, pa so bil, žal, danes pa pred tem še večkrat grdo poteptani. Hvala.</p>
            </sp>
            <sp xml:id="SDZ5-Izredna-12-2009-09-08.sp43">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko, imate proceduralni predlog.</p>
            </sp>
            <sp xml:id="SDZ5-Izredna-12-2009-09-08.sp44">

               <speaker>JOŽE TANKO:</speaker>

               <p>Hvala lepa za besedo.</p>
            </sp>
            <sp xml:id="SDZ5-Izredna-12-2009-09-08.sp45">

               <speaker>PODPREDSEDNIK MAG. VASJA KLAVORA:</speaker>

               <p>Ja ali ne?</p>
            </sp>
            <sp xml:id="SDZ5-Izredna-12-2009-09-08.sp46">

               <speaker>JOŽE TANKO:</speaker>

               <p>Imam proceduralni predlog. Predlagam, da se seja prekine, da se določi čas razprave
               poslanki Potrata, se to ustrezno odšteje od skupnega časa poslanske skupine, kajti
               sedaj, približno 10 minut, čas poslanski skupini Socialnih demokratov ni tekel.</p>
            </sp>
            <sp xml:id="SDZ5-Izredna-12-2009-09-08.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Imate prav, gospod Tanko, to smo že predvideli. Okvara je bila centralna,
               ni bila kriva gospa, ki je za aparatom, niti ne midva. Kljub temu tudi če ne bi
               prekinili seje, bi lahko povedali, koliko časa je bilo pozneje odbitega in to
               nadoknadili. Vendar, ker je res, nadaljujemo z debato. Tudi sam predlagam, da za 10
               minut prekinemo sejo, da se to razčisti.</p>
               <p>Gospod Potrč, imate tudi vi? Prosim. ...<stage>/Oglašanje v dvorani./</stage>... No, bomo počakali.</p>
               <p>Odrejam 10 minutni odmor.</p>
               <stage type="time">(Seja je bila prekinjena ob 12.15 in se je nadaljevala ob 12.23.)</stage>
            </sp>
            <sp xml:id="SDZ5-Izredna-12-2009-09-08.sp48">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo prekinjeno sejo Državnega zbora.</p>
               <p>Rad bi vas obvestil, da bom, ko se boste prijavljali za razpravo, v primeru, da se
               pri prvem razpravljavcu čas ne bo pravilno beležil ali se sploh ne bo beležil, sejo
               prekinil za dlje časa, da se ugotovi, kaj je narobe.</p>
               <p>Nadaljujemo razpravo. Prosim, gospod Tanko.</p>
            </sp>
            <sp xml:id="SDZ5-Izredna-12-2009-09-08.sp49">

               <speaker>JOŽE TANKO:</speaker>

               <p>Hvala za besedo. Spoštovani podpredsednik, to prekinitev smo predlagali zaradi tega,
               da bi se pri Poslanski skupini Socialnih demokratov ugotovilo, koliko časa je
               poslanka Potrata porabila, da bi se ta čas ustrezno odštel od skupnega časa. Tako se
               te zadeve uredijo prej, preden nadaljujemo s sejo. Tisto, kar se bo potem še
               dogajalo, bomo lahko med sejo ugotavljali...</p>
            </sp>
            <sp xml:id="SDZ5-Izredna-12-2009-09-08.sp50">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Tanko. To smo predvidevali. Pozanimal sem se, ocenjeno je bilo, da
               je gospa poslanka porabila za razpravo 9 minut, odkar se je ura ustavila. Točno bi
               vam pa lahko povedal - tako so mi rekli - šele ob koncu dneva, ko bo vse pregledano;
               žal, prej ne.</p>
               <p>Nadaljujemo razpravo o amandmaju k 1. poglavju in k naslovu. Odpiram prijave. Besedo
               ima gospod dr. Luka Juri.</p>
            </sp>
            <sp xml:id="SDZ5-Izredna-12-2009-09-08.sp51">

               <speaker>DR. LUKA JURI:</speaker>

               <p>Hvala lepa. Mislim, da je malo tragikomično, da danes izgubljamo čas, ki bi ga lahko
               koristneje uporabili, na izredni seji, za to da bi se pogovarjali o nečem, kar se je
               dogajalo 20, 30, 40, 50 let nazaj. Ob tem, da je čez približno deset dni itak
               predvidena redna seja, na kateri bi lahko tako ali tako o vsem tem govorili. Po
               možnosti govorili učinkoviteje, zato ker imam občutek, da namen današnje razprave ni,
               da bi nekaj sprejeli, ampak da bi se še naprej o nečem razdvajali.</p>
               <p>Jaz sem se rodil leta 1977, ko je bil totalitarni, realsocialistični režim v
               Jugoslaviji že v svoji zreli fazi in je počasi začel izgubljati moč. Država je bila
               čedalje bolj razrahljana in 13, 14 let kasneje je razpadla. V svojem času sem uspel
               dati pionirsko zaobljubo, dobil sem modro čepico, rdečo zastavico, govoril o
               samoupravnem socialističnem sistemu in nisem imel pojma, za kaj gre. V tem času sem
               kot 14-letnik videl razpad Jugoslavije in slišal govorice o demokraciji, o
               večstrankarstvu, všeč mi je bil Kramberger in - verjel sem v nekaj novega. Ampak,
               nisem pa točno vedel sploh, kaj to novo je in kaj je to staro, ki odhaja, bilo. Kaj
               želim s tem povedati? Da čas je tisti, ki bo zaceli vse rane tega naroda. Samo čas.
               Nobena deklaracija, noben zakon, nobena prireditev, nobena proslava, noben stisk rok,
               nobena odprta ali zaprta jama. Samo čas bo zacelil rane, predvsem tako, da bodo na
               svet stopili ljudje, ki s tem niso - tako neposredno, kot posredno - obremenjeni;
               ljudje! Medtem ko pa kot narod obremenjeni ostajamo in ostali bomo vedno. Vsi skupaj
               smo dediči realsocialističnega sistema. Konec koncev v veliko poslanskih skupinah
               sedijo ljudje, ki so bili člani Zveze komunistov, in verjamem, da jih ni sram, da so
               bili člani Zveze komunistov, saj so se borili za enakost, za solidarnost, za strpnost
               med narodi. Konec koncev, govornik Poslanske skupine Slovenske demokratske stranke
               Janez Janša je bil član Zveze komunistov in mislim, da se tega ne sramuje. Moj oče je
               bil član Zveze komunistov in vem, da se tega ne sramuje. Zato, ker oba sta se borila
               za pravice delavcev, za enakost, za solidarnost in za razumevanje med narodi.</p>
               <p>Vsi smo dediči druge svetovne vojne in grozot, ki so se zgodile v času druge
               svetovne vojne; vsi smo dediči povojnih pobojev in vsi smo dediči žalostnih in
               napačnih odločitev, ko so se domobranske sile zato, da bi se uprle partizanom in
               narodnoosvobodilni borbi, odločile, da bodo sprejele nacistično zastavo in pod
               nacistično zastavo tudi svojo zvestobo Hitlerju zaobljubile. Vsi smo dediči vseh
               tistih ljudi, ki so trpeli na Golem otoku. Vsi! Vsi smo dediči zlorab, ki so se
               zgodile v času komunizma in vsi smo dediči, tudi, demokratičnega prehoda in sestopa z
               oblasti, za kar smo lahko skupaj ponosni, da naša država ni potrebovala nasilnih
               dejanj, ni potrebovala revolucije, ampak, da je zrelo in demokratično prešla iz
               enopartijskega v strankarski sistem, da se je Zveza komunistov zrelo in demokratično
               odločila, ker je razumela čas, da čas enopartijskega sistema je bil na koncu in da je
               nastopil drug čas. In vsi ti ljudje so del tiste zgodovinske zavesti, ki jo nosimo
               vsi tu danes notri.</p>
               <p>Jaz sam ne vidim nobene težave z resolucijo o evropski zavesti in totalitarizmu prav
               zato, ker obsoja vse totalitarizme, in jaz bi širše rekel, obsoja vso zlorabo
               političnih sistemov, zlorabo človekovih pravic. In to gre lahko nazaj stoletja in
               stoletja. Lahko se ustavimo v srednjem veku in obsojamo inkvizicijo, ki je bila - kaj
               drugega kot totalitarni sistem, ki je bil osnovan na eni sami veri, na eni sami
               resnici; lahko obsojamo zlorabe, totalitarne zlorabe sicer demokratičnih sistemov ali
               tako imenovanih demokratičnih sistemov in lahko obsojamo tudi totalitarne elemente
               demokratičnih sistemov danes, ker totalitarizem oziroma zloraba političnega sistema,
               zato da teptamo človekove pravice, se ni zaključila leta 1991, ampak se nadaljuje
               danes. Pojdite na Kitajsko, pojdite marsikam v Afriko, po oceni nekaterih pojdite v
               Evropo in pojdite v Združene države Amerike in boste našli zlorabe človekovih pravic.
               Tako se zavedajmo tega, zavedajmo se tega danes, zavedajmo se tega, ko bomo čez 10
               ali 14 dni govorili o tem, ali imajo Romi pravico do svojih svetnikov v slovenskih
               občinah, in spomnimo se tega, kadarkoli govorimo o kulturnem bogastvu, o strpnosti in
               sožitju med nami.</p>
               <p>Prijatelji, nekateri moji - jih lahko že imenujem vsaj -, ne mi zameriti, če jih
               tako imenujem, prijatelji tudi v vrstah SDS - vem, da to razumejo -, razumemo tudi
               tovarišice in tovariše in prijateljice in prijatelje tudi v vrstah Socialnih
               demokratov in razumemo vsi ostale. Nima smisla razdvajati tam, kjer ni treba. Boljše
               je, da zavihamo rokave in skupaj delamo za blaginjo vseh nas. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp52">

               <speaker>PODPREDSEDNIK MAG. VASJA KLAVORA:</speaker>

               <p>Gospod Grims, imate proceduralni predlog. Prosim.</p>
            </sp>
            <sp xml:id="SDZ5-Izredna-12-2009-09-08.sp53">

               <speaker>MAG. BRANKO GRIMS:</speaker>

               <p>Moj proceduralni predlog je, da bi za osvežitev spomina zaprosili službe, da
               naredijo izpisek vseh glasovanj o vseh zakonih za soočanje z gospodarsko krizo, ki
               jih je vložila SDS, in tistih 63 posebnih ukrepov, med katerimi nekateri ne bi stali
               čisto nič, samo prihranili bi denar tej državi, pa ste vse od prvega do zadnjega ali
               iz neznanja, ali s političnega prestiža, ali iz oholosti, iz napuha zavrnili do
               zadnjega. V tej luči, ko bi bil pred vami ta kup na mizi, bi seveda vaše besede
               izzvenele šele tako smešno, kot v resnici so. Toliko, da bo jasno, kdo komu daje
               prednost. Leto dni dajemo prednost soočanju z gospodarsko krizo, leto dni vi vse
               konstruktivne predloge SDS dosledno zavračate. Žalosten sem, da je tako, ampak to je
               dejstvo.</p>
            </sp>
            <sp xml:id="SDZ5-Izredna-12-2009-09-08.sp54">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Anderlič.</p>
            </sp>
            <sp xml:id="SDZ5-Izredna-12-2009-09-08.sp55">

               <speaker>ANTON ANDERLIČ:</speaker>

               <p>Med to razpravo in tudi v pripravah na to sejo sem se večkrat vprašal, kaj
               pravzaprav pričakujejo in kaj hočejo od mene predlagatelji te točke dnevnega reda. Do
               sedaj sem glasoval za nešteto zakonov, pa če hočete, za prvo demokratično ustavo in
               za zakone, ki bi stvarno in dejansko popravili vse krivice, ki so se zgodile v imenu
               prejšnjega režima, v imenu ne vem česa še vse. En kup priporočil, resolucij, izjav
               smo v tem parlamentu sprejeli. Sprejemal sem na forumu, na najvišjem forumu stranke,
               izjavo o razmejitvi med komunističnim režimom in demokratično Republiko Slovenijo.
               Ves čas sem nek dedič nekih zavrženih režimov, početij itn., ampak jaz sem pri sebi
               poskušal maksimalno narediti v duhu razumevanja tega, zaradi česar se je zamenjal
               režim leta 1991 oziroma 1990 in zaradi česar smo šli na svoje v svojo državo. Sedaj
               mi pa še kar naprej očitajo ne vem kaj vse. Samo nečesa ne boste dočakali: da bi
               kdajkoli priznal, da je domobranstvo, belogardizem, izdajstvo šele posledica, nečesa
               kar je bilo prej, tako imenovane revolucije...<stage>/Oglašanje iz klopi./</stage> Ja, Jerovšek, VOS
               je nastal bistveno kasneje, kot so se odločili napredni ljudje in napredne sile, tako
               desne kot leve v Sloveniji, da bodo ustanovile antiimperialistično fronto ljudstva in
               ena od temeljnih stvari je bila tudi potreba in zaveza, da se bodo borili za
               spremembo družbenega reda, ki je bil krivičen. Vem, da sedaj potekajo razprave tudi
               med zgodovinarji, kako ločiti revolucijo od narodnoosvobodilnega boja in kaj
               revolucija sploh naj bi bila in tako naprej. Ampak jaz tisto revolucijo, zaradi
               katere so mnogi prišli do boljšega kosa kruha, do pravičnejše razporeditve nekaterih
               stvari, ne obsojam. Obsojam vse tisto, kar je v imenu te revolucije lahko povzročilo
               tudi žrtve in tako naprej. Od kje so se rekrutirali od najbogatejše institucije,
               torej cerkve in nekaterih izdajalcev, ki so pobegnili, ne slovenskih državljanov, ne
               jugoslovanskih državljanov, ker so imeli krvave roke in tako naprej, to je vprašanje,
               zaradi katerega me lahko še vedno imate za dediča. Ampak nikoli od mene ne boste
               slišali, da bi podprl to, da je bilo plemenito dejanje to, kar so fari zganjali med
               vojno in pridigali, da so partizani komunisti in jih primerjali z živalmi, največkrat
               z volkovi in tako naprej. Pred pohodom na fronto so jih blagoslovili in njih in
               njihovo orožje z geslom: <q>"V imenu Kristusovih ran naj umrje partizan."</q> Tega ne boste
               od mene slišali, da bi kdajkoli to podpiral. Ampak to se tukaj poskuša ves čas
               dopovedovati.</p>
               <p>Še enkrat se vrnem k tistemu, s čimer sem prej uvodoma začel. To, da ste v imenu
               ideološkega boja in nekaterih vrednot, ki jih tukaj poosebljate, poskušali
               dezavuirati ali pa zmanjšati vlogo nacionalnega parlamenta, ni plemenito dejanje.
               Nacionalni parlamenti imamo povsem jasne vloge in opredelitve. Absolutno je - daleč
               od tega, da se ne bi strinjal z odločitvami, kakršnekoli že so, Evropskega
               parlamenta. Pač, odločitve, tako kot se z odločitvami našega parlamenta mnogi
               evroposlanci ali državljani in državljanke tako v Sloveniji kot tudi v drugih državah
               širom Evrope ne strinjajo, ali jih ne razumejo, ali pa mislijo, da so malo čudne in
               nesprejemljive odločitve. Ampak tako pač v demokraciji je. Ne more drugače biti.</p>
               <p>Zato želim, da ta naš parlament nesporno ohranja vlogo in tisto držo, ki mu sledi,
               in tudi odgovornost da zaradi tega prevzame. Kajti če s tem ne prevzamemo tudi
               odgovornosti za svoje odločitve in se skrivamo za odločitvami nekoga drugega, pomeni,
               da nismo vredni oblasti.</p>
               <p>Tako, da če mi kdo pove, kaj pričakujete od mene, kaj naj še naredim - več kot
               sprejemam zakone, izjave, resolucije in tako naprej in da mi ne morete pripisati
               nobenega zločinskega dejanja ali kakršnegakoli izdajstva, bom razmislil tudi o
               spremembi svojih stališč. Samo o tistem, o čemer sem govoril, pa ne. ...<stage>/Oglašanje v
               dvorani, nerazumljivo./</stage>...</p>
            </sp>
            <sp xml:id="SDZ5-Izredna-12-2009-09-08.sp56">

               <speaker>PODPREDSEDNIK MAG. VASJA KLAVORA:</speaker>

               <p>Kolikor vem in se spomnim je imel besedo gospod Anton Anderlič. Gospod Jerovšek, vi
               ste mu padli v besedo.</p>
            </sp>
            <sp xml:id="SDZ5-Izredna-12-2009-09-08.sp57">

               <speaker>JOŽEF JEROVŠEK:</speaker>

               <p>...<stage>/Mikrofon ni vključen./</stage>... Imenoval me je.</p>
            </sp>
            <sp xml:id="SDZ5-Izredna-12-2009-09-08.sp58">

               <speaker>PODPREDSEDNIK MAG. VASJA KLAVORA:</speaker>

               <p>Ja, mogoče nazaj, ampak to ni bil, to je bil dvogovor, ki v parlamentu brez
               dovoljenja predsedujočega ni dovoljen.</p>
            </sp>
            <sp xml:id="SDZ5-Izredna-12-2009-09-08.sp59">

               <speaker>JOŽEF JEROVŠEK:</speaker>

               <p>...<stage>/Mikrofon ni vključen./</stage>... Imenoval me je.</p>
            </sp>
            <sp xml:id="SDZ5-Izredna-12-2009-09-08.sp60">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko, imate besedo.</p>
            </sp>
            <sp xml:id="SDZ5-Izredna-12-2009-09-08.sp61">

               <speaker>JOŽE TANKO:</speaker>

               <p>Hvala za besedo in vsem lep pozdrav.</p>
               <p>Poslanska skupina je vložila amandma k Deklaraciji o seznanitvi z Resolucijo
               Evropskega parlamenta o evropski zavesti in totalitarizmu in to zato, da bi se
               slovenska javnost s to vsebino deklaracije sploh seznanila. Kajti to, kar je sprejela
               koalicija na delovnem telesu, to lahko opredelimo kot deklaracijo o stališčih
               koalicije do polpretekle zgodovine, ne pa do Resolucije Evropskega parlamenta. Mi, če
               hočemo, da bo naslov tega dokumenta, ki ga danes obravnavamo, skladen z vsebino,
               potem je treba sprejeti dopolnilo, ki smo ga predlagali v poslanski skupini, in za
               napovednim stavkom dati besedilo, če hočemo, da se bo slovenski parlament seznanil z
               Resolucijo Evropskega parlamenta. Če tega besedila ni, ne moremo govoriti o
               seznanitvi, ampak o stališčih koalicije k temu aktu.</p>
               <p>Treba je opozoriti, da je to resolucijo Evropskega parlamenta sprejelo 535 in zanjo
               glasovalo 535 evropskih poslancev, proti jih je bilo samo 44. To se pravi, da je bila
               ta resolucija Evropskega parlamenta sprejeta z več kot 90% soglasjem v Evropskem
               parlamentu in za to resolucijo so glasovali vsi slovenski Evropski poslanci, vključno
               s predstavniki Socialnih demokratov in Liberalnih demokratov. Tukaj je treba
               ugotoviti, da je koalicija v tem primeru zelo dvolična: en obraz kaže za potrebe
               Evrope in v Evropi, drugi obraz o istih temah doma. Je pravzaprav zelo problematično,
               da imamo danes v državi tako koalicijo, ki ravna na tak način. Po moje je celo stvar
               hujša, ne samo da so parlamentarni deli evropskega in slovenskega v istih poslanskih
               skupinah glasovali in bodo glasovali različno, tudi predstavniki slovenske oblasti so
               zelo dvolični. Predsednik Republike, predsednik Vlade v tujini prižigata svečke,
               polagata vence, izrekata pretresljive in sočutne stavke, kot recimo predsednik
               Republike v Srebrenici, kot recimo predsednik Pahor v Gdanskem pred nedavnim, doma pa
               za ista ali pa podobna dejanja istih ali podobnih režimov vse to ignorirajo, kot da
               se ni nič zgodilo. Nihče se ne udeleži niti letnih slovesnosti niti obletnih
               slovesnosti - ničesar. Doma gremo pa to mnogo bližje in gredo mimo vseh teh zadev in
               grobišč in obeležij tiho mimo in ignorantsko se obravnavajo ta dejanja, ki so se
               zgodila prav tako v času, recimo, druge svetovne vojne ali pa po drugi svetovni
               vojni. Zunanjih dejanj se udeležijo, doma pa ne.</p>
               <p>Ugotavljam, da ni nikakršnih izrazov sočutja. 10. julija je predsednik Državnega
               zbora na osnovi resolucije Evropskega parlamenta, ki je bila sprejeta samo dva meseca
               prej, gre za Resolucijo o Srebrnici, imel tukaj zelo sočuten nagovor in pozval
               Državni zbor k minuti molka. In na osnovi istega akta, resolucije Evropskega
               parlamenta, sedaj, ko imamo pred sabo prav tako poziv Evropskega parlamenta, da bi
               23. avgust obeležili kot dan spomina na žrtve totalitarizmov in avtokratskih režimov,
               pa je šla ta zadeva povsem neopazno mimo. Rad bi spomnil, da smo poslanci Slovenske
               demokratske stranke in Slovenske ljudske stranke 17. julija na predsednika Državnega
               zbora naslovili poziv, da bi, podobno kot je nagovoril slovenski parlament in pozval
               k minuti molka, enako storil na prvi septembrski seji Državnega zbora s spominom na
               23. avgust. Žal imamo sedaj prvo septembrsko sejo Državnega zbora, obravnavamo
               resolucijo Evropskega parlamenta, v kateri se predvideva razglasitev 23. avgusta kot
               vseevropski spominski dan, pa tega predsednik Državnega zbora na začetku seje ni
               storil. Na poziv poslancev Slovenske demokratske stranke in Slovenske ljudske stranke
               ni niti odgovoril.</p>
               <p>Žal tudi vse, kar se dogaja z urejanjem naše povojne zgodovine, poteka zelo slabo.
               Mislim, da bomo imeli sedaj že dvanajsti ali trinajsti popravek Zakona o žrtvah
               vojnega nasilja po letu 1995. Nekateri poslanci, ki so zaščitni znak Državnega zbora,
               so sodelovali kot člani koalicije pri vseh popravkih Zakona o žrtvah vojnega nasilja.
               Ustavno sodišče je ugotovilo, da je vseh dvanajst ali trinajst popravkov do sedaj
               bilo neustavnih. Tudi to, kar koalicija sedaj predlaga kot rešitev za Zakon o žrtvah
               vojnega nasilja, je neustavno, ker ne sledi duhu ustavne odločbe in tudi ne vsebini
               ustavne odločbe. Žal so nekateri med temi parlamentarci, ki so sodelovali pri več kot
               desetkratnih popravkih Zakona o žrtvah vojnega nasilja, tudi pravniki. Mislim, da jim
               to, da so tolikokrat sodelovali pri rešitvah, ki so neustavne, ne more biti ravno v
               čast. Žal se ta totalitarni duh nadaljuje naprej. Posiljujete žrtve in sorodnike
               žrtev z rešitvami, s katerimi se ne strinjajo, ki jih ne podpirajo, in nekaj
               podobnega tudi se dogaja tudi v Državnem zboru, kajti moč koalicije je tako velika in
               tako brezrezervno uporabljena, da se ne ozira niti ne na evropske dokumente. Verjetno
               tudi zato, ker se ta duh vleče naprej, ne morete sprejeti resolucije Evropskega
               parlamenta o obsodbi totalitarnih in avtokratskih režimov, kajti s tem bi pravzaprav
               nekaj morali zanikati.</p>
               <p>Je pa iz razprave bilo nekako začutiti, to je pravzaprav bilo stališče poslanskih
               skupin, da so totalitarizmi od naroda do naroda različni. To se pravi, obstajajo
               totalitarizmi <q>"varietos flores"</q>, to se pravi taki, ki so drugačni, ki so, ne vem,
               totalitarizmi, ki so človeški. Ni totalitarizmov, ki so človeški. In dokler imajo
               poslanske skupine, ki se imajo za demokratične, taka stališča, potem je težko
               pričakovati kakršenkoli napredek na razumevanju, predvsem pa na odnosih do tistih, ki
               so dejansko utrpeli žrtve v tem obdobju med in po drugi svetovni vojni, o katerem
               govorimo. Slovenska industrija smrti na žalost ni drugačna od drugih industrij smrti
               in to bi verjetno lahko poslanci Državnega zbora že davno spoznali, že ko se je
               sprejemal prvi zakon o žrtvah vojnega nasilja. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp62">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Sajovic.</p>
            </sp>
            <sp xml:id="SDZ5-Izredna-12-2009-09-08.sp63">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo.</p>
               <p>Moram reči, gospe in gospodje, da življenje so dnevi, ki nas še čakajo, ne dnevni,
               ki so že minili. Iz zgodbe Evropskega parlamenta se je v slovenski parlament
               preselila ena borba, ki skuša zopet narod deliti. Odpira se kulturni boj. Mislil, da
               je danes že nastopil tisti čas, kot je rekla Spomenka Hribar, da je treba sveče vsem
               umrlim na vseh straneh prižigati s spoštovanjem, z eno pieteto, nihče naj bi ne imel
               razlogov ne za zmagoslavje ne za strah, ampak očitno vidim, da sem se močno zmotil.
               Treba je pogledati, kako vsakdo od nas vsak dan o teh vprašanjih ravna. Ne kako ravna
               takrat, kadar je pred kamero, kadar je na televiziji in kadar trenutna slovenska
               desnica misli, da na tej temi, ki že več kot šest desetletij deli, lahko nabira
               poceni politične točke s svojo demagogijo.</p>
               <p>Pa pojdimo lepo po vrsti. Slovenski poslanci, prisotni v Evropskem parlamentu, so to
               resolucijo podprli, z vseh strani, in to je očitno sedaj izvirni greh, namesto da bi
               bili tega drobnega koraka k razpravi veseli in nanj ponosni. In zdaj, ko eno zadevo,
               ki jo je opravil Evropski parlament, naj bi papeško ponavljali tudi parlamentarci v
               vseh drugih parlamentih po posameznih državah. Nikjer drugje razen v Sloveniji zaradi
               političnih potreb tega niso storili. In to je tudi sporočilo. Evropski parlament je
               sprejel marsikaj dobrega, za Slovenijo tudi marsikaj slabega, vendar jaz o teh
               zadevah, ki so v njihovi pristojnosti in so o tem že odločili, ne želim ponovno
               odločati in razpravljati.</p>
               <p>23. avgust naj bi bil dan spomina. Se strinjam. Jaz moram reči, da sem tisti dan
               ravnal spoštljivo. Kaj pa tisti drugi predlagatelji? Bila je slovesnost v gradu
               Reihenburg na to temo, vseh tistih, ki mi danes dopoldan solite, <q>"berete levite"</q>, na
               tej slovesnosti ni bilo videti. Gospe in gospodje kje ste bili takrat, ko je bilo
               treba ne govoriti, ko je bila potreba z nekim dejanjem dokazati?</p>
               <p>Drugo. Zopet se odpira zgodba, kaj je bilo prej, je bila prej kura, je bilo prej
               jajce. Jaz vem in zgodovinska dejstva temu pritrjujejo, da sta fašizem, nacizem
               napadla Slovenijo leta 1941, da so zato streljali talce širom po Gorenjski, da so v
               Sloveniji ti totalitaristi dobili sodelavce - kdo je bil sodelavec, se tudi točno ve
               - in da se je vojna končala z osvoboditvijo Slovenije. In da zdaj vse mečemo v en koš
               enostavno, gospe in gospodje, ne gre. Če so mrtvi, jaz sem prepričan, da če obstaja
               še kakšen drugi svet, da so se oni že zdavnaj spravili, težava pa je v tem, da se ne
               moremo spraviti predvsem mi v politiki, ker nekateri stalno iščete dodatni vir
               neizčrpanih razdelitev, sovraštva in razdora.</p>
               <p>V svoji občini poznam številne vasi, v katerih so se dogajali za čas vojne dogodki,
               takšni in drugačni, vendar ljudje v vsakdanjem življenju s tem kakšnih hudih težav
               nimajo več; enostavno, kar se je zgodilo, obsojamo vsi, vsi, ki so umrli si zaslužijo
               dostojen spomin in pieteto, da pa politika zaradi lastnih ...<stage>/opozorilni znak za
               konec razprave./</stage>... potreb to generira znova in znova iz desetletja v desetletje, pa
               je enostavno nedopustno.</p>
               <p>Mislim, da bomo danes prižgali sveče tihemu spominu, očitno pa nekateri hočejo soliti
               rane... ...<stage>/Izklop mikrofona./</stage>...</p>
            </sp>
            <sp xml:id="SDZ5-Izredna-12-2009-09-08.sp64">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod magister.</p>
               <p>Besedo ima gospod mag. Radovan Žerjav.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp65">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovani kolegice in kolegi.</p>
               <p>Naj uvodoma povem, da bom ta amandma seveda podprl. Slovenska ljudska stranka je
               pravzaprav ena od pobudnikov predloga, da slovenski parlament podpre Resolucijo
               Evropskega parlamenta o evropski zavesti in totalitarizmu, ki obsoja totalitarizme in
               poziva k odpiranju arhivov, ustanovitvi vseevropskega dokumentacijskega centra za
               žrtve vseh totalitarizmov in k razglasitvi 23. avgusta za vseevropski dan spomina na
               žrtve vseh totalitarnih režimov. Osnovni namen je, da se žrtvam nacizma, fašizma in
               komunizma prizna, da so bile in so žrtve, ki se jih razume in se jim izrazi človeško
               sočutje.</p>
               <p>Slovenska ljudska stranka iskreno podpira Resolucije Evropskega parlamenta, vendar
               brez kakršnihkoli dodatkov, brez kakršnihkoli predgovorov ali uvodov, ki bi tako ali
               drugače spremenili ton te evropske resolucije. Kolikor je namreč le-ta primerna za
               praktično vse države Evropske unije, bi najbrž morala biti primerna tudi za nas,
               Slovence. Dvomim, da je bilo pri nas vse tako drugače kot drugje.</p>
               <p>Kaj je pravzaprav razlog, da stranke v koaliciji ne morejo podpreti Resolucije
               Evropskega parlamenta, pač pa se želijo le seznaniti z njo? Ali je to res samo zaradi
               delitve pristojnosti našega nacionalnega parlamenta in Evropskega parlamenta? Ali je
               tu res razlog samo ta ali so kakšni drugi razlogi? Želel bi vedeti! Vsaj en konkreten
               razlog, zakaj! Kateri tekst, katera točka, kateri segment te evropske resolucije ni
               sprejemljiv oziroma je dikcija napačna, ni točna. Ali je to morda točka 6, kjer piše,
               citiram: <q>"Evropski parlament obžaluje, da se 20 let po razpadu komunističnih diktatur
               v srednji in vzhodni Evropi v nekaterih državah članicah še vedno neupravičeno
               omejuje dostop do dokumentov, ki so pomembni za posameznike ali potrebni za
               znanstvene raziskave. "</q>Poziva vse države članice, naj si resnično prizadevajo za
               odprtje arhivov, tudi arhivov nekdanjih notranjih varnostnih služb, tajne policije in
               obveščevalnih služb, čeprav je treba zagotoviti, da se to ne bo izrabljalo za
               politične namene. In ko danes tukaj kot razlog, zakaj ne moremo podpreti resolucije,
               pač pa se lahko z njo samo seznanimo, navajate neke formalistične razloge, se mi to
               ne zdi primerno - da ne bom uporabil kakšne težje besede.</p>
               <p>In še nekaj bi želel ob tej obravnavi dodati v imenu Slovenske ljudske stranke. Kot
               smo že opredelili v kongresni resoluciji leta 1994, v Ljudski stranki spoštujemo vse,
               ki so se borili proti nacizmu, fašizmu in komunizmu. V Slovenski ljudski stranki tudi
               najodločneje nasprotujemo poskusom, da se vse udeležence in podpornike partizanskega
               boja obsoja za izvensodne poboje in medvojno ter povojno revolucionarno nasilje. Tudi
               obsojanje vseh članov komunistične partije za ta dejanja je krivično. Dejanja so
               načrtovali in zagrešili konkretni posamezniki iz vodstva partije in obveščevalnih
               organizacij, ki naj za svoja dejanja tudi odgovarjajo. Nekateri danes še živijo.
               Večina pripadnikov partizanskega gibanja, ki se je odločila za boj izključno zaradi
               izgona okupatorja, pa si za svoje delovanje zasluži zgolj priznanje in spoštljiv
               spomin.</p>
               <p>Enako za Slovensko ljudsko stranko ni sprejemljivo, da se vse pripadnike
               domobranstva in drugih protikomunističnih organizacij obsoja za prisego okupatorju in
               izdajstvo. Odgovornost nosijo konkretni posamezniki. Velika večina pa se je v
               protikomunistične formacije vključila v iskrenem prepričanju, da bodo le tako svoje
               bližnje zaščitili pred revolucionarnem nasiljem in uboji, ki so se množično dogajali,
               kar je danes dokazano zgodovinsko dejstvo. Zato je pavšalna obsodba vsega
               protikomunističnega gibanja, ki se žal nadaljuje, velika velika krivica, ki se je
               godila in se dogaja tisočim zavednim Slovencem in njihovim svojcem, kar v Slovenski
               ljudski stranki iskreno obžalujemo.</p>
               <p>Upam, da bo kmalu prišel čas, ko bomo zmogli kot država in narod tako presojati našo
               zgodovino, predvsem zaradi naše prihodnosti in prihodnosti naših otrok. Manjka nam
               pokončnih in zavednih Slovencev. Veliko takih je bilo na partizanski in tudi
               protikomunistični strani. In bodimo spoštljivi do vseh.</p>
               <p>Iskreno verjamem, da je evropska resolucija o evropski zavesti in totalitarizmu
               prava. Predvsem pa je nujno, da se vanjo in v naše skupno družbeno sprejemanje in
               razumevanje javno vnese dimenzijo odpuščanja. Odpuščanje ni pravna kategorija, ampak
               moralna, človeška. In za to pri tej stvari pravzaprav gre; da se znamo opravičiti in
               odpustiti. Vsi danes tu zbrani poslanci, vsak od nas, v svojem imenu in v imenu
               ljudstva, ki ga zastopamo, da izrečemo, opravičujemo se in odpuščamo, in da to zgodbo
               za vselej zaključimo. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp66">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mirko Brulc, prosim.</p>
            </sp>
            <sp xml:id="SDZ5-Izredna-12-2009-09-08.sp67">

               <speaker>MIRKO BRULC:</speaker>

               <p>Lepo pozdravljeni! Verjetno se oboji strinjamo, da nismo dediščina nobenih - izmov.
               In sedaj se tukaj zopet delimo na naše - vaše. Vi zagovarjate ene, mi bi morali
               zagovarjati druge. V to silimo tudi občanke in državljani in državljanke naše
               republike, in to ni dobro. Zato mislim, da je ta seja povsem nepotrebna, kajti
               dokument, ki ga je sprejel Evropski parlament, je sprejet, z njim se strinjamo, naši
               predstavniki v Evropskem parlamentu so ga potrdili in ne vidim nobene potrebe, da bi
               mi sedaj o tem razpravljali. Očitno pa bomo, kajti želja je bila pač taka, kot je.</p>
               <p>Sam zelo spoštujem žrtve vseh totalitarizmov, nikakor pa ne tiste, ki so te žrtve
               povzročili. In mogoče še marsikdo v Sloveniji ne more razumeti nekaterih zadev - in
               tudi dopis Foruma za Goriško, ki so predlagali, da bi bil 26. april 1915 tisti datum,
               ki bi ga morala Evropa sprejeti, zato da se spominja totalirizmov. In zakaj? Zato,
               ker se je takrat začel, takrat se je rodil fašizem in takrat so bile velesile,
               Francija, Anglija, Rusija podpisnice dokumenta, ki je nekako sprožil te grozote.
               Primorski ljudje so 25 let doživljali fašizem, potem se je začelo še krvavo klanje v
               drugi svetovni vojni in tako dalje. Če ne bi bilo fašizma, če se to zlo ne bi rodilo,
               verjetno ne bi govorili ne o povojnih pobojih, ne bi govorili o breznih in še o
               marsičem ne.</p>
               <p>Sam sem se seznanil z resolucijo in za mene je to dovolj. Vsebino dokumenta poznam,
               z njim se strinjam, vendar ob tem razmišljam tako: tako kot je bila Jugoslavija
               sestavljena iz različnih narodov, različnih republik, tako je Evropa konglomerat
               različnih narodov, različnih zgodovinskih dejstev in tako dalje. To je treba vzeti v
               ozir, vendar je zelo, zelo težko zaobjeti vse te probleme in nas enačiti s Poljsko,
               Litvo, Latvijo, ko pa se je Tito zelo jasno uprl informbiroju in še čemu. O tem bi
               lahko veliko govorili.</p>
               <p>Nekdo je rekel tu danes, da razlaga zgodovine ne more biti pravica nobene stranke. S
               tem se strinjam, vendar bi rad vprašal, če bi se toliko ukvarjali s klerofašizmom, z
               nacizmom, kot se s komunizmom v naši domovini, potem bi nam bilo seveda drugače. Če
               bi kdaj prišli tudi na komemoracijo na Svetega Urha, na Bazovico, spominski park na
               Trnovem, kjer je 2.300 žrtev zapisanih, padlih na Goriškem, na Primorskem v drugi
               svetovni vojni, če bi kdaj priznali vlogo partizanov, Osvobodilne fronte,
               narodnoosvobodilnega boja in tako dalje, bi veliko prispevali k umirjanju in bi tudi
               preprečili delitve, ki jih bomo danes s svojo razpravo zopet spodbudili. Pravijo, da
               je zgodovina v naši domovini v službi leve opcije. Če je to res, potem vprašajte
               Dežmana, ali pozna to knjigo, knjigo kjer so fotografije, ki so jih slikali
               belogardisti, fašisti in nacisti, kjer je fotografija, kako so v Renčah sekali glave
               partizanom in še kaj. Dajmo se tudi o tem pogovarjati, če smo šli že na to področje.</p>
               <p>Res obžalujem, da opozicija podtika vsem nam, da smo izsilili to sejo zato, da bi
               državljanke in državljane odvrnili od razmišljanja in reševanja težav, ki so v
               gospodarstvu, in podobno. Mislim, da je to sprevrženost brez primere, značilna za
               marsikoga, kajti to sejo je predlagala ena od strank, zagotovo ne pozicijskih, in
               mislim, da je nepotrebna.</p>
               <p>Resolucijo sprejemam, amandmajev ne bom podprl in s tem je za mene zadeva ad acta.
               Hvala.</p>
            </sp>
            <sp xml:id="SDZ5-Izredna-12-2009-09-08.sp68">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Žnidaršič, prosim.</p>
            </sp>
            <sp xml:id="SDZ5-Izredna-12-2009-09-08.sp69">

               <speaker>MAG. FRANC ŽNIDARŠIČ:</speaker>

               <p>Lepa hvala. Lep pozdrav vsem prisotnim! Resolucija ima težavo, da je presplošna, pri
               njej nismo sodelovali, nismo mogli vplivati na njeno besedilo in čeprav je polna
               vzvišenih besed in občutljivosti, v njej manjkajo mnoge resnice, ki jo delajo za mene
               invalidno do te mere, da je kot take ne morem potrjevati, sem pa vesel, da sem se z
               njo seznanil, da lahko danes povem, zakaj se ne strinjam z vsebino - mislim v tistem
               delu, ki je notri ni.</p>
               <p>Zagotovo ne bom mogel vsega našteti, kajti pri naštevanju ostaja vedno možnost, da
               se kakšna stvar pozabi in tukaj je greh te resolucije; namreč, ta pozablja na zločine
               demokratičnih oblasti, ki so se tudi zgodili med in takoj po drugi svetovni vojni. V
               tej resoluciji ni skoraj milijona mrtvih vojnih ujetnikov, ki so jih demokratični
               sistemi v ujetništvu pustili umreti od lakote. V tej resoluciji ni pod zastavo
               demokracije zločina v Srebrenici, ki so mu asistirali nizozemski pripadniki
               tamkajšnjih vojaških enot, itd. V tej resoluciji ni žegna Katoliške cerkve na
               slovenskih tleh, ki je generirala bratomorno vojno z novačenjem v domobrance in se
               nikoli ni opravičila glede svoje asistence v tistem času na tak način. To so
               pomanjkljivosti te resolucije, ki enači vse totalitarizme, katerih zločine brez dvoma
               absolutno obsojam, se z njimi ne strinjam in jih obžalujem v obsegu in v tistem delu,
               ki so se zgodili na naših tleh, iskreno obžalujem in ni mi bilo težko pokloniti se
               žrtvam ne enim in ne drugim in sem to že večkrat storil v svojem življenju brez
               velikih besed in takrat, ko sem mislil, da je to potrebno ali sem bil na tem.</p>
               <p>Ni mogoče spregledati, da se en del boja proti totalitarizmu v naši državi veže na
               kolaboracijo in se poskuša z bojem proti totalitarizmu oziroma proti komunizmu
               relativizirati, da ne rečem, pozabiti na to, da je šlo za narodno izdajo in da je
               posledica mnogih zločinov s strani osvoboditeljev pravzaprav bila povzročena z
               okupacijo in kolaboracijo - v obliki maščevanja po vojni neutemeljenega,
               neupravičenega, pa vendarle. Pozablja se na to, kaj je bilo prej in kaj je bilo
               kasneje. Enačiti seveda totalitarizme, ki so delovali na naših tleh, s tistim v
               Sovjetski zvezi za časa Stalina in v Italiji za časa fašizma, ki se ni začel 23.
               avgusta, s katerim naj bi se pozabilo, da je vsaj fašizem začel svoj pohod že v
               zgodnjih dvajsetih letih in ki ga je slovenski narod čutil do te mere, da je,
               zanimivo, na Primorskem pozabil na državljansko vojno in se usmeril predvsem proti
               temu fašizmu. Podobno je na Štajerskem; izostal je - bi rekel - boj proti
               totalitarizmu in se je slovenski narod tam uprl nacizmu, nemškemu okupatorju.</p>
               <p>Zaradi tega je problematično metati vse v en koš, poenostavljati in posploševati do
               te mere, da bi seveda kakšno stvar zamolčali, in zamolčane stvari so zanimive in
               tiste, zaradi katerih ne morem ploskati tej resoluciji Evropskega parlamenta in je
               tudi ne bi podprl, če bi bil zraven ali če bi zahtevali, da podprem tako, kakršna je;
               tam, če bi bil poslanec ali pa danes tukaj, ko se od mene to pričakuje. Zato tudi
               amandmaja ne bom podprl, ki ne sanira teh pomanjkljivosti te resolucije, ki so
               skrajno pomembne in gredo v smeri spreminjanja zgodovinskih dejstev in mečejo vse v
               isti koš. Ja, in prav zanimivo je dejstvo, da v nobenem parlamentu Evropske skupnosti
               ne potrjujejo te resolucije. Verjetno je več razlogov za to, ampak jaz bom naštel
               tista dva, ki ju sam vidim.</p>
               <p>Prvič je slaba vest zaradi pomanjkljive vsebine. Evropske države, ki tega ne
               potrjujejo, se zavedajo, da ta resolucija ne pove vsega in da manjka tisto, kar je
               pomembno, za razlikovanje razmer v 27 državah, ki so zgodovinsko dokazljive bile in
               jih zato stlačiti v eno škatlo ni mogoče.</p>
               <p>In drugič, nobene druge države si doslej niso privoščile take razprave, znotraj
               katere bi lastne grehe enih in drugih obešale na veliki evropski ali celo širše,
               svetovni zvon. O grehih druge države, po mojem vedenju, takole ne razpravljajo.
               Poskušajo se sami zmeniti za zaprtimi vrati, če se da, največkrat se pa o tem ne
               pogovarjajo - vprašajte Francoze, oni ne dovolijo razgovorov o tem, kaj se je zgodilo
               s kolaboracijo na Francoskem, kljub temu da jih je na deset tisoče bilo postreljenih
               v obliki izvensodnih pobojev. Razlika je bila samo v tem, da so jih tam vrnili
               svojcem, da so jih lahko pokopali, pri nas pa so tisti pobiti po vojni bili v
               zamolčanih grobovih. Samo ta razlika je. Ampak Francozi o tem ne diskutirajo. Tisti,
               ki je bral Sobotno prilogo Dela dlje časa nazaj, je lahko poslušal, kakšen odnos
               imajo Francozi do tega problema. Kaj hočem povedati? Da je v to zanko take široke
               razprave in znotraj narodovega obtoževanja in pričakovanja obrambe nekih zločinov ali
               karkoli - v to zanko je padla opozicija iz dveh strank in se zapletla v to zgodbo iz
               povsem političnih razlogov, da bi nabrala politične točke na kosteh več tujih kot
               naših, ampak vendar vse v okviru našega totalitarizma, našega narodnoosvobodilnega
               boja, brez potrebe jemati na last slovenskega naroda tisto, kar se je zgodilo, zadnje
               mesece vojne na naših tleh in takoj po njej, brez kritične refleksije v smislu
               razumevanja in priznavanja najprej vzrokov za vse, kar se je zgodilo, in potem
               posledic, ki so nastale, da ne rečem celo na moralno-etični ravni, ko je šlo za
               obstanek naroda in ko je bil boj za življenje na življenje in smrt edina izbira za
               to, da nismo izginili znotraj nacifašizma, kar so seveda tisti, ki so poskušali
               reševati svoje bližnje, kot je bilo rečeno, spregledali. Rešili svoje bližnje, ampak
               kot narod bi izumrli kasneje, če bi zmagali tisti, ki so jim med vojno v obliki
               narodnega izdajstva pomagali. In ni res, da mi kar počez obsojamo domobrance kot
               krive in da to posplošujemo. Sam globoko verjamem, da je šlo mnogo njih, tako kot je
               bilo rečeno, globoko prepričanih, da prav ravnajo v tistih razmerah. Ko so videli,
               kje so, niso mogli nazaj, ker je bila zagrožena smrt družine, požgana hiša in
               podobno. Ampak: predlagatelji nikoli niso jasno obsodili kolaboracije, pač pa jo
               danes poskušajo opravičevati z bojem proti totalitarizmu oziroma komunistom tistega
               časa.</p>
               <p>In pri tem bi spomnil samo še eno zanimivo zgodovinsko podrobnost, da v času NOB in
               takoj po njej do 29. novembra 1945 ni mogoče govoriti o boju proti totalitarnemu
               režimu, pač pa je bila takrat še Kraljevina Jugoslavija in znotraj le-te so bili
               storjeni zločini katerikoli - med vojno in potem, seveda, zmagovite strani po vojni.</p>
               <p>Tako mislim, da danes brez potrebe načenjamo to zgodbo, ki bo vedno znova delila,
               verjamem pa, da slovenski narod počasi postaja naveličan poslušati to in na tak način
               in da jih dejansko zanima to, kako živimo danes, kako bomo jutri. Pri tem ne plediram
               na to, da bi se pozabilo, ampak očitkov je bilo dovolj. Čas je za to, da se
               pogovorimo o tem, kako bi lažje in bolje rešili probleme, ki tarejo današnji čas in
               ki bodo vplivali na našo prihodnost.</p>
               <p>Hvala lepa.</p>
            </sp>
            <sp xml:id="SDZ5-Izredna-12-2009-09-08.sp70">

               <speaker>PODPREDSEDNIK MAG. VASJA KLAVORA:</speaker>

               <p>Gospod Gvido Kres, prosim.</p>
            </sp>
            <sp xml:id="SDZ5-Izredna-12-2009-09-08.sp71">

               <speaker>GVIDO KRES:</speaker>

               <p>Hvala za besedo. Spoštovane kolegice in kolegi.</p>
               <p>Imam občutek da ste si nasprotniki sprejetja Resolucije Evropskega parlamenta o
               evropski zavesti in totalitarizmu lahko tudi nehote zadali nalogo zaščiti nekoga, ali
               neko obdobje, ali neko gibanje. Mislim, da ni prav nobene potrebe po tem, kajti
               vsakdo, ki ni kriv za dejanja, ki so bila povzročena s strani komunističnega režima,
               sem prepričan, da ima čisto vest. Sem prepričan, da lahko živi in da so tudi lahko
               živeli v svojem duševnem miru. Vem pa tudi za ljudi, ki niso imeli mirne vesti, in
               vem tudi, da so zelo težko živeli in trpeli. In s tem si predstavljam, da so plačali
               že veliko kazen. Bili so težki časi, bile so težke okoliščine in znašli so se v tem.</p>
               <p>Če se gre o tem, da bi bilo vendarle treba opozoriti na dejstvo, da pa je
               narodnoosvobodilni boj oziroma partizanski boj prav gotovo prispeval k hitrejšemu
               zlomu tiranije nacizma in fašizma na slovenskih in evropskih tleh. Hkrati je tudi
               prispeval k dokončnemu zaokroženju in ureditvi slovenskega ozemlja, še zlasti na
               celotnem območju Primorske. Žal pa je narodnoosvobodilni boj, partizanski boj
               zlorabila komunistična partija za svoje ideološke cilje že med samo drugo svetovno
               vojno, še zlasti pa po njej. Dejstvo je, da je določen del populacije tudi sodeloval
               z okupatorjem. Širši del populacije tako imenovanih sodelavcev pa je bil prav gotovo
               zaveden in se je v hudi stiski boja obrnil proti revoluciji. Seveda je takšna oblika
               sodelovanja z okupatorjem vredna obsojanja. Še mnogo hujše obsodbe pa je nujno treba
               izreči vsemu nasilju po drugi svetovni vojni nad vsemi tako imenovanimi sodelavci
               okupatorja in še zlasti nad vsemi, ki niso bili po volji novemu režimu. Prepričan
               sem, da bi moralo tudi Združenje borcev za vrednote NOB Slovenije narediti jasen
               mejnik med glavnim ciljem, ki je bil zasledovan v drugi svetovni vojni, in sicer, boj
               proti okupatorju, in tistim ciljem, ki so ga zasledovali tisti protagonisti, ki so
               narodnoosvobodilni boj izkoristili za izvedbo socialistične revolucije.</p>
               <p>Partizanski boj, moram reči, so izkoristile tudi naše sosede. Če pogledamo Koroško,
               jim je zelo prav prišel partizanski boj, ko se je bilo treba organizirati in iti v
               novo republiko, Republiko Avstrijo. Ravno tako se dogaja v Italiji, partizanski boj
               je bil izkoriščen za to, da so zaključili zadevo, kot so. Kot je bilo že rečeno, tudi
               na Hrvaškem. Ta plemeniti partizanski boj je bil potem izkoriščen za take namene.
               Nekateri so zelo zvito, brez kakšnega velikega obsojanja zadevo izpeljali, medtem ko
               Nemčija tega ni mogla storiti. Toda Nemci so se izkazali. In ta legendarna slika
               gospoda Willyja Brandta, ko se je poklonil žrtvam, je pokazala njegovo veličino. Prav
               rad bi videl, da bi pri nas vsi ti, ki so na katerikoli strani sodelovali, zmogli
               toliko moči in se priklonili vsem slovenskim žrtvam na katerikoli strani. Zato
               sprejemam to resolucijo kot uvod, droben korak k spravi v naši državi. Hvala lepa.
           </p>
            </sp>
            <sp xml:id="SDZ5-Izredna-12-2009-09-08.sp72">

               <speaker>PODPREDSEDNIK MAG. VASJA KLAVORA:</speaker>

               <p>Gospa Silva Črnugelj, prosim.</p>
            </sp>
            <sp xml:id="SDZ5-Izredna-12-2009-09-08.sp73">

               <speaker>SILVA ČRNUGELJ:</speaker>

               <p>Hvala lepa za besedo, gospod predsedujoči. Lepo pozdravljeni, kolegice in kolegi!
               Današnjo razpravo o že sprejeti resoluciji pojmujem kot prispevek k temu, da se
               grozodejstva različnih totalitarizmov ne bodo nikoli več ponovila in da bomo vsi
               nekako sprejeli dejstva, ki so razvidna iz naših razprav. Citirala bom znamenito
               nemško filozofinjo Hanno Arendt, sicer iz druge knjige kot moj kolega Franco Juri.
               Citirala bom iz knjige Izvori totalitarizma, ki je obsežna knjiga, 600 strani. Je
               filozofinja, hkrati tudi teologinja, sicer židovskega porekla, in je razpravi in
               raziskavi totalitarizma namenila deset let svojega dela. Mislim, da so njene sklepne
               misli dokaj plastične, in upam, da bodo znale priti do živega vsem nam. <q>"Totalitarne
               ideologije ne stremijo k preobrazbi zunanjega sveta ali preobrazbi družbe, temveč k
               preobrazbi človeške narave same. Koncentracijska taborišča so laboratoriji, v katerih
               preskušajo spremembe v človeški naravi in njihova sramotnost potemtakem ne zadeva le
               jetnikov in tistih, ki jih nadzorujejo v skladu s strogo znanstvenimi postopki, to
               zadeva vse ljudi. Ni problem v trpljenju, ki ga je bilo na zemlji vselej preveč, niti
               ne v številu žrtev. Na kocki je človeška narava sama in čeprav se zdi, da ti
               eksperimenti niso uspeli človeka spremeniti, ampak ga zgolj uničiti in v za to
               ustvarjenih razmerah, v katerih se dosledno uresničujejo nihilistična bahavost "</q>homo
               homoni lupus<q>", se moramo spomniti nujne omejitve na eksperiment, ki zahteva globalni
               nadzor, da bi pokazal sklepne rezultate. Zdi se, da je totalitarno prepričanje, da je
               vse mogoče, doslej pokazalo le to, da je vse mogoče uničiti. Pa vendar so totalitarni
               režimi v svoji preteklosti navedli in odkrili, da obstajajo zločini, ki jih človeštvo
               ne more ne kaznovati niti odpustiti. Kadar je nemogoče postalo mogoče, je postalo
               zlo, ki se ga ne da kaznovati in odpustiti in ga ne moremo več razumeti in razložiti
               z zlemi motivi samointeresa, pohlepa, zavesti, sovraštva, hrepenenja po oblasti in
               bojazljivosti. Je jeza, jeza jih ne more maščevati, ljubezen prenesti, prijateljstvo
               odpustiti. Tako kot žrtve v tovarnah smrti ali luknjah pozabe v očeh krvnikov niso
               več človeške, zato najnovejša vrsta zločincev sega celo onkraj solidarnosti v
               človeški grešnosti. Stran 552."</q></p>
               <p>Boj s totalitarizmi ni ne lahek, še manj pa enostaven. Proučevanje totalitarizmov je
               zahtevno in po moje ni le v domeni zgodovinarjev, ki so se v času pred sprejetjem
               evropske resolucije in po sprejetju najbolj pogosto oglašali. Današnjo razpravo v
               Državnem zboru sprejemam in razumem le kot prispevek k obsežnejši razpravi, ki je
               bila sprožena v Sloveniji. Pogrešam poglede in odmeve vrste sociologov, filozofov,
               psihologov, teologov, antropologov, politologov in še mnogo drugih strokovnjakov, ki
               bi lahko s svojim vedenjem prispevali k osvetlitvi tako obsežne in zahtevne tematike.
               Kljub dejstvu, da je resolucija kratka in na videz enostavna, v sebi skriva številne
               nedorečenosti, ki zlahka pripeljejo v past posploševanj, zato smo do takih in
               podobnih tekstov precej zadržani - jaz osebno hladna. Bojim se, da bo razprava
               povzročila le bahavo kazanje s prstom na te ali one, da bo sprožila val obtožb brez
               repa in glave. Verjetno bo sprožila delitev na te in one in nerazumevanje ozadij,
               načinov in postopkov, utegne sprožiti sovraštvo, kar pa ni dobro. Razumevanje žrtev
               je najbolj pomembno, saj so žrtve pomembne. Pomembno je zavedanje o trpljenju
               konkretnih ljudi; Janka, Jožeta, Janeza, Majde, Marije, Mojce, in zavedanje o vseh
               tistih konkretnih tragičnih življenjih, trpljenjih, bolečinah, izgubah in usodah.
               Zavedanje o vseh posledicah grozodejstev je pomembno. Kar tako označevati posamezne
               totalitarizme brez oznak časovnih obdobij v procesu spreminjanja je sila nevarno.</p>
               <p>Jaz obsojam vse tiste, ki so sodelovali v teh številnih morijah, vse tiste, ki so
               pozabili na posameznika. Nikoli ne bom pozabila, da je moja mati bila v taborišču
               Ravensbrück, da sta moj star oče in stric bila v Gonarsu, da je mamina sestrična bila
               na Rabu. Nikoli ne bom pozabila njihovih pričevanj in vedno bom obsojala tiste, ki so
               to storili. Občudujem in se vedno znova sprašujem, kje so le zbrali pogum vsi tisti,
               ki so šli v partizane in se bojevali za svobodo slovenskega naroda kljub tako velikem
               sovražniku. Med njimi sta bila tudi moja mama in oče.</p>
               <p>Pohvaliti velja vse tiste svetovne politike, ki so zmogli toliko politične volje,
               drže in poguma, da se opravičijo in priznajo ter obsodijo ta in podobna dejanja, med
               njimi so Brandt, Putin, Merklova. Mi smo obsodili ničkolikokrat, država Slovenija in
               posamezniki Slovenije, dahavske procese in dejanja v Kočevskem rogu in ne nazadnje
               vse povojne poboje, tako Stanovnik in Kučan. Mislim, da smo o tem v Državnem zboru v
               preteklosti od leta 1995 in naprej o tem veliko napisali, angažirali številne
               strokovnjake in da smo o tem nekako prišli na jasno vsi.</p>
               <p>In kje so tisti, ki bi lahko kolaboracijo obsodili vsaj na simbolni ravni, pa tega
               niso storili? Majhen, drobčkan korak. Kaj to pomeni? Države so se med seboj
               razlikovale in se še vedno razlikujejo in nikakor ne gre jih enačiti vse kar počez in
               označevati kar tako, saj nas je zgodovina naučila, da so ravno krizni časi, ki
               porajajo izme in totalitarizme vseh časov in vrst.</p>
               <p>Če je ta resolucija le politični bombonček za nekatere evropske države - kaj pa mi v
               našem parlamentu lahko naredimo glede na dejstvo, da je že sprejeta? Naj bom nekoliko
               bolj konkretna. V Državnem zboru je bila izdelana študija, o kateri ste že vsi
               govorili; obravnava vrsto zadev, je bila narejena na podlagi anket, odgovorile so kar
               večina držav in smo ugotovili, da večina držav te resolucije in obravnavala. Študija
               žal ne vsebuje mnenje in poglede na to, kako se to rešuje na Danski in na Finskem. Ta
               študija je izkazala raznolikost načinov in postopkov obravnave številnih drugih
               resolucij, ki jih obravnava Evropski parlament. Vse sprejete so objavljene na spletu
               in v Uradnem listu Evropskega parlamenta. V preteklem letu so v Evropskem parlamentu
               obravnavali na stotine podobnih resolucij. Naj omenim, da v nemškem Bundestagu ni
               bilo posebne reakcije in tudi ne želje po razpravi o resoluciji. Enako senat na
               Nizozemskem ni obravnaval tega dokumenta, tako tudi na Poljskem, Portugalskem, v
               Romuniji, Španiji, na Švedskem in v Angliji. Bilo bi mi ljubše, če bi obravnavali in
               razpravljali o številnih resolucijah s področja delovnega prava, delovne zakonodaje,
               zaposlovanja. Vesela bi bila, da bi vso to množico uporabili za reševanje problemov,
               ki jih lahko le predvidimo, saj bodo posledice krize trpeli le najboljši in šibki.
               Pomislimo na aktualne delavke Mure.</p>
               <p>In naj zaključim z Jaspersonom, ki pravi: <q>"Ne zapusti niti preteklemu niti
               predhodnemu. Gre za to, da smo popolnoma predani sedanjosti."</q> Hvala.</p>
            </sp>
            <sp xml:id="SDZ5-Izredna-12-2009-09-08.sp74">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer.</p>
            </sp>
            <sp xml:id="SDZ5-Izredna-12-2009-09-08.sp75">

               <speaker>DUŠAN KUMER:</speaker>

               <p>Hvala lepa za besedo, gospod podpredsednik. Spoštovane kolegice in kolegi! Moram
               priznati, da imam malo težave, glede na to, da v tej dvorani sedita samo dva kolega,
               ki sta bila v času, o katerem danes govorimo, eden star dve leti, drugi pa tri leta,
               vsi ostali smo pa rojeni daleč po vojni in seveda morajo naše diskusije sloneti na
               zgodovinskih virih ali pričevanjih, zato mi zadostuje seznanitev s tekstom in vsebino
               takšne revolucije, kot je ta evropska revolucija, ki je načelna in splošna, kot člana
               širše evropske družine. Ne strinjam pa se seveda s slovensko inačico interpretacije
               te resolucije, kar je nenazadnje bilo danes dokazano poleg mnogih razprav, ki so bile
               v zadnjih mesecih, tudi z uvodom, ki ga je danes dal predlagatelj. Mnogo preveč je
               bil ta uvod nestrpen in daleč od tega, da bi gojil strpnost in približevanje spravi,
               vendar jaz sem optimist in še vedno upam.</p>
               <p>Preveč je bilo besed iz tako imenovanega antikomunističnega besednjaka, jaz sem vam
               za vzorec prinesel 6 knjižic iz leta 1935, 1936, 1937, 1938 in 1939, to je taka
               antikomunistična literatura, ki je izhajala vsakih štirinajst dni, šlo je za Časopis
               za duhovno pobudo in prosveto. Veliko teh stavčnih členov ali pa povezav najdem v tej
               knjižici in tudi v tej diskusiji, ki se danes odvija, ampak tako kot sem povedal, jaz
               sem še vedno optimist in še vedno upam, da resolucija, ki jo danes obravnavamo, nima
               namena poleg obsodbe vseh vrst totalitarizmov in avtoritarnih sistemov, tudi
               današnjih, spreminjati in zanikati nekaterih jasnih zgodovinskih dejstev. Na primer,
               da bi nam kar tako iz zgodovinskega spomina nekako izginil dan, ko je Nemčija napadla
               in okupirala rajnko državo in ko se okupatorskim silam priklonili in izdatno pomagali
               tako pri okupaciji - poudarjam, okupaciji - kot izsiljevanju in pošiljanju v
               koncentracijska taborišča na tisoče in desettisoče domoljubov domači slovenski
               izdajalci in kolaboranti. Še več; da bi zgodovinski spomin lahko postopoma prevzel
               dejstvo, mnenje, da so nas ti kolaboranti in izdajalci skušali ob pomoči nemških in
               italijanskih fašističnih in nacističnih sil rešiti pred komunističnim totalitarizmom.
               To bi pa bil zares precedens v sprevračanju zgodovinskih dejstev. In v taki smeri
               poslušam zadnja dva meseca tudi razprave in diskusije o tej resoluciji v slovenskem
               prostoru. Kajti nobena evropska država med drugo svetovno vojno ni tako dolgotrajno
               in tako v velikem obsegu kolaborirala z okupatorji, ki so zasedli njihovo ozemlje in
               izvajali nad njenim prebivalstvom nezaslišano nasilje, kot je to veljalo prav za
               Slovenijo - po zgodovinarju, gospodu Janku Pleterskem.</p>
               <p>Torej, takšno splošno resolucijo na evropski ravni, ki politikom in političnim
               strankam držav Evropske unije omogoča, če se odločijo za razpravo v političnih
               organih, kot je tudi naš Državni zbor, da po samopostrežnem principu izenačujejo in
               zlorabljajo različne pojme in orodja, ne vodijo k spravi in ozaveščanju o nevarnostih
               avtoritarnih sistemov in ravnanj; tudi danes. Ravno obratno. Načeloma sicer obsodba
               avtoritarnih in totalitarnih režimov, ki jih je bila polna Evropa v 20. stoletju, se
               pri nas, v Sloveniji, skuša skoncentrirati pretežno na nasilje komunističnega
               sistema, brez razlikovanja med temi sistemi v Evropi, pri tem pa se relativizira
               kolaboracija.</p>
               <p>Zato še enkrat poudarjam, vzemite si, lahko pridete tudi k meni, imam 50 takih
               knjižic, in boste videli, kako je potekal že pred vojno, ko še ni bilo komunističnega
               nasilja in revolucije med vojno in povojnih pobojev, kako je potekal ta
               antikomunistični boj na slovenskih tleh. S takšnim odnosom se, hočeš ali nočeš,
               spreminjajo zgodovinska dejstva. Medvojna protifašistična koalicija med Sovjetsko
               zvezo, Veliko Britanijo in Združenimi državami Amerike se prevrednoti, saj Sovjetsko
               zvezo postavljamo skozi te diskusije na stran okupatorja, ko se izenači s fašistično
               Italijo in nacistično Nemčijo, odporniška, partizanska gibanja pa postanejo
               komunistične revolucije, pripadniki kolaboracije pa pošteni protirevolucionarni
               borci, ki so se skupaj z okupatorjem borili proti najhujšemu zlu, kar je bilo večkrat
               danes tudi poudarjeno, komunizmu. Torej, ta razlaga resolucije, da je oboroženi boj
               kolaborantskih političnih sil na strani fašističnega in klerfašističnega
               totalitarizma boj za demokracijo, je najmanj absurdna. In prav to lahko zadnje dni
               intenzivno poslušamo pri nas, v Sloveniji. Še več! Tak način in pristop ter vsebina
               razprave odstopa od smisla načel, ki so zapisana v tej resoluciji, o kateri sami
               pravite, naj jo sprejme Državni zbor. Samo tri stvari vam bom iz te resolucije
               citiral. Resolucija namreč sama zase pravi, da <q>"ni celovita in da povsem objektivnih
               razlag zgodovinskih dejstev ni. Da nobeno politično telo nima monopola nad razlago
               zgodovine,"</q> in na koncu, da <q>"politične razlage zgodovinskih dejstev ne morejo biti
               vsiljene z večinskimi sklepi parlamentu."</q> Torej, resolucija sama o sebi pove, da gre
               za nek kompromističen tekst, ki je nastal zaradi sprave na evropski ravni, med dediči
               vzhodnoevropskih in zahodnoevropskih totalitarnih in avtoritarnih sistemov.</p>
            </sp>
            <sp xml:id="SDZ5-Izredna-12-2009-09-08.sp76">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Cvetka Zalokar Oražem.</p>
            </sp>
            <sp xml:id="SDZ5-Izredna-12-2009-09-08.sp77">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Danes smo večkrat lahko slišali trditev, da ne želimo obsoditi
               totalitarizmov. Ne vem, od kod izvira in kje ima temelj ta trditev. Vsaj kar se
               Poslanske skupine Zares tiče, bom ponovno citirala tisto, kar sem povedala ob
               predstavitvi: <q>"V Poslanski skupini Zares obsojamo vse oblike totalitarizmov, vključno
               s komunizmom."</q> Ne vem, kaj je še treba povedati in na kakšen način je treba povedati,
               razen seveda na tistega, ki si ga želite vi in ki ima tudi, kot sem danes že omenila,
               vedno neke notranjepolitične cilje in vsebine, skrite za tem. Obsodba je bila jasna,
               bila je glasno izrečena in mislim, da se neprestano ponavljanje, da koalicija,
               vključno s stranko Zares, ne želi obsoditi totalitarizma - menite, da se bo pač to
               prijelo, če bo sto in stokrat ponovljeno. Zato stoprvič ponavljam, da smo v Poslanski
               skupini Zares zapisali in povedali, da obsojamo vse oblike totalitarizmov.</p>
               <p>Seveda pa predlagatelji mislijo, da je to moč doseči izključno na en način - s tem,
               da potrdimo in obravnavamo evropsko resolucijo o totalitarizmu in zavesti. Zakaj je
               temu tako, se mi danes vse bolj jasno izrisuje: zato, ker so za nekaterimi temi
               trditvami, še enkrat ponavljam, notranjepolitični cilji. Kajti dolgo ste trdili, tudi
               po medijih in na javni sceni, da bomo evropskost pokazali samo s tem, če bomo to
               resolucijo potrdili tudi v parlamentu. Ko smo si vzeli čas in povprašali druge
               evropske države preko raziskovalnega oddelka, kako je s tem, se je pokazalo, da
               nikjer, niti v enem evropskem parlamentu niso posebej sprejemali niti posebej
               razpravljali o tej resoluciji.</p>
               <p>Zgolj v Odboru za evropske zadeve estonskega parlamenta je takšna razprava bila. Jaz
               vas danes sprašujem, in želim, da mi pogledate v oči, kajti pred mesecem dni, štirimi
               tedni, petimi tedni ste to trdili na vseh nivojih - da je samo to način, s katerim
               bomo v Sloveniji lahko izrazili svoje nestrinjanje s totalitarizmi. Zdaj se je
               pokazalo, da temu pač ni tako. In še mnogo takšnih, bom rekla, manipulacij je bilo
               danes prisotnih v razpravi. Nenazadnje je predsednik odbora rekel, in zelo odločno
               nastopil, češ da je koalicija zahtevala oziroma da zahteva, da se resolucija črta.
               Tega amandmaja danes ni na seji, ta amandma je bil umaknjen, vendar ste ga veselo
               izkoriščali za to, da bi pokazali na neke namene, ki so zadaj. Podobno kot tudi pri
               primeru, zakaj vprašanja, zakaj je zaprta Huda jama. Zakaj je zaprta Huda jama -
               želeli ste pač podtakniti, da gre za ideološke razloge. To niso ideološki razlogi, ni
               fer, da to izkoriščate na takšen način, razen seveda, če boste pogledali pedigre
               tiste rudarske inšpektorice, ki se je za to odločila iz varnostnih razlogov -vsaj
               tako sem jaz razumela stvar - iz varnostnih razlogov, da se določene stvari
               pripravijo, da bo nadaljnje delo v Hudi jami varno, zato da se zaščitijo živi ljudje.
               In ni fer in ni korektno in je skrajno neprimerno, da se vprašanja postavljajo tako.
               Kajti ljudje, ki neprestano ne berejo vseh medijev, bodo seveda zelo hitro razumeli,
               češ aha, najbrž so spet ti iz koalicije na nek perverzen način ustavili tudi to. To
               bo treba, dragi kolegi, dokazati ali pa imeti neke druge argumente kot samo retorično
               vprašanje.</p>
               <p>In še naprej. Spet je bil citiran del razprave, ki smo jo predstavili v Poslanski
               skupini Zares, češ totalitarizmi so različni, ampak - zlonamerno - češ mislimo pa, da
               so nekateri totalitarizmi takšni, da imajo bolj človeški obraz. Tega, dragi moji, jaz
               nisem rekla v imenu naše poslanske skupine. In bom še enkrat prebrala: <q>"Razlike pa
               so, pa to hočemo ali nočemo priznati, v zgodovinskih dejstvih, v vzvodih, ki so jih
               omogočili, krivdi, ki jo imajo in čutijo nekateri v zvezi s tem."</q> V državah, ki smo
               jih omenjali, ki imajo silno različne stvari, o tem smo govorili, o teh niansah.
               Evrope se ne da in evropskih totalitarizmov se ne da in to kaže tudi ta resolucija,
               tako preprosto dati v en lonec in staliti. So težave, so problemi in to kažejo
               dolgotrajna pogajanja in to kažejo tudi današnje razprave v našem parlamentu. So
               problemi pri tem in samo na to smo opozarjali, samo na to.</p>
               <p>In še na koncu popravek, tu pa želim povedati, da je prišlo do napačnega branja pri
               tem, da totalitarizmi so vedno obsojanja vredni, še posebej pa so tragične žrtve teh
               totalitarizmov, tu je prišlo do napake pri branju teksta. Jaz upam, da ne bo to
               izrabljeno, zato tudi zdaj izkoriščam priložnost za popravek, v neke zlonamerne
               interpretacije, tako da upam, da je s tem vsaj ta del zgodbe pri tej interpretaciji
               zaključen.</p>
            </sp>
            <sp xml:id="SDZ5-Izredna-12-2009-09-08.sp78">

               <speaker>PODPREDSEDNIK MAG. VASJA KLAVORA:</speaker>

               <p>Gospod Franci Kek, prosim.</p>
            </sp>
            <sp xml:id="SDZ5-Izredna-12-2009-09-08.sp79">

               <speaker>FRANCI KEK:</speaker>

               <p>Hvala za besedo. Amandmaja ne bom podprl, kajti kot je dejala kolegica Oražmova,
               želi opozicija ustvariti vtis, kot da je koalicija proti resoluciji, kot da ne
               nasprotuje vsem totalitarizmom, slišali smo besede, kot da črtamo evropsko
               resolucijo, jo hočemo nadomestiti, celo enačenja Ljubljane in Moskve smo bili
               deležni. Opozicija želi ustvariti vtis, kot da delujemo v nasprotju z ostalimi
               evropskimi parlamenti. Nasprotno, SDS želi narediti nekaj, česar ni naredil nobeden
               izmed evropskih parlamentov, želi, da se o tej resoluciji tukaj razpravlja, se jo
               obravnava, glasuje, se objavi v Uradnem listu. V Evropi so se seznanili s to
               resolucijo in to je bilo dovolj. Seznanili smo se tudi mi. In v tej resoluciji so
               obsojeni vsi totalitarizmi, s komunizmom vred, tudi z našim komunizmom, s komunizmom
               vse do leta 1990. S tem nimam težav.</p>
               <p>Moramo pa biti pošteni in povedati, da niso bili vsi komunizmi enaki, da je bil naš v
               blažji obliki kot nekje v Sovjetski zvezi, vzhodni Evropi, na Kitajskem. Je pa vreden
               obsojanja vse do leta 1990. Posledica vašega predloga, da to danes obravnavamo, je
               zgolj to, da ponovno govorimo, kdo je kaj slabega naredil pred 60-imi, 70-imi leti in
               nič drugega.</p>
               <p>Še enkrat poudarjam: resolucija je sprejeta, amandmajev ne bom podrl.</p>
            </sp>
            <sp xml:id="SDZ5-Izredna-12-2009-09-08.sp80">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič. Prosim.</p>
            </sp>
            <sp xml:id="SDZ5-Izredna-12-2009-09-08.sp81">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Noben parlament v Evropski uniji te resolucije
               ni potrjeval, ampak se je z njo samo seznanil. Amandmaja ne bom podprl, ker
               spreminjati resolucijo, sprejeto v Evropskem parlamentu, se ne da sprejeti.</p>
               <p>Resolucija, sprejeta v Evropskem parlamentu, zaznamuje totalitarizem fašizma,
               nacizma in komunizma. V razpravah se vedno omenjajo trije totalitarizmi in se jih
               meri po število nedolžno pobitih ljudi, kršenju človekovih pravic, pravic do
               premoženja in človekovega dostojanstva. Fašizem in nacizem sta trajala do vojaškega
               poraza bloka, komunizem pa je v različnih oblikah in z različnimi sredstvi preživel
               vse do padca berlinskega zida. V razpravah ni veliko slišati o Slovencih in razpravi
               v Sloveniji, vendar je ključno, da se prepozna, identificira ter prizna zločine iz
               preteklosti, kar pomeni, da se da simbolno zadoščenje žrtvam.</p>
               <p>Slovenija je edina država v Evropi, ki je bila priča več totalitarnih režimov,
               izkusila je režim fašizma, nacizma in komunizma, kar je sigurno pogojevalo v različna
               razmišljanja, ki pa so pripeljala ljudi do tiste stopnje, da so v usodnih trenutkih
               razmišljali drugače, kot bi sicer. Seveda bi morala tudi Cerkev prispevati k temu, da
               se zgodovinska dejstva prikažejo celoviteje in objektivno, kajti totalitarizem ni
               samo oblika skrajno nedemokratičnega in nehumanega političnega sistema, pač pa je v
               prvi vrsti način mišljenja in čutenja, je skušnjava, sicer je ena izmed njih, vendar
               ena najnevarnejših, ki vedno preizkuša človekovo zrelost.</p>
               <p>Totalitarizem povezujemo s politiko, oblastjo, državo in sistemom, ki pa lahko vedno
               preraste iz malega v velik totalitarizem, saj je neomajen in teži, da se razširi v
               vse pore družbe. Sigurno si tega ne želimo, da se ponovi, zato se moramo nenehno
               upirati, ga zatirati in ohranjati demokracijo, kot si jo vsi želimo. Ločiti je treba
               narodnoosvobodilni boj in se zahvaliti vsem, ki so sodelovali v tem nepravičnem in
               krvavem boju, ki je zahteval veliko žrtev poštenih in zavednih Slovencev, ter
               pripeljali ta boj do končne zmage. Povojne poboje, kjer so bili žrtve tudi nekateri,
               ki so se borili na strani zmagovalcev, pa jim režim ni prizanesel, pa je treba
               obsoditi. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp82">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Potrč. Prosim.</p>
            </sp>
            <sp xml:id="SDZ5-Izredna-12-2009-09-08.sp83">

               <speaker>MIRAN POTRČ:</speaker>

               <p>Hvala lepa. Jaz sem trdno prepričan, da je s strani koalicije in opozicije bilo
               večino pomembnih stvari povedanih in da bomo se ponavljali, kar bo veljalo najbrž
               tudi za mene in se vam opravičujem. Zato stvari ne bom razlagal, bom poskušal samo
               lapidarno trditve povedati.</p>
               <p>Prvo, nam se danes v razpravi gospoda Janše očita, bom rekel, da smo v Sloveniji
               bili tisti, ki se nam je zdelo, da je resolucija tako pomembna, da moramo o njej
               začeti javno razpravo, razpravo v ustreznih matičnih delovnih telesih in tudi na
               Državnem zboru, in da smo torej mi zakrivili, da imamo danes izredno sejo Državnega
               zbora na to tematiko. Vemo, da to ni res, da je to čisto sprenevedanje, ker vemo, da
               je zahteva za obravnavo te resolucije prišla s strani SDS-a in kasneje Nove
               Slovenije, in vemo, da ste s podpisi zahtevali izredno sejo Državnega zbora. Če bi
               dobronamerno želeli obravnavati resolucijo, potem ne bi tudi vi kot predlagatelji
               razprave ugotavljali razlike, ampak ugotavljali stične točke. In če bi ugotavljali
               stične točke, bi morali priznati, da gre s strani vseh koalicijskih strank za
               priznanje, da so vsi totalitarizmi nesprejemljivi, da gre za obsodbo vseh
               totalitarizmov, da gre za sočustvovanje z vsemi žrtvami in da gre za jasno stališče,
               da je treba z aktivnostmi v sleherni evropski državi, pa tudi drugje, ampak gre za
               evropsko resolucijo oziroma 27-ih držav, storiti vse, da se v nobeni obliki
               totalitarni režimi in posledice, ki jih prinašajo, ne bi ponovili.</p>
               <p>To so dejstva. Vi pa delate razlike tam, kjer jih dejansko ni. Zahtevate, da mora
               parlament sprejeti resolucijo, ko vemo vsi, da to enostavno ni potrebno. Obsojate
               koalicijske poslance, da smo neevropski, vsaj tako ste trdili na matičnih delovnih
               telesih, če ne bomo sprejeli resolucijo z aklamacijo in bomo menili, da zadošča, če
               jo sprejmemo na znanje po obravnavah v dveh matičnih delovnih telesih. Stalno v
               podtekstu prinašate stališča, ki govorijo o tem, da posamezniki ali stranke koalicije
               opravičujejo totalitarizme, opravičujejo komunizem, da se komunizem še vedno <q>"plazi
               in vleče"</q> po Sloveniji in podobno. To so vse insinuacije, ki enostavno niso resnične
               in pač poudarjajo, da želite videti predvsem razlike, ne pa tistega, kar nas
               povezuje. Rekel bom naslednje: od nas, koalicijskih strank, se zahteva stalno znova,
               da se opravičujemo za neka dejanja, ki so bila storjena v preteklosti. Tudi vi,
               spoštovane gospe in gospodje, s svojimi strankami imate predhodnice, ki jih jasno, v
               svojih programskih dokumentih poveste. Ali ste se v imenu teh predhodnih kdaj
               opravičili: tudi za storjene napake, tudi za kolaboracijo, ki je bila, tudi za
               dejstvo, da je kolaboracija nesporno prispevala in povečala število žrtev, ne glede
               na to, kako je bila ideološko utemeljena, pa tega vedno znova mi od vas ne zahtevamo.
               Ali je Rimskokatoliška cerkev kot institucija, kolaboracijo ocenila za
               nesprejemljivo, ne pa samo posamična ravnanja njihovih pripadnikov? Tudi ni! Zato
               seveda morate razumeti, da stalne obtožbe, stalne zahteve na neko opravičevanje
               morajo spodbuditi neustrezen občutek in odpor zoper vaša ravnanja. Posebej zato, ker
               smo pač mi ali pa jaz osebno, prepričani, da je kolaboracija bila in da se poskuša
               tudi ta kolaboracija z vašimi ravnanji opravičevati. In da je bilo sodelovanje z
               okupatorjem v času druge svetovne vojne nesprejemljivo ravnanje.</p>
               <p>Jaz vem, da je neprijazno citirati, ampak ministrski predsednik Churchill je že
               natanko 27. februarja 1944 izjavil, citiram: <q>"Partizanski borci maršala Tita so edini
               v Jugoslaviji, ki se uspešno borijo proti Nemcem. Danes vam zagotavljam, da bomo Tita
               in njegove borce podprli z vsemi močmi."</q> Urednik londonskega radia Svobodna Evropa
               Lord Harrison pa je 6. marca 1944 k temu sporočil: <q>"Boriti se proti Titu in
               narodnoosvobodilni vojski pomeni boriti se proti Veliki Britaniji, Ameriki in Rusiji.
               Tiste reakcionarne elemente, ki se iz kakršnihkoli razlogov bojujejo proti tej
               osvobodilni vojski, bodo Združeni narodi smatrali za sovražnike zaveznikov in za
               izdajalce."</q> Trde besede, mnogo trše kot jih kdajkoli vsaj jaz uporabljam, hočem pa
               povedati, da je prav, da se tudi to sliši.</p>
               <p>Nam ste danes poskušali očitati, da ne priznamo zločinov v Hudi jami. Nihče tega ni
               rekel, vse povojne usmrtitve in povojne poboje smo kot zločin priznali. Bom pa rekel
               še nekaj, kar bo spet dvignilo temperaturo pri vas. Vi pa mnoga prikrita grobišča
               politično zlorabljate, kot da gre v slehernem primeru za politični obračun ali z
               domobranci, ali s političnimi nasprotniki, ali z nemčurji, da uporabim ta izraz, ali
               z veleposestniki, ki jim je takratna oblast želela vzeti zemljo, ne pa, da se ob
               koncu vojne 100.000 in več pripadnikov različnih vojska valilo preko Slovenije, da so
               bile tukaj tudi zaključne operacije, da so te operacije bile kdaj pa kdaj tudi grobe,
               da se v tistem času res niso ljudje pokopovali tako kot civilizacijski pokop pomeni
               in da so nastale iz tega tudi razne jame, jarki, tankovski in podobno, in niste za
               to, da bi se najprej odkrilo, za koga dejansko gre, ampak v svojih stališčih govorite
               o tem, da Slovenija ni samo po vojni pobila cca 12.000, lahko je 1000 več ali manj -
               ne me držati za besedo, ker si tudi zgodovinarji niso še pri tem enotni - vrnjenih
               domobrancev, ampak da je na slovenskih tleh pokopanih 100.000 in več žrtev
               komunističnega nasilja. Dragi gospe in gospodje, to ni res in prav bi bilo, da ne bi
               zlorabljali v sramoto Slovenije takšnih dejstev! Enako velja za to, da na vsak način
               želite Slovenijo priključiti vzhodnemu bloku, to ste poskušali tudi v času, ko je
               Slovenija predsedovala Evropski uniji. Slovenija formalno, jaz poudarjam formalno,
               vsebinsko pa še toliko bolj, ni bila članica vzhodnega bloka. To najbrž jaz vem,
               mnogi od vas pa tudi, in to enostavno potvarjate zato, da bi rekli, da je bil v
               Sloveniji enak totalitaren komunistični sistem kot v Sovjetski zvezi. In kadar kdo to
               pove, jaz sem to povedal kot nesprejemljivo, potem nihče ne upa objaviti celega
               citata, ampak objavlja samo delčke, da bi ja bil sam dopadljiv.</p>
               <p>Torej, če bi želeli in če želimo pomagati drug drugemu, in pomagati predvsem k
               umiritvi v Sloveniji, če želimo pomiriti ljudi med seboj, potem nehajmo drug drugega
               obtoževati in sprejmimo dejstvo, da smo pripravljeni in smo soočeni z zgodovino, ki
               je na Slovenskem bila. Da smo za to, da se ta zgodovina, ki še ni v celoti odkrita,
               dopolnjuje, poglablja. Gotovo bo to poglabljanje pomenilo tudi nova spoznanja. Mi smo
               jih pripravljeni sprejeti in so koristna, vendar ne obtoževati brez dokazov samo
               zato, ker vam to v neki trenutni politični situaciji odgovarja.</p>
               <p>Hvala.</p>
            </sp>
            <sp xml:id="SDZ5-Izredna-12-2009-09-08.sp84">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo razpravljati o amandmaju k prvemu poglavju in naslovu? Vidim, da.
               Prijava teče.</p>
               <p>Besedo ima gospod Roberto Battelli.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp85">

               <speaker>ROBERTO BATTELLI:</speaker>

               <p>Hvala lepa.</p>
               <p>Mi zdaj razpravljamo o deklaraciji in amandmajih. Jaz sem mnenja, da bi moral tekst
               resolucije nastopiti v okviru deklaracije, da se točno ve, s čim smo se seznanili, če
               ne drugega, in da priznamo spoštovanje lastnemu delu. Da ne prisilimo ljudi, ki bi
               kdaj to gledali, da bi potem sami na internetu izbrskali tekst resolucije Evropskega
               parlamenta. So načini, kako se da to narediti. Tako v tem delu jaz v celoti podpiram
               amandma. Predvsem pa zaradi tega, - in to je bilo citirano od nekaterih kolegov, tudi
               gospod Kumer-, ker ta resolucija vsebuje določene zadeve, ki so zelo pomembne in ki
               vnašajo uravnovešenost v ta tekst, mu dajo digniteto dokumenta, ki je bil lahko s
               tako večino sprejet v Evropskem parlamentu.</p>
               <p>Resolucija Evropskega parlamenta, aprila letos, 2. aprila je bila sprejeta, se
               sklicuje v dveh pomembnih točkah na deklaracijo Evropskega parlamenta iz septembra
               2008, ki govori o žrtvah stalinizma in nacizma in ki govori o paktu
               Ribbentrop-Molotov ali Molotov-Ribbentropu. Ta deklaracija je bila predlagana od -
               jih nisem uspel prešteti vseh, ampak jaz mislim, da jih je okoli 300 članov
               Evropskega parlamenta je to resolucijo predlagalo septembra 2008, med predlagatelji
               je sedanji predsednik vlade, je gospod Jelko Kacin, je gospa, se opravičujem, imam
               amnezijo, Romana Jordan Cizelj - se opravičujem tudi njej, ker se nisem takoj spomnil
               njenega imena - in pa seveda Lojze Peterle, torej, štirje od takratnih naših
               predstavnikov. Oni so predlagatelji, niso glasovali za to, oni so predlagali
               evropskim državam obeleževanje 23. avgusta iz teh in teh razlogov in v tem dokumentu
               je to enačenje med stalinizmom in nacizmom. Enačenje - v čem? Enačenje je v žrtvah! O
               tem, o tej deklaraciji, o tej resoluciji, o kateri sedaj razpravljamo, tudi o neki
               drugi resoluciji neke druge parlamentarne skupščine, da je ne omenjam, javnost v
               Sloveniji sploh ni bila obveščena na noben način, ki bi bil organski, nikoli. Od
               predsednika češke vlade ob predstavitvi tega v Evropskem parlamentu sem jaz delček
               govora slišal pred nekaj dnevi v oddaji Studio ob sedemnajstih. Zakaj je temu tako?
               In, da ne govorimo o tem. Jaz pogrešam zunanje ministrstvo, lahko marsikaj pojasni
               tudi v zvezi z mano in s tem, kar se je čez poletje, in še traja, meni zgodilo,
               zaradi tega, ker sem predlagal en tekst, ki točno sledi temu, kar Evropa dela,
               preprosto. Kakorkoli, Svet zunanjih ministrov Evropske unije, tudi naš gospod Žbogar,
               je 15. junija letos sprejel tole, citiram: <q>"Evropska vest in totalitarizem, sklepi
               Sveta. Svet je ob dvajseti obletnici demokratičnih sprememb v državah srednje in
               vzhodne Evrope sprejel naslednje sklepe. Svet se strinja s stališčem Evropskega
               parlamenta, izraženem v Resoluciji o evropski vesti in totalitarizmu, da je treba
               zaradi povečanja evropske osveščenosti o zločinih, ki so jih zakrivili totalitarni
               režimi, ohraniti spomin na bolečo evropsko preteklost, saj bi bilo brez obujanja tega
               spomina težko doseči spravo. Svet ceni prizadevanja držav članic in Evropske komisije
               na tem področju in pozdravlja poziv Evropskega parlamenta za ustanovitev tako
               imenovane platforme evropskega spomina in vesti, ki bi zagotovila podporo povezovanju
               nacionalnih organizacij in institucij za preučevanje totalitarnih režimov in
               ozaveščanje o njihovih zločinih ter medsebojno sodelovanje teh organizacij. Da bi
               pospešili napredek na tem področju, Svet poziva Evropsko komisijo, naj v celoti
               uporabi vse ustrezne obstoječe finančne instrumente, med drugim tudi program Evropa
               za državljane."</q></p>
               <p>V tem kompleksnem branju teh dokumentov in tudi teh sklepov tiči tudi spoznanje, da
               vse partikularnosti danih situacij v danih obdobjih in v danih državah pridejo v
               poštev skozi tako delovanje. Se pravi, resolucija, ta resolucija je nekaj, kar krovno
               poskuša omogočiti tako ozaveščanja kot tudi delo na tem. Finalizacija je pa v spravi.
               Zakaj? Zaradi tega, ker ta sprava je verjetno stvar vsake članice posebej in vseh
               članic skupaj tudi. Obenem ta resolucija poudarja pomen varovanja, konstantnega
               varovanja, človekovih pravic in pravice do dostojanstva slehernega človeka. To je
               temelj demokracije. Če se to ne dogaja v vsaki državi posebej, v vsaki družbi
               posebej, potem je tudi demokracija imperfektna. To niso floskule. Ponavljam, jaz sem
               za to, da se tekst resolucije pojavi v okviru deklaracije; nobenemu ne bo padla krona
               z glave zaradi tega. Vsi bomo točno vedeli, o čem smo razpravljali, in vse možne
               špekulacije bodo s tem spravljene v kontekst neke širše razprave v parlamentu. Toda
               akt, ki ga bomo sprejeli, torej deklaracija, bo vseboval vsaj vsebino, o kateri smo
               razpravljali - vsak po svoje, seveda. Hvala.</p>
            </sp>
            <sp xml:id="SDZ5-Izredna-12-2009-09-08.sp86">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Dejan Levanič.</p>
            </sp>
            <sp xml:id="SDZ5-Izredna-12-2009-09-08.sp87">

               <speaker>DEJAN LEVANIČ:</speaker>

               <p>Hvala lepa za besedo, gospod predsedujoči. Moram reči, da je kar nekaj besed, tudi
               grobih, bilo izrečenih danes na tej seji. Predvsem pa se mi zdi zelo problematičen
               neiskren namen, kako želimo priti do te tako imenovane sprave, kako želimo pomiriti
               eno in drugo stran, predvsem pa ljudi, ki so tudi čustveno vezani na to obdobje in ki
               so doživeli največ bolečine in gorja. Posebej se moram vprašati, ali je res namen te
               seje takšen, kot je, glede na to, da nobeden od evropskih parlamentov, torej
               parlamentov drugih evropskih držav, ni te resolucije obravnaval na tak način, in da
               se posebej porablja cel dan razprave samo za to - in to je iskren namen Slovenske
               demokratske stranke in Slovenske ljudske stranke -, da se ponovno deli ljudi na vaše
               in naše, kavboje, Indijance, rdeče, črne in tako naprej. To je iskren namen današnje
               seje. In to je zelo problematično v današnjem času, ko govorimo, da bi želeli
               narediti korak naprej.</p>
               <p>Prej smo slišali očitek, da gre za prikrivanje realnega stanja v državi, da gre za
               prikrivanje tega, kaj se dogaja na področju gospodarske krize. Res je, ampak samo s
               strani Slovenske demokratske stranke in Slovenske ljudske stranke. Če ni več idej,
               potem je to treba povedati. Če so kakšne ideje, je prav tako treba povedati, da
               stopimo skupaj, še posebej v času, ko morajo biti ljudje enotni, da se naredi korak
               naprej, ne pa, da se takoj na prvi septembrski seji začne s temo, ki ponovno deli
               ljudi na eno in drugo stran.</p>
               <p>Tudi od gospoda Tanka smo prej slišali, da posiljujemo javno mnenje s svojo resnico,
               da obujamo totalitarizem in tako naprej. Resnično ne vem, kdo v tem parlamentu je
               danes predlagal to sejo, kdo karkoli obuja in kdo deli ljudi na naše in vaše. Še
               posebej, recimo, je to malo večje vprašanje mlajše generacije, ki nekako stopa v
               realen svet, ki se zaposluje, ki je mogoče bila rojena v Jugoslaviji, odraščala pa
               sigurno v demokratičnem sistemu, in prav je, da tudi ta generacija ve, da je bil
               partizanski boj domoljuben boj, brez njega ne vemo, kje bi danes ta država bila
               oziroma v čigavi lasti bi bila, to je dejstvo, ki ga na vsak način ena ali druga
               politična opcija želi ob svojih trenutkih spremeniti. Napačno! Zakaj napačno? Zato
               ker je veliko političnih strank - vse politične stranke v tem parlamentu - v svojih
               programih že obsodilo kakršnokoli nasilje, že obsodilo totalitarne režime in tako
               naprej, vendar to nikdar očitno ni dovolj, še vedno znova se želi potvarjati
               zgodovino, se želijo organizirati javne razprave, kjer se mora ponovno obujati ta
               debata in deliti ljudi na naše in vaše.</p>
               <p>In zakaj, recimo, je dovolj, da se s to resolucijo seznanimo, da se seznanimo, da
               vidimo, kakšno je bilo stanje, in da ne pospešujemo na vse politične režime, ki so
               bili kakorkoli organizirani v preteklosti? Eno izmed dejstev je tudi to, da je
               besedilo resolucije v Evropskem parlamentu predlagalo 17 poslank in poslancev, ki so
               večinoma z desne politične opcije, in še pomembnejše, večinoma iz držav, kjer je
               povojni režim pripeljala okupacija sovjetske rdeče armade, torej v državah Poljske,
               Latvije, Estonije in tako naprej. In zato slovenski nacionalni parlament, Državni
               zbor, vsaj po mojem mnenju, težko sprejme neko resolucijo, ki posplošuje in
               generalizira zgodovino. Popolnoma tehnično je tudi dejstvo, o tem je bilo danes že
               veliko rečenega, da ni v navadi, da nacionalni parlamenti sprejemajo resolucije, ki
               so bile sprejete ali potrjene že v evropskem parlamentu. In ko govorimo o nekaterih
               drugačnostih v režimih, je treba jasno in glasno povedati - in očitno bomo ta dejstva
               morali v Sloveniji govoriti na levi politični opciji-, da smo imeli v Sloveniji in
               Jugoslaviji izviren upor proti okupatorju in narodnoosvobodilni boj, medvojno
               sodelovanje z zahodnimi zavezniki in enakopraven položaj tudi v zaključnih vojnih
               operacijah; da smo se leta 1948 uprli Stalinu in resoluciji informbiroja, kar je
               razlika tega sistema, ki je bil pri nas; da smo s samoupravljanjem začeli graditi
               izvirno inačico socializma; da smo že po letu 1960 začeli odpirati svoje meje proti
               Zahodu, ne samo za blago, temveč tudi za drugačne ideje, ki so prihajale: da smo
               postali eden od nosilcev politike neuvrščenih kot odgovora na blokovsko delitev sveta
               in na prilaščanje pravice velesil, da po svojem vzoru tudi z orožjem krojijo svetovni
               red; da smo uveljavljali drugačen vzorec federalizma in krepili položaj narodov in
               njegovih republik in da se je, vsaj v Sloveniji, koncem 80-ih let uveljavila
               demokratična alternativa, ki je tudi znotraj enopartijskega sistema in federacije
               uspela zagotoviti demokratičen prehod v večstrankarski sistem, parlamentarno
               demokracijo in tržno gospodarstvo, ter končno zagotoviti tudi lastno osamosvojitev.
               To so dejstva, ki jih je treba tudi na glas povedati, ne glede na to, kdo od nas
               pripada kakšni politični opciji. In res je, da je režim v Sloveniji oziroma v
               Jugoslaviji v obdobju med 1945 in 1990 bil prav gotovo avtoritaren režim in je imel
               tudi elemente totalitarnosti, ni pa bil v celoti totalitaren.</p>
               <p>Vlada Republike Slovenije je v svoji obrazložitvi glede na resolucijo obsodila vse
               oblike nasilja, kakršnegakoli kratenja človekovega dostojanstva ter temeljnih pravic
               in svoboščin, tako kot v naših programih političnih strank najdemo te zapise prav
               vsi. Če bi le iskreno mislili s tem, bi že s to temo končali, ampak ne, vedno znova
               se pač vračamo v parlament in delimo v bistvu ljudi in jih kregamo med seboj.</p>
               <p>Zato je po mojem mnenju najprimernejši odziv na omenjeno resolucijo Evropskega
               parlamenta prav dosledno spoštovanje človekovega dostojanstva, svobode, demokracije,
               načela pravne države ter spoštovanje človekovih pravic in temeljnih svoboščin, ne
               zgolj na papirju, drage kolegice in kolegi, ampak tudi realno, v praksi, vključno s
               pravicami in spoštovanjem vseh žrtev totalitarizmov, avtoritarnih režimov ali
               množičnih kršitev človekovih pravic. Kar pa je prav, je pa to, da bomo v prihodnje
               oziroma v nadaljevanju današnjega dne dokončali že načrtovane državnozborske postopke
               sprejemanja sprememb Zakona o žrtvah vojnega nasilja in Zakona o vojnih grobiščih,
               kar lahko predstavlja tudi učinkovito reagiranje na konkretna vprašanja iz resolucije
               Evropskega parlamenta o evropski zavesti in totalitarizmu. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp88">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima gospod Franco Juri.</p>
            </sp>
            <sp xml:id="SDZ5-Izredna-12-2009-09-08.sp89">

               <speaker>FRANCO JURI:</speaker>

               <p>Hvala, predsednik. Najprej ena ugotovitev. Biti komunist v 30. letih v Italiji,
               Nemčiji ali kasneje v Španiji je bilo pogumno dejanje. Biti protikomunist v 50. letih
               v vzhodni Evropi, v Sovjetski zvezi je bilo pogumno dejanje. Biti antikomunist danes,
               tukaj, ni pogumno dejanje. Je dejanje skrajnega in lagodnega konformizma.</p>
               <p>Včeraj je Silvio Berlusconi takoj dokazal, da se zlahka da zlorabiti sicer
               utemeljeno resolucijo, kakršna je resolucija proti totalitarizmom, in to v dnevnem
               političnem boju. Včeraj je dobesedno izjavil, da je 90% medijev v Italiji
               komunističnih ali katokomunističnih, pomeni katoliško komunističnih. Berlusconi, ki
               ga zelo navdihujejo take resolucije, seveda, in jih zlorablja za svoj dnevnopolitični
               boj, je takoj izkoristil to in sedaj širi mnenje o tem, da nam grozi ponovno
               komunizem in da nam grozijo komunisti. Sedaj je to velika floskula. Mislim, da se
               zavedamo prav vsi.</p>
               <p>Nekdo je rekel, da je enakost totalitarizmov predvsem v žrtvah. To delno drži, ampak
               le delno. Ta enakost bi bila primerljiva tudi z žrtvami držav in sistemov, ki
               totalitarni niso in ki so bile prav tako dejavne na mednarodni šahovnici po II.
               svetovni vojni v času, ko ni bilo več II. svetovne vojne. Ali smo že pozabili
               Vietnam? Ali smo že pozabili Alžirijo? Ali smo že pozabili na tisoče in tisoče
               civilnih žrtev kolonialnih vojn, kjer niso bili glavni protagonisti niti Sovjetska
               zveza niti bivši totalitarizmi premagani, ampak demokratične države. Ko govorimo o
               žrtvah, bodimo korektni. Ko govorimo o datumih, bodimo korektni. 23. avgust - zakaj
               smo ga izbrali? Zakaj ga je Evropski parlament izbral? To je datum znanega pakta,
               sporazuma Ribbentrop-Molotov. Res je, zgodilo se je 23. avgusta 1939. leta. Ali morda
               kdo ve, kaj se je zgodilo skoraj eno leto prej, 30. septembra 1938? Münchenski
               sporazum, ki je bil prvi sporazum, ki je odprl vrata na stežaj Hitlerju, da bi
               anektiral Avstrijo in da bi napadel Češko. In po tem sporazumu - kaj se je še
               zgodilo? Zgodil se je konec demokratične španske republike. Kdo je priznal Franka,
               takoj, še preden bi se končala vojna? Prav tako zahodne sile. Med tem ko Sovjetska
               zveza je bila še na strani republike, mimogrede.</p>
               <p>Torej, če mi ekstrapoliramo iz konteksta, iz zgodovinskega konteksta, in ciljamo le
               na en datum, le na eno dejanje, ustvarjamo zelo nekorekten okvir za razumevanje vsega
               tistega dogajanja in zakaj so se stvari dogajale. Brez skrbi, ne opravičujem tistega
               pakta, pakt Ribbentrop-Molotov je bil zločinski pakt in zločinski pakt je bil tudi
               Münchenski pakt, kjer sta Daladier in Chamberlain dejansko podprla Hitlerja, in še
               Mussolini je bil zraven. Dobro, upam da tega ne pozabimo, da je zgodovinski kontekst
               še kako pomemben.</p>
               <p>Na koncu. Če smo tako korajžni, da obsojamo nekdanje komunizme, tudi slovenski,
               jugoslovanski komunizem, itd. - a premoremo kot parlament eno jasno obsodbo zločinov,
               ki se dogajajo danes in kjer tudi mi kot država posredno sodelujemo? Pred štirimi
               dnevi je Natova vojska bombardirala talibane in povzročila poboj približno 90-ih
               Afganistancev med temi tudi civilnega prebivalstva, otrok, žensk, itd. To je bil samo
               zadnji primer v nizu podobnih postranskih škod - tako jih imenuje danes demokratični
               svet. Danes se dogajajo zločini na račun civilnega prebivalstva in mi molčimo in
               tukaj bomo zapravljali 14 ur za resolucijo, ki govori o preteklosti.</p>
               <p>Dobro, bodimo dosledni do preteklosti, ampak, prosim, tudi v stvarnosti.
               ...<stage>/Aplavz./</stage>...</p>
            </sp>
            <sp xml:id="SDZ5-Izredna-12-2009-09-08.sp90">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Vito Rožej.</p>
            </sp>
            <sp xml:id="SDZ5-Izredna-12-2009-09-08.sp91">

               <speaker>VITO ROŽEJ:</speaker>

               <p>Hvala lepa, za besedo, predsedujoči. Kolegice in kolegi.</p>
               <p>Tudi sam gledam na tematiko, ki jo danes obravnavamo, tako kot je kolegica Irglova
               rekla, z neke čustvene in časovne nevezanosti do teh dogodkov. Sama sicer pravi, da
               so dogodki iz polpretekle zgodovine zame, in verjamem, da še za marsikaterega
               mlajšega poslanca in poslanko v tem parlamentu - ne gre za nikakršno polpreteklo
               zgodovino, ampak za preteklo zgodovino, če ne že dolgo preteklo zgodovino. Tako je to
               že nekaj, kar vsaj meni nakazuje na eno svetlo luč na koncu predora, kar se teh
               debat, ki jih danes poslušamo, tiče.</p>
               <p>V imenu predlagateljev današnje seje je ob koncu kolega Cukjati zaključil s,
               pravzaprav, neko zloveščo prerokbo, da če podpore tej resoluciji in amandmajem, ki so
               jih predlagali, ne bo, Slovenija ne bo združena. Zdaj, če besedo <q>"združena"</q> zamenjamo
               z enim starejšim izrazom <q>"zedinjena"</q>, lahko govorimo o enem od dveh političnih
               projektov, okrog katerih se je ta narod zedinil - ali združil, če želite!Eden je bil
               iz novejše zgodovine - slovenska osamosvojitev, drugi pa je bil ta program Zedinjene
               Slovenije, ki je nastal, zdaj bo že malo več kot 150 let tega. Jaz ne dvomim, da so
               vsi trije tukaj omenjeni totalitarizmi in še kakšen drug avtokratski režim, med njimi
               prav gotovo katolicizem, škodili temu programu Zedinjene Slovenije zato, da ni mogel
               biti izveden v popolnosti. Velikokrat, ne vedno - velikokrat se je v slovenski
               zgodovini na račun svetovnonazorskega prepričanja zanemarila nacionalna komponenta
               našega bivanja. Pač, zdaj je popolnoma vseeno, ali je šlo za nek strah pred
               avtokratskim, pravoslavno monarhijo v primeru plebiscita na Koroškem leta 1920, ali
               je šlo mogoče za eno drugo ideološko zaslepljenost leta 1945 na tem istem Koroškem -
               ko, kaj pa jaz vem, špekuliram, nimam podatkov o temu in najbrž jih bom tudi težko
               dobil - se je v zameno za vrnitev 10 tisoč in kolikor je bila že prej omenjena
               številka, domobrancev špekuliralo s slovenskim ozemljem. Vsekakor je šlo to na škodo
               te države. En totalitarizem - fašizem je na zahodni meji našega etničnega ozemlja 20
               in več let izvajal, - mogoče pa kje še dlje oziroma še danes, bo kdo rekel - etnično
               čiščenje, kar je tudi šlo na škodo tega programa Zedinjene Slovenije. Paktiranje
               reakcionarnih ali konservativnih sil z nacizmom v času druge svetovne vojne prav
               gotovo ne moremo šteti kot doprinos k programu Zedinjene Slovenije. Skratka, ta
               Slovenija je bila od totalitarizmov očitno še precej razklana.</p>
               <p>Od kod pa ta neznosna lahkost vplivanja vseh totalitarizmov na Slovence? Odgovor na
               to, seveda, ni enostaven, ampak že precej globoko v zgodovino smo šli, pa nič ne bo
               narobe, če bomo šli še kakšno desetletje nazaj. Kulturni boj je bil tukaj omenjen in
               tudi to današnje sprejemanje resolucije se je želelo videti v luči kulturnega boja.
               Od kod pa izhaja ta kulturni boj? Mnogo preden se je kakršnokoli komunistično nasilje
               porodilo, ko se je dalo komuniste na območje Slovenije šteti s prsti ene roke, je
               katoliški ideolog dr. Anton Mahnič izjavil, <q>"ne sprave, ampak ločitev duhov, to je
               tisto kar potrebujemo"</q>. In to je za današnji čas grozljiva misel. Podporniki takšne
               politične ideologije bi se seveda morali ograditi od takih izjav. Sprava, ne pa
               ločitev od duhov, je tisto, kar danes potrebujemo, in v to smer bi morala iti seveda
               tudi prizadevanja današnjih poslancev in poslank slovenskega parlamenta. Veliko so že
               kolegi tudi o tem povedali.</p>
               <p>Sam bi se ob tem dotaknil tudi točke K te resolucije, o kateri danes govorimo.
               Govori o tem, da kot Evropa ne bo združena, ne samo seveda Slovenija, če ne bo
               sposobna oblikovati enotnega pogleda na svojo zgodovino, če ne bo priznala nacizma,
               stalinizma ter fašističnih in komunističnih režimov kot skupne zapuščine in če ne bo
               izvedla poštenih in poglobljenih razprav o njihovih zločinih v prejšnjem stoletju. In
               mi tega nismo naredili. Mi nismo izvedli poštenih in poglobljenih razprav o teh
               zločinih v prejšnjem stoletju. Seveda se mogoče trudimo kdaj pa kdaj v tem Državnem
               zboru in tudi kje drugje, da bi to pot začeli, ampak ne moremo reči, da to
               restrukturirano in z neko željo po spravi počnemo.</p>
               <p>Tisto, kar je v današnjem času meni bolj pomembno je tudi to, na kar je že kolega
               Levanič opozoril, da smo vsakodnevno pozorni ne samo izraze totalitarizma, ampak tako
               kot tudi resolucija sama omenja, avtoritarnosti, ker to je seme vseh totalitarizmov.
               Od tod zraste to zlo. In kaj nam, recimo, pomaga, da je ta Državni zbor sprejemal
               oziroma potrjeval, denimo, resolucijo Organizacije Združenih narodov o pravicah
               žensk, če pa smo kljub temu dejstvu lahko, recimo, na matičnem delovnem telesu ob
               obravnavi evropske resolucije deležni mačističnega, šovinističnega provociranja s
               strani predsednika in avtokratskega vodenja tega odbora. Kaj smo naredili? Nič nismo
               naredili, če se ne bomo seveda v vsakdanjem življenju na majhnih stvareh sami pri
               sebi odločali prav in pravilno. Odločitve iz preteklosti, ki so bile napačne, so pač
               bile. Nič hudega, tako kot je, recimo, kolega Žerjav rekel, če bo sledilo opravičilo
               in odpuščanje. In to je pot, ki je prava, opravičilo in odpuščanje; vsak naj začne
               pri sebi. Sam nisem prepričan, da je v tem procesu sprave leva stran, da tako rečem,
               tista, ki mora zdaj narediti naslednji korak. Sam sem tudi že omenil, kdo je ta, ki
               je ta kulturni boj nekako uvedel, kdo je tisti, ki mora zdaj obžalovati svojo napačno
               odločitev, ker šele, ko nekdo z nasprotne strani sliši obžalovanje, lahko tudi sam
               odpusti. Obžalovanje s te strani je bilo slišano - odpuščanje, upam, da bo sledilo,
               če ne prej, kdaj drugič. Upam pa, da že danes tekom dneva, ker naslednji dve točki
               dnevnega reda, ki sta pred nami, sta točno takšni, ki sta lahko kamenček v mozaiku,
               ki bo pripeljal do sprave. Hvala.</p>
            </sp>
            <sp xml:id="SDZ5-Izredna-12-2009-09-08.sp92">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Branko Grims.</p>
            </sp>
            <sp xml:id="SDZ5-Izredna-12-2009-09-08.sp93">

               <speaker>MAG. BRANKO GRIMS:</speaker>

               <p>Hvala. Najprej dovolite, da izrazim globoko spoštovanje do tega, kar je povedal in
               storil gospod Roberto Battelli. Kajti dokazal je z dejanji, ne samo na OVSE, ampak
               tudi in predvsem danes tu, da je dejansko po vrednotah Evropejec. Namreč, izrecno je
               podprl naš amandma in s tem torej resolucijo o evropski zavesti, ki - kot ste
               nekateri že navedli - zajema brez izjeme prav vse pojavne oblike totalitarizma,
               nacizma, stalinizma ter fašističnih in komunističnih režimov, in je s tem dokazal, da
               vse meri z enakimi vatli. Kako zelo to pogrešam pri vas!</p>
               <p>Poglejte, v tem delu, kjer govori o totalitarizmih, je res to resolucija o
               preteklosti. Toda v tistem delu, kjer govori o evropski zavesti, pa je to še kako
               resolucija o prihodnosti. Ker izrecno poudarja razliko med tragedijami preteklosti in
               sedanjo svobodno demokratično združeno Evropo ter njenimi vrednotami. To pa je prav
               tista razlika, ki je ta parlament nikoli ni zmogel. Ni sprejel nikoli nobene
               deklaracije ali česarkoli v tej smeri. In resolucija se poklanja vsem žrtvam, brez
               izjeme, kar je veliko in tudi edino evropsko pietetno dejanje.</p>
               <p>Včasih je res lepo biti član SDS. Ne samo, da je ta resolucija na nek način
               postavila vrednostni okvir - in to sem imel v resnici v mislih, ko sem najprej
               predlagal, da se gre z njo v parlament in potem tudi na izredno sejo na simbolni dan,
               23. avgusta, kajti to je bil prvotno moj predlog. In lahko si predstavljate, kako sem
               vesel, da imam danes tu priložnost o tem govoriti, ampak predvsem zato, ker sem član
               SDS, ki iskreno obsoja tako nacizem, tako fašizem v vseh pojavnih oblikah kot tudi
               vse povojne totalitarizme. In smo pri tem vsi lahko iskreni. Pri vas so pa težave,
               naj jih ponazorim v dveh primerih. Seveda, ko gre za povojno dogajanje, zmrznete
               oziroma, kot je rekla poslanka SD, <q>"ste hladni"</q> - če citiram. Ampak tudi ko gre za
               začetno obdobje druge svetovne vojne, imate hude logične težave. Prej sta se dva od
               vaših sklicevala na Bazovico in na TIGR. Veste, nerodna situacija pri tem pa je v
               naslednji zgodbi, ki jo lahko s številnimi pričami kadarkoli dokažem, če bo potrebno.</p>
               <p>V Kranju je bil krasen spomenik tigrovcem, bil je zapuščen v prejšnjem režimu, trava
               ga je prerasla, bil je umazan, nihče ga ni obiskoval. Potem ko je v Kranju mestno
               občino Kranj prevzel Demos, smo tisto očistili, uredili lepo, piatetno, kot se
               spodobi v poklon prvim dejanskim žrtvam slovenskega boja proti fašizmu, in priredili
               ustrezno slovesnost. Takrat je šel mimo en vaš kolega iz največje vladne stranke,
               starejši strankarski kolega, se delal norca, glasno žalil vse nas, ki smo bili tam,
               teatralno pljunil po tleh, se krohotal in potem odšel. Ne boste verjeli, isti človek
               desetletje kasneje je bil glavni govornik ob tem istem spomeniku, potem ko se je
               zamenjala kranjska oblast in je tranzicijska levica postala oblast na občini Kranj,
               in s prstom kazal na nas kot zagovornike fašizma in nacizma! Ej, dobro jutro! Kdo pa
               je očistil tisti spomenik, ker je bil spomenik iskrenemu neideološkemu boju zoper
               nacizem in fašizem? Mi smo ga! Kje se bili pa vi takrat? Zato povem to zgodbo, ker ta
               tako perfektno simbolizira to sprenevedanje, ko zlorabljate junaški boj proti dvema
               totalitarizmoma nacizmu in fašizmu vedno takrat, ko s tem hočete opravičiti svoja
               lastna dejanja ali pa svoja lastna zagovarjanja kot v danem trenutku. Kako neevropsko
               je to, kako neevropsko je to!</p>
               <p>Kako vas številke pri tem same postavljajo na laž, kajti tisto, kar je prej iz
               največje vladne stranke napačno citirala ena kolegica, je na odboru že pravilno
               citiral podpredsednik Državnega zbora, gospod Potrč, ko je povedal, da so obsodili
               poboj 12600 domobrancev - citiram po spominu, ampak izrecno je pisalo <q>"domobrancev"</q>.
               Ja, se strinjam, bili so ljudje, takrat ni bilo več zmagovalcev in poražencev kot na
               dan konca druga svetovne vojne, takrat bi moral vsako stvar presojati sodišče. Ampak,
               kje ljudje božji so pa vsi ostali? Kajti na slovenskih tleh je bilo pobitih po zelo
               verodostojnih ocenah, obstajajo silno različne številke in dokler vseh dostojno ne
               pokopljemo, kar je civilizacijska norma, da se jih vzdigne od tam, kjer so bili živi
               zakopani ali pa razstreljeni v nekih luknjah in da se jih pokoplje v skupno kostnico,
               z imeni in priimki, da ljudje vemo, kje je grob. To je 2000 let civilizacijska norma,
               samo v slovenski kulturni smrti se je to nekje izgubilo. In ne glede na to, da točne
               številke niso ocene, ki so zelo verodostojne, gibljejo pa se tam nekje od 130.000 pa
               celo do 300.000, kot je najhujša, ki sem jo nekje v knjigi uspel prebrati. Veste,
               koliko je bilo vseh domobrancev? Toliko kot je pisalo, za eno divizijo, pobitih pa 10
               do celo morda, upajmo, da je ta številka le pretirana, 30-krat toliko ljudi. In
               obžalovali ste samo tiste. Zakaj? Zaradi piara. To je v resnici polovičarstvo, ki
               temelji na piaru, zato da potem s tem opravičujete to, kar se je takrat zgodilo. To
               ni nobeno opravičilo, ker je že itak nalogično, na napačni predpostavki, so bili tudi
               domobranci ljudje, za božjo voljo! Ampak, kje pa so tukaj vsa tista dekleta, katerih
               kitke je nekdo preštel tam na vhodu, ki so bili živi zazidani v Hudi jami? Kje so vsi
               civilisti, kje so vsi pripadniki tujih vojska? To se je pa zamolčalo, kajti vse to je
               pa genocid. Poboj tujih vojska se kaznuje brez zastaranja po še celo takrat
               ratificiranih mednarodnih pogodbah, politični genocid, ki je v resnici bistvo
               povojnega političnega dogajanja na slovenskih tleh, je pa zločin, ki ne zastara po
               mednarodnem pravu. V temu grmu v resnici tiči zajec in zato, ker se iz tega
               izmotavate, je stvar tako zelo neevropska. In poglejte, kaj se potem v opravičevanje
               tega reče: <q>"da se oporeka resoluciji, zato ker v njej ni časovnih omejitev in ker gre
               za nerazumevanje okoliščin in metod."</q></p>
               <p>Zdaj pa dovolite samo dvoje. Prvič, kot član SDS in kot demokrat obsojam vsak
               totalitarizem kadarkoli in kakorkoli se je pojavil brez kakršnihkoli časovnih
               omejitev in to je evropska norma, to piše tudi v evropski deklaraciji o evropski
               zavesti. Ampak, tisto kar pa sploh ne morem razumeti, in to je bilo pa upravičeno z
               vaše strani, pa je, da imam problem. Imam problem v tem, da ne morem razumeti
               okoliščin in metod, da se je lahko mladoletne deklice žive zazidalo v Hudo jamo, ne
               morem razumeti tega, da se je ljudi sleklo do golega, zvezalo z bodečo žico in se jih
               potem nekatere ustreljene, nekatere žive zmetalo v jamo in so na koncu razstrelili
               zemljo nanje, da so umirali bog vedi koliko dni v najhujših mukah. Teh metod in teh
               okoliščin povojnega dogajanja v Sloveniji pa jaz resnično ne razumem in jih ne bom
               nikoli razumel. Ampak veste, kaj pa je vaš problem? Tudi vsa Evropa tega nikoli ne bo
               razumela. To je pa vaš problem. In zaradi tega, ker vi operirate s tem pojmom
               nerazumevanja okoliščin in metod in da ni časovnih omejitev, s tem z vsako vašo
               nadaljnjo razpravo samo dokazujete, kako zelo upravičene so bile naše pripombe, da je
               to vaše oporekanje tej resoluciji neevropsko. Vsak evropski parlament, tistih držav,
               ki so končale z enostrankarstvom, s totalitarnim režimom, s katerimkoli
               enostrankarskim režimom, je z neko deklaracijo, resolucijo, zakonom, kakršnikoli
               aktom že, vrednostno opredelili, če hočete, bistvi tistega obdobja za nazaj in s tem
               odprl enotno izhodišče za naprej. To je bil nek generalni spravni akt, če uporabim ta
               izraz. Samo v Sloveniji tega nikoli ni bilo, pa je število smrtnih žrtev na
               slovenskih tleh, število zločinsko pobitih po drugi svetovni vojni bistveno večje
               glede na število prebivalcev kot v katerikoli drugi evropski državi! S tega vidika
               vse tiste primerjave, ki ste jih delali, in vsa tista vzporedja, so bila ravno tako
               neevropska, kot je to, da si danes pred vsem tem poskušate zakrivati oči in spraviti
               razpravo nekam drugam.</p>
               <p>Še enkrat povem, povsem neevropsko je, da se hoče to evropsko resolucijo o evropski
               zavesti, ki odpira perspektivo za naprej, zavreči in se jo nadomestiti s tem, da naj
               bi se s tem, za piar seveda, sprejemalo dva zakona, s preglasovanje in za povrh
               vsemu, kot kažejo nekatere izjave, da nekateri, ki so bili sopredlagatelji, niso niti
               vedeli za amandmaje - celo s prevaro. Ljudje božji, ali je to evropsko?! Tukaj, ko bo
               enkrat glasovanje o tem amandmaju, ki vsebuje besedilo evropske resolucije, in o
               amandmaju, ki predvideva njeno objavo v Uradnem listu Republike Slovenije, da to
               postane tudi naš uraden dokument, takrat pa se bo resnično videlo, kdo je Evropejec
               in bo glasoval za to rešitev in kdo ni.</p>
            </sp>
            <sp xml:id="SDZ5-Izredna-12-2009-09-08.sp94">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Besedo ima gospod Luka Juri.</p>
            </sp>
            <sp xml:id="SDZ5-Izredna-12-2009-09-08.sp95">

               <speaker>DR. LUKA JURI:</speaker>

               <p>Predsedujoči, jaz prosim, če so razprave lahko usmerjene v takšno smer, in to je moj
               predlog, da se jasno ve, komu se kaj očita. V zadnji razpravi sem slišal kar nekaj
               očitkov, tudi name, ker je bilo rečeno <q>"vaš problem"</q>, in v tem primeru potem mislim,
               da imam tudi pravico do replike. Če pa ne, pa prosim, da ko se takšne očitke pove, da
               se jasno naslovi, komu so določeni. Sicer so očitki neutemeljeni.</p>
               <p>Hvala.</p>
            </sp>
            <sp xml:id="SDZ5-Izredna-12-2009-09-08.sp96">

               <speaker>PODPREDSEDNIK MIRAN POTRČ:</speaker>

               <p>Jaz z vami, dr. Luka Juri, soglašam, na žalost pa ne morem zahtevati, kakšna je
               razprava. Tudi sam pa menim, da je zavestno takšna, da replika ne bi bila mogoča.</p>
               <p>Besedo ima gospod Matevž Frangež.</p>
            </sp>
            <sp xml:id="SDZ5-Izredna-12-2009-09-08.sp97">

               <speaker>MATEVŽ FRANGEŽ:</speaker>

               <p>Dragi moj prijatelj Luka, hvala za to intervencijo, tudi sam sem nameraval in tudi
               bom izrazil ogorčenje nad razpravo poslanca Grimsa. Mislim, da je v nasprotju,
               absolutnem nasprotju s tistim, kar bi sam vzel kot iskren namen obravnave resolucije.
               Namreč to, da presežemo razlike, ki obstajajo v slovenskem narodnem spominu, in da na
               teh temeljih, na spoštovanju razlik, ampak tudi spoštovanju bolečin in trpljenja, in
               da na teh temeljih zgradimo slovensko zavest, ki bo temelj nove slovenske
               prihodnosti.</p>
               <p>Pravijo, da papir prenese vse. Mladenka na papir zaupa najvrednejše skrivnosti
               svojega srca, s papirjem pogosto dokazujemo, kaj znamo in celo kdo smo, papir je
               najboljši dokaz v vseh sodnih postopkih, a vendar papir ne zmore tega, kar zmore
               srce. In če stopimo v to razpravo o evropskih zgodovini, o slovenski zgodovini
               iskreno, potem mislim, da se ne moremo pogovarjati o papirju, ampak se moremo
               pogovarjati o naših srcih. Pomaga nam ne evropske resolucija, ne domače izjave in ne
               kamen, v katerega bomo izklesali geslo žrtvam, če nas bo pri tem vodilo sovraštvo,
               kot smo ga malo prej videli, manifestiranega s strani gospoda Grimsa. Ne bo pomagalo,
               ker to ne bo zacelilo tistih ran, ki dejansko obstajajo v tem narodovem spominu in če
               bi bili odgovorni do te bolečine in tistega trpljenja partizanskih ali domobranskih
               vrst, potem bi morali v to debato vstopiti drugače in že z razpravo pokazati na
               pieteto, ki jo te žrtve zaslužijo.</p>
               <p>Jaz bi spomnil na neko geslo, ki ga nosi Evropska unija, to geslo je združeno v
               različnosti, to geslo samo nam pove, kako pestra je bila evropska zgodovina - ne 20.
               stoletja, ampak 2000 let in več. Kako različne so bile izkušnje narodov, kultur,
               mest, kaj šele družin! Spoznajmo, da so te razlike boleče in zelo intimne.</p>
               <p>Tudi sam prihajam iz družine z zelo raznovrstno izkušnjo, ne bom je opisoval v
               podrobnosti, ampak tisto, kar vem, je to, da bom vedno kot sin partizanske dediščine
               priznal nekomu drugemu, da je šel v nek boj, skladno z najboljšimi nameni svojega
               srca, zaradi značilnosti in zakonitosti okolja in vzgoje, ki jo je bil deležen.</p>
               <p>Ko sem v 90. letih oblikoval svojo politično zavest, sem bil prepričan, da sem
               komunist. In težko pristanem na to, da sta komunizem in nacizem enaka, ker en nosi
               idejo o tem, kako zagotoviti pravično družbo za vse, drugi pa, kako zagotoviti
               nadvlado neke rase. To sem rekel zaradi provokacije, ne zato, da bi dal vam prav,
               dragi moji.</p>
               <p>Skratka, zato v tej slovenski zgodovini ravno zaradi bolečine, ki jo nosi, dovolimo
               raznovrstnost izkušenj in si priznajmo zelo intimno, da to niso stvari, o katerih bi
               morali danes govoriti na pragu drugega desetletja 21. stoletja. Danes so pred
               Slovenijo izzivi, ki nas morajo združevati in jaz bi bil vesel, da bi v to današnjo
               razpravo vstopili z iskrenim namenom, da jo končamo. Žal razprave, ki jih danes
               slišimo, ne kažejo na to iskreno željo.</p>
               <p>Mislim, da je slovenska zgodovina velika. Sam bom s svojega pogleda na to slovensko
               zgodovino učil tudi svoje sinove, a ne s sovraštvom in z željo po maščevanju, ampak z
               upanjem in spoštovanjem in razumevanjem. Prav zato, ker so pred novimi generacijami
               morda največji izzivi tega naroda v vsej njegovi zgodovini, pa ne samo naroda, tudi
               planeta, in mislim, da ti izzivi zahtevajo drugačen pristop vseh nas. Evropska
               zgodovina in evropska bolečina se ne začne ne z nacizmom in tudi konča se ne s
               komunizmom. Naša skupna naloga bi morala biti, da se ne konča nekje v daljni
               prihodnosti, ampak da jo končamo čim prej skupaj. In zgradimo tisto, kar je bila
               napaka vseh režimov 20. stoletja, da so ignorirali željo človekovega srca po svobodi;
               nujnost skupnosti, da živi v odprti in povezani družbi, ki priznava medsebojne
               razlike in je sposobna živeti v sožitju. Jaz sem prepričan, da Slovenija zmore te
               modrosti.</p>
            </sp>
            <sp xml:id="SDZ5-Izredna-12-2009-09-08.sp98">

               <speaker>PODPREDSEDNIK MIRAN POTRČ:</speaker>

               <p>Hvala lepa. Za besedo je prosil gospod Boštjan Škrlec, državni sekretar na
               Ministrstvu za pravosodje.</p>
            </sp>
            <sp xml:id="SDZ5-Izredna-12-2009-09-08.sp99">

               <speaker>BOŠTJAN ŠKRLEC:</speaker>

               <p>Hvala lepa, gospod podpredsednik, za besedo. Spoštovane poslanke in poslanci! Kot
               predstavnik Vlade, ki je že podala svoje stališče o današnji temi, poslušam razpravo
               in ne morem, da se ne vrnem na tisto, o čemer je danes pravzaprav beseda. Veliko
               besed je bilo izrečenih o tem, kdo spoštuje žrtve, kdo jih ne spoštuje, kdo obsoja
               zločine, kdo jih ne obsoja, kdo podpira, ali ne podpira, ali obsoja totalitarne
               režime. A naj spomnim, da to ni tema današnje točke, ki je pred nami. Deklaracija, o
               kateri govorimo, se nanaša na resolucijo, ki jo je Evropski parlament že sprejel.
               Evropski parlament je totalitarizme obsodil in amandma, ki ga imamo pred seboj,
               govori o tem, ali bomo takšno resolucijo v Državnem zboru podprli ali pa se bomo z
               njo seznanili. Mogoče zveni pravniško formalistično, ampak razlika je v tej
               podrobnosti. Gre za vprašanje postopka. Postopek ni zgolj formaliziran, postopek je
               temelj demokracije. Jasna in vnaprej določena pravila odločanja so temelj za
               demokracijo, sicer je anarhija. In prav v tem primeru je treba narediti to, tako
               ločnico.</p>
               <p>Kaj je razlika med podporo deklaraciji, podporo resoluciji Evropskega parlamenta in
               med seznanitvijo z resolucijo Evropskega parlamenta? Resolucija Evropskega parlamenta
               je samostojen akt suverenega nosilca oblasti na evropski ravni, na ravni Evropske
               unije, Evropskega parlamenta. V njem, v tem dokumentu je Slovenija svoj del
               prispevala. Vsi slovenski poslanci v Evropskem parlamentu so to resolucijo podprli.
               Vendar pa je treba vedeti, da je to resolucija, ki jo sprejemajo poslanci iz vseh
               27-ih držav članic Evropske unije, in da je kot takšen seveda plod kompromisa, ki
               jemlje v račun vso raznolikost kulturnih, političnih, zgodovinskih dogodkov v vseh
               teh državah članicah. In kot tak dokument je bil ta dokument na ravni Evropske unije,
               seveda, sprejet in so ga slovenski poslanci tudi podprli, kot sem že povedal. Vendar
               pa, kot sem že povedal, je to dokument Evropske unije in vprašanje, ki je danes na
               mizi, je to, ali se za Državni zbor spodobi, da se s takim dokumentom zgolj seznani
               ali pa je, kot predlagajo stranke opozicije, primerneje, da se tak dokument podpre.
               Podpora tovrstnim deklaracijam oziroma resolucijam Evropskega parlamenta ni običajna.
               To ni nekaj, kar se zgodi vsaki dan. V tej razpravi so bile postrežene številke,
               koliko resolucij je parlament sprejel v zadnjih nekaj mesecih pred polletnimi
               počitnicami. Podpora temu dokumentu niti ni potrebna. Slovenija je namreč polnopravna
               članica Evropske unije, ima polnopravne poslance v Evropskem parlamentu in ti
               poslanci so polnopravno, odgovorno izpolnili svojo dolžnost, ko so glasovali za ali
               če bi glasovali proti tej resoluciji. Slovenija je ta del posla torej opravila.
               Naloga, ki jo ima Slovenija pred seboj po besedilu resolucije, je, da se z resolucijo
               seznani; in to počne Republika Slovenija v Državnem zboru sedaj že kar lep čas.</p>
               <p>Ali je torej treba podpreti to resolucijo? To je bilo tudi bistveno vprašanje, na
               katerega je v svojem stališču odgovorila Vlada. Vlada meni, da to ni potrebno. To po
               drugi strani kaže celo na neko podrejenost našega nacionalnega parlamenta v odnosu do
               Evropskega parlamenta ali do drugih parlamentov drugih držav članic. Kot je bilo
               danes že povedano in kot je bilo predstavljeno na Odboru za notranjo politiko, lahko
               vidimo iz primerjalne analize, da drugi parlamenti tej resoluciji niso posvetili
               takšne pozornosti in je niso obravnavali niti približno na tako visokem nivoju, kot
               je obravnavana danes na plenarni seji Državnega zbora. Kot sem že povedal,
               deklaracija zahteva zgolj to, da se parlamenti z njo seznanijo. To je bilo storjeno.
               In kar je bilo tudi že večkrat poudarjeno v tej današnji razpravi, nobena druga
               država članica oziroma nobena država članica ni izrazila podpore tej resoluciji, ker
               kot sem že povedal, iz pravnoformalnih razlogov to niti ni potrebno niti ni običajno.
               Če pa bi Državni zbor izražal podpor takšni resoluciji, bi pa s tem dejansko priznal
               svojo lastno slabost; slabost v tem smislu, da ni sposoben narediti ene kritične,
               pietetne analize svoje lastne preteklosti in da je odvisen od evropskega kompromisa,
               ki je sprejet od Baltika do najbolj južnega dela Jadranskega morja. Ali je to pot, ki
               jo želi Slovenija in Državni zbor pokazati svojim državljanom? Vlada meni, da to ni
               prava pot. Zaradi tega menimo, da je bolj primerno, če Državni zbor ocenjuje, da je o
               razpravi oziroma da je razprava o tem, ali kdo ne obsoja zločinov, ali kdo ne
               spoštuje žrtev, če je takšno razpravo treba opraviti, potem jo opravimo v tem
               parlamentu samostojno, suvereno kot nosilci oblasti v Republiki Sloveniji in
               upoštevajmo vse zgodovinske, krajevne in časovne okoliščine, ki so značilne za to
               državo. In se ne naslanjajmo na kompromis, ki je bil sprejet v okviru 27-erice v
               Bruslju. Če je to vprašanje tako pomembno, kot se iz te razprave zdi, da je, potem ni
               potrebe po tem, da jemljemo berglo. Zaradi tega je stališče Vlade, da je Državni zbor
               s tem, ko sprejme besedilo, kot je bilo predlagano in oblikovano na odboru, več kot
               izpolnil svojo dolžnost in da podprtje amandmajev, ki so bili danes vloženi, ni
               potrebno.</p>
               <p>Hvala lepa.</p>
            </sp>
            <sp xml:id="SDZ5-Izredna-12-2009-09-08.sp100">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo se je prijavil predlagatelj oziroma v imenu predlagateljev gospod France
               Cukjati.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp101">

               <speaker>FRANCE CUKJATI:</speaker>

               <p>Hvala za besedo.</p>
               <p>Sicer nisem hotel v imenu predlagateljev motiti razprave o vsebini resolucije, to
               bom želel na koncu, kot mi poslovnik dopušča. Vendar, ker je že prej bilo marsikdaj
               omenjeno kot argument proti obravnavi resolucije prav to, da parlament ne potrjuje
               resolucije, da to ni zakonodajni dokumenta v tem smislu in da je to pravzaprav
               nesmiselno. Ker pa se je zdaj tudi predstavnik Vlade spustil v oceno delovanja
               Državnega zbora, moram tudi jaz povedati svoje mnenje.</p>
               <p>Najprej bi rekel tako, da Državni zbor je že večkrat obravnaval podobne resolucije
               brez kakršnihkoli problemov in sprejel deklaracijo o podpori dokumentov. In sicer,
               leta 2002 smo s takšno posebno deklaracijo podprli Resolucijo varnostnega sveta
               Organizacije Združenih narodov o izraelsko-palestinskem sporu in prav tako s takšnim
               dokumentom resolucijo Interparlamentarne unije o boju proti terorizmu. Pa ni bilo
               treba. Lani oziroma, oprostite, leta 2007, v prejšnjem mandatu smo na predlog
               takratne predsednice Komisije za človekove pravice v Državnem zboru obravnavali
               Resolucijo Sveta Evrope proti nasilju nad ženskami. Tudi to ni bilo potrebno, vendar
               se nam je zdelo pametno in smo tudi tukaj z deklaracijo izrazili podporo tej
               resoluciji. Mislim, da Državni zbor lahko obravnava katerokoli politično vprašanje
               relevantno in tudi do tistega vprašanja zavzame svoje stališče. In to ne pomeni
               podrejenosti Evropskemu parlamentu ali kakšni drugi instituciji. Bila bi pa
               podrejenost, če bi po mnenju Vlade se odpovedal taki pravici in ne bi obravnaval ali
               sprejel podobnega sklepa. Verjetno je v parlamentarni demokraciji pomembneje, kaj
               misli parlament o delovanju Vlade kot pa, kaj misli Vlada o proceduralnih zadevah in
               o delovanju parlamenta. Toliko, gospod predstavnik Vlade.</p>
            </sp>
            <sp xml:id="SDZ5-Izredna-12-2009-09-08.sp102">

               <speaker>PODPREDSEDNIK MIRAN POTRČ:</speaker>

               <p>Hvala lepa. Postopkovno je prosil za besedo gospod Tanko.</p>
            </sp>
            <sp xml:id="SDZ5-Izredna-12-2009-09-08.sp103">

               <speaker>JOŽE TANKO:</speaker>

               <p>Hvala lepa za besedo. Spoštovani državni sekretar, ki ste danes predstavnik Vlade.
               Najbrž poznate ustavno ureditev Republike Slovenije. Najbrž poznate to, da so veje
               oblasti v Sloveniji ločene in da je Državni zbor neodvisna veja oblasti. In
               kakršnokoli poseganje Vlade v stališča Državnega zbora, v to, kaj obravnava Državni
               zbor in na kakšen način obravnava Državni zbor, je skrajno neprimerno in je
               nedopustno, da kdorkoli iz izvršne oblasti poučuje poslance o tem, kako in kaj naj
               delamo in kako in kaj naj ravnamo. Ker predsedujoči na to razpravo predstavnika Vlade
               ni interveniral, pa bi moral, kajti zaščiti bi moral integriteto Državnega zbora,
               predlagam, spoštovani predsedujoči, da ne dovolite tovrstnih razprav ali pa razprave
               predstavnika Vlade glede načina dela, vsebine dela, odločanja v Državnem zboru; o
               tem, kaj je primerno, da Državni zbor obravnava in kaj ne.</p>
               <p>Gospod kolega Cukjati je povedal, da je Državni zbor obravnaval že 4 podobne
               deklaracije, vse so predlagali takratni predstavniki koalicijskih strank, vse so
               predlagali tudi tisti, ki so sedaj predstavniki koalicijskih strank: gospa Potrata,
               gospod Borut Pahor in gospod Kacin. O vseh je razpravljal Državni zbor in vse je
               soglasno sprejel brez glasu proti. Brez glasu proti! In nihče tej razpravi ni
               oporekal. Danes, ko obravnavamo akt Evropskega parlamenta, pa se kar naenkrat
               ugotovi, da nekdo za nekaj ni pristojen, da ni smiselno, da ni potrebe, da o tem
               razpravljamo in tako naprej.</p>
               <p>Državni zbor razpravlja o vseh tistih zadevah, za katere so izpolnjeni pogoji za
               obravnavo in tudi odločanje v Državnem zboru. In prosim, spoštovani predsedujoči, da
               ne dovolite in ne dopustite več, da katerikoli predstavnik izvršne oblasti, ki na teh
               sejah sodeluje, ne razpravlja tako, kot je gospod državni sekretar. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp104">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Tanko, to je bilo vaše mnenje. Sam menim, da sem korektno vodil
               sejo. Vlada ima v skladu s poslovnikom pravico biti ne samo vabljena, temveč povedati
               stališča k vsaki točki dnevnega reda. Možnost ima prijaviti se kadarkoli. In gospod
               Škrlec je govoril samo o stališčih Vlade; ni niti poučeval, niti ni zahteval ali
               prepovedoval, česa sme ali ne sme delati Državni zbor. Vaša opažanja so vaša lastna,
               jaz pa mislim, da je gospod Škrlec korektno ravnal in ni nobenega razloga, da bi ga
               prekinil, še manj, da bi ga zdaj opozarjal. Hvala lepa.</p>
               <p>Besedo ima gospod Janez Ribič.</p>
            </sp>
            <sp xml:id="SDZ5-Izredna-12-2009-09-08.sp105">

               <speaker>JANEZ RIBIČ:</speaker>

               <p>Hvala. Spoštovane gospe in gospodje poslanci! Naša generacija je bila prikrajšana za
               mnoge resnice. Zato je resolucija, ki jo je pripravil in sprejel Evropski parlament,
               tudi končno prava podlaga, da tudi v naši državi počasi zaključimo s temi težkimi
               temami, menimo v Slovenski ljudski stranki. Prav zato menim, da bi bilo dobro dati
               podporo nič spremenjeni takšni resoluciji, saj nam daje lepo možnost, da se po toliko
               letih spravimo. To je tudi naša dolžnost, če želimo biti še naprej enakovredni člani
               Evropske unije.</p>
               <p>Resolucija izraža spoštovanje do vseh žrtev totalitarnih režimov, v našem primeru do
               vseh, ki so se borili proti fašizmu, nacizmu in komunizmu. Slovenci smo šele z zmago
               nad vsemi totalitarizmi 20. stoletja zaživeli svobodno in neodvisno v samostojni
               državi Sloveniji. Danes smo se znašli pred velikimi izzivi, kako razreševati nastale
               velike probleme v naši državi, kako razrešiti krizo, kako pomagati našim državljanom
               v teh težkih časih. Država Slovenija in slovenski narod namreč danes potrebujeta
               enotno politiko za izhod iz krize, ne potrebujeta pa delitve iz
               zgodovinsko-ideoloških nasprotij. Da bi se lahko bolje posvetili današnjosti in skrbi
               za našo mladino, ki nas bo nasledila, bom to predlagano resolucijo podprl. Hvala.
           </p>
            </sp>
            <sp xml:id="SDZ5-Izredna-12-2009-09-08.sp106">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Renata Brunskole.</p>
            </sp>
            <sp xml:id="SDZ5-Izredna-12-2009-09-08.sp107">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni!</p>
               <p>Današnja razprava, ne želim nikogar užaliti, vendar bojim se, da morebiti celo na
               nek način sprenevedanje nekaterih, me je ponovno pripeljalo do ene same pomembne
               potrditve. Skupaj z nami doma v Beli krajini živi 91-letna moževa babica, ki mi je v
               teh dneh, ko posluša napovedi sej Državnega zbora, po belokranjsko rekla: <q>"Ja,
               mislim, da bi se vi d'ca tam v Državnem zboru..."</q> - namreč ona nam sme tako reči po
               moji oceni, vsaj meni lahko. Vendar tukaj je mislila v tem smislu, da nikogar skoraj
               med nami ni toliko starega, da ne bi ona mogla biti mati skoraj vsakemu od nas,
               namreč pri 18-ih je postala mati. Osebno pa je doživela, kaj pomeni fašizem, kaj so
               prispevali partizani ali pa tisti, ki so jim kakorkoli pomagali, in kakšno trpljenje
               so prispevali oziroma povzročili domači izdajalci domovine. V njenem primeru so
               domačo novozgrajeno hišo, ki si jo je z mladim možem zgradila, požgali, požgali so
               vas, moža odpeljali in izgnali vse moške iz vasi v taborišče v Sredozemskem morju.
               Sama je ostala z majhnima otrokoma, 5-letnim in 3-letnim, in bežala v sosednjo vas
               pred ognjem, pred požigom k dobrim ljudem, ki so jih sprejeli.</p>
               <p>Dejstvo je, da tisti, ki kakorkoli kdaj hodite v Belo krajino, ali pa tisti, ki
               živimo tam, se zavedamo jasnih zgodovinskih dejstev in ohranjanja vrednot
               narodnoosvobodilnega boja, tako kot smo se v nedeljo v Črnomlju spomnili 65-letnice
               ustanovitve Slovenskega narodnoosvobodilnega sveta. Tam je praktično zasedal prvi
               slovenski parlament. Na to nas je v nedeljo spomnil predsednik Zveze borcev Slovenije
               tovariš Janez Stanovnik. In dvomim, da je kdo tukaj, da bi kakorkoli oporekal, da
               tovariš Stanovnik pri svoji častitljivi starosti, da je neke vrste fenomen, zaščitnik
               slovenskega naroda. Sam je tudi zelo jasno in ostro izrekel, da očitno je nekako
               želja, da bi nekateri želeli z revizijo zgodovine skriti izdajstvo domobranstva in
               kritizirati partizanstvo. Povedal je celo, da sedaj je celo poklican ali bo poklican
               zaradi svojih izjav na sodišče.</p>
               <p>Jaz ne morem v tem trenutku sama, sem še premlada, da bi kakorkoli sodila, vendar
               verjamem naši babici, ki je to doživela. Bela krajina kot takšna ima za nastanek
               slovenske državnosti poseben pomen, zato sem še posebej ponosna, da sem poslanka
               Državnega zbora, izvoljena ravno in tudi doma ravno v Beli krajini. Naš kolega mag.
               Vasja Klavora je letos v Črnomlju ob 65-letnici SNOS v februarju povedal: SNOS kot
               vrhovni predstavniški in zakonodajni organ slovenskega narodnoosvobodilnega gibanja
               in kasneje Ljudske Republike Slovenije je v času svojega obstoja deloval kot prvi
               slovenski parlament. Prvo zasedanje SNOS-a je mejnik v nastajanju slovenske
               državnosti in pomemben korak k parlamentarni demokraciji. Povedal je tudi, da je
               osvobodilni boj temeljil na vselej aktualnih vrednotah svobode, samostojnosti in
               nacionalne samobitnosti. Osvobodilni boj ostaja izraz neuničljive želje po preživetju
               naroda, to pa je tudi dokaz sposobnosti slovenskega naroda, da prestane tudi najhujše
               preizkušnje in genocidne grožnje.</p>
               <p>V Beli krajini pa se danes ljudje soočamo z drugim problemom, z gospodarsko krizo, s
               problemom brezposelnosti in to je tudi svojevrsten velik problem preživetja. Nekako
               ljudje pričakujejo od nas, da jim bomo pomagali, kolikor lahko. Vendar moram reči, da
               mi je žal, da danes moram celo izreči, da pri podjetjih, katerih lastniki so ljudje,
               ki so danes blizu tudi desni opciji, ljudje, ki so tudi blizu morebitnim nekaterim
               cerkvenim institucijam, ljudje, ki niso blizu samo levim, ampak tudi desnim, vendar
               danes tukaj smo vsi skupaj in moramo pomagati ljudem, ki so pomoči potrebni, ne pa
               tistim ljudem, ki danes poslušajo naše debate o tem, nas, tistih, ki se še rodili
               nismo v času druge svetovne vojne, razen z izjemo tistih, se opravičujem, ki ste to
               doživeli.</p>
               <p>Sama bom danes podprla seznanitev z resolucijo Evropskega parlamenta o evropski
               zavesti in totalitarizmu in tako kot je tudi predstavnik Vlade povedal, toliko in nič
               več. Hvala.</p>
            </sp>
            <sp xml:id="SDZ5-Izredna-12-2009-09-08.sp108">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ5-Izredna-12-2009-09-08.sp109">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi!</p>
               <p>Kolega Kontič je v svoji predstavitvi dejal, da razpoka, ki bi jo naj z resolucijo
               odpravili, je segla globlje. In to je s takšnim sladostrastjem povedal, da je bilo
               očitno, da se poslanska skupina veseli tega, da se razpoke, razdalje med nami večajo.
               In vse današnje razprave, praktično vse, mogoče je ena, dve izjemi s te strani,
               pričajo o tem, da je to političen načrt.</p>
               <p>Resolucija govori o spomni na žrtve treh totalitarizmov tu se pa govori samo o
               državljanski vojni, ki je, k sreči, zajela samo ljubljansko pokrajino. Vsi pa
               obsojate nas, Štajerce, in vse druge. Gospod Stanovnik, ki je bil prej omenjen,
               hujska po Sloveniji, da želimo politiki oprati s sebe greh izdajstva svojega naroda:
               mi, Štajerci! Ko so naši starši trpeli in se žrtvovali za partizanstvo!</p>
               <p>In poglejte, zaradi tega je Vladno zavračanje resolucije sramotno, je dvoličnost, je
               licemerstvo. In hkrati dokazuje to, da je ta režim, moram reči, da je to režim, s tem
               kar danes nastopa in da se neokomunizem plazi po Sloveniji in da je zagovor del
               komunizma in del stalinizma neverjeten. In to tudi vladna stališča dokazujejo, kot
               sem rekel, da je demokratični duh gospoda Pahorja, ki je lani predlagal, v letu 2008,
               23. avgust, v Evropskem parlamentu kot na dan spomina in pred leti sestavil
               resolucijo o spravi, o tej tematiki, pa ste jo zavrnili na vašem glavnem svetu ali
               konferenci stranke z osemdesetimi glasovi proti in samo petih jih je Pahor dobil za
               to politiko. In njegov demokratičen duh ste v režimu zlomili. Zato je ta kontrapunkt
               gre: v Gdansk, se pokloni 23. avgustu, doma pa proslavljate sporazum Hitler - Molotov
               z bojkotom tega dne, kot so to proslavljali predvojni komunisti, katerih dediči
               ideološki ste, dosledno, do napada na Sovjetsko zvezo.</p>
               <p>In žal tudi nas napadajo, da se bi morali opravičiti za kolaboracijo. Komu se naj
               jaz opravičujem? Poslanci pa niso nič krivi, ker niso otroci krivi za grehe staršev,
               katerih predniki so z dvignjeno roko, 6. avgusta, pozdravljali Hitlerjevo okupacijo.
               Tukaj sedijo takšni, pa naj bodo vsaj tiho!</p>
               <p>Poglejte, groteskno je danes pa v preteklih dneh poslušati, da se je totalitarni
               komunizem na slovenskem končal 1953. leta. Groteskno! Sprašujem se, v čigavem imenu,
               kdo je zaprl mojega očeta 1954. leta in še nekaj kmetov, ki so z vlakom šli, pa še
               nekaj družin kmečkih, na Bled na izlet in spotoma na Brezje. In je bil to greh za
               nekaj mesecev zapora in mučenja in maltretiranja. 1954. leta! Jaz si lahko vse to
               dogajanje razlagam samo z Adamom Michnikom, znamenitim mislecem evropskim, ki je vse
               te totalitarizme tudi na lastni koži preizkusil. Ta pravi: <q>"Laž je nesmrtna duša
               komunizma"</q>. In predstavljate danes to nesmrtno dušo z mnogimi svojimi razpravami.
               Kajti, kot sem rekel, to osebno zgodbo bom povedal: ni bil samo po vojni trikrat
               zaprt. 11. aprila so očeta zaprli nacisti. In Jerovškova ulica ni zaradi tega, ker
               želim kot nek potomec teh Jerovškov sprati greh izdaje - Jerovškova ulica v Mariboru.
               Zato, ker so bili vedno na slovenski strani. Zaradi tega ne sprejemam teh napadov, da
               želimo sprati greh kolaboracije s sebe, izdajstva. To je hujskanje, to je nestrpnost,
               ki ji ni priča in k sreči imamo tu gospoda Battellija, ki se je načelno zavzel za
               obsodbo totalitarizma, ki je rekel: <q>"Enaki so v žrtvah."</q> Niso čisto vsi enaki. Vemo,
               katerih je največ v svetu pustil, in tudi v Sloveniji.</p>
               <p>Zato kolegice in kolegi, potrebni ste katarze. Tudi mlajši, ta duh neoboljševizma,
               ki se klati skozi vaše stranke, je grozovit. Nimate empatije do žrtev. Nobene
               empatije in moram reči, da je tista prepoved razkrivanja Hude jame naročena:
               preprečiti razkritje, preprečiti dokazovanje in to je kaznivo dejanje, ki je bilo
               storjeno! ...<stage>/Opozorilo za konec razprave./</stage>...</p>
               <p>Torej pozivam vas, da ste pietetni do žrtev in ne govorite samo o državljanski
               vojni, ki se je zgodila na enem delu. Nismo vsi Slovenci krivi za to,...</p>
            </sp>
            <sp xml:id="SDZ5-Izredna-12-2009-09-08.sp110">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, žal mi je, čas vam je potekel. K besedi se je javil gospod Bojan
               Kontič. Replika.</p>
            </sp>
            <sp xml:id="SDZ5-Izredna-12-2009-09-08.sp111">

               <speaker>BOJAN KONTIČ:</speaker>

               <p>Hvala lepa. Včasih res ni nobene škode, če čas poteče. Sa, nisem povsem natanko
               razumel vsega, kar je gospod Jerovšek govoril, ampak tega verjetno tudi ni mogoče
               razumeti. Ne bom komentiral natolcevanj, o neumnostih pa sploh nima smisla izgubljati
               besed.</p>
               <p>Ampak to bi rad rekel in postavil vprašanje, lahko je tudi retorično. Trditev, ki sem
               jo izrazil v imenu poslanske skupine, vsekakor stoji. Po tem nastopu, gospod
               Jerovšek, pa še nastopu koga od vaših kolegov, lahko ugotovimo, da je trditev, da
               bodo razpoke, ki naj bi jih odpravljala ta resolucija, z današnjim dnem, žal, zaradi
               takšnih nastopov še širše in večje.</p>
            </sp>
            <sp xml:id="SDZ5-Izredna-12-2009-09-08.sp112">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prijavljenih k razpravi ni več. Želite še? Odpiram čas za prijavo.</p>
               <p>Prijavljeni so še štirje. Gospod Cukjati, želite kot predlagatelj prej? Kasneje.</p>
               <p>Besedo ima gospod Franco Juri. ...<stage>/Oglašanje v dvorani./</stage>...</p>
               <p>Ste se prijavili? Najbrž... Vam bom dal besedo, gospod Battelli, samo kasneje...
               ...<stage>/Izklop mikrofona./</stage>...</p>
               <p>Gospod Franco Juri.</p>
            </sp>
            <sp xml:id="SDZ5-Izredna-12-2009-09-08.sp113">

               <speaker>FRANCO JURI:</speaker>

               <p>Hvala.</p>
               <p>Glede na zelo kratek čas, bom tudi jaz zelo kratek.</p>
               <p>Kolega Jerovšek je zdaj dokazal, kakšne postranske učinke imajo takšne debate - ko
               je začel spet strašiti z neokomunizmom in tako naprej. No, prej sem opisal zgodbo
               Silvia Berlusconija, ki je včeraj na isti način strašil, ustrahoval, ampak namen
               tistega ustrahovanja je, da bi končno utišal svobodni tisk v Italiji. Upam, da to ni
               nekaj podobnega.</p>
               <p>Hvala.</p>
            </sp>
            <sp xml:id="SDZ5-Izredna-12-2009-09-08.sp114">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franc Pukšič.</p>
            </sp>
            <sp xml:id="SDZ5-Izredna-12-2009-09-08.sp115">

               <speaker>FRANC PUKŠIČ:</speaker>

               <p>Hvala lepa! Kolegice in kolegi!</p>
               <p>Tokrat, ob tej razpravi o sprejetju te resolucije, vam bom iz treh različnih obdobij
               prebral tri pričevanja.</p>
               <p>In sicer, prvo pričevanje je iz 6. avgusta leta 1942: <q>"Ko so se navečerjali, so
               vstali in dali roke atu in mami. Osojnik je rekel atu: Se vidimo. Zapustili so vežo.
               V kuhinji so ostali ata, mama, Rudi, Justa in tako dalje. Justa je bila v kuhinji.
               Rudi je že bil namenjen, da bi šel zapret vrata. Zaslišali smo rožljanje na
               stopnicah. Nazaj v vežo je prišel Osojnik in močno zakričal: 'Halo!'. Že se je
               pojavil v kuhinji pred vrati peči tudi Mirko Reš. Ata je stal na sredi kuhinje ob
               številniku. Reš je spregovoril: 'No. In torej!' Mirko Reš je ustrelil in ata je bil
               zadet v desni kot. Torej ata je padel. 'Poglejmo, ali je hin,' je vprašal. Nato je
               Mirko Reš obrnil puško navpično ati na desno ramo in dal še strel. Krogla je šla
               skozi ramo, prsi in srce in seveda ata je bil mrtev in krvavel."</q> Leta 1942.</p>
               <p>Leta 2005 v Cankarjevem domu. Dr. Božidar Fink. <q>"60 let je minilo, od kar se je na
               naši domači zemlji končalo nekaj hudega. Oditi so morali tudi sovražniki naše svobode
               in narodnega obstoja, ki so storili v vseh pogledih toliko gorja in prenehalo je
               medsebojno bojevanje. Svoboda torej in mir. Vendar kakšna svoboda in kakšen mir? Ob
               spletu svetovnih dogajanj je komunistična revolucionarna oblast dobila vso prostost,
               da je nasilno zavladala nad ljudstvom in pokončala rojake, ki ji niso bili po volji,
               pomorila pa tudi na tisoče drugih ljudi. Potem je dolga desetletja vladala diktatura
               in ljudje so živeli v strahu. Tako stanje pa ni stanje svobode in miru."</q></p>
               <p>No, in zadnji citat. 29. 8. 2002, gospod Janez Stanovnik: <q>"Kako je sploh mogoče, da
               se je v nekaterih politikih pri nas nabralo toliko zla ali sovraštva, da ne izbirajo
               sredstev, samo da bi oblatili korenine naše narodne samobitnosti in iz sebe oprali
               greh narodnega izdajalstva."</q></p>
               <p>Kolegice in kolegi! Ne čutim se enega izmed tistih politikov, ki bi iz sebe opral
               kakršnokoli narodno izdajalstvo ali moral oprati. Je pa seveda dovolj zgovorno eno in
               drugo. Še danes slavimo nekatere morilce. Seveda, eden izmed razpravljavcev je rekel,
               da izključno po zaslugi partizanov imamo danes samostojno svobodno državo. Nekateri,
               seveda niso bili vsi isti, niso vsi po večerji, ko so se najedli, napili, pobijali
               nedolžnih ljudi po kuhinjah. Res je. Ampak nekateri so delali še hujše morije. Zato
               je sprejetje te resolucije tudi v Državnem zboru samo Blažev žegen na to, da končno
               naredimo in pustimo pokojne v miru in da enostavno na tej točki končamo. Ali smo
               sposobni v Državnem zboru te generacije narediti to ali ne, se pa bojim, glede na
               današnjo razpravo, ki je bila s strani vladajoče koalicije, da očitno še tega nismo.
               Želel bi in vesel bom in radostno se bom nasmejal, če sem se zmotil pri tej napovedi.
           </p>
            </sp>
            <sp xml:id="SDZ5-Izredna-12-2009-09-08.sp116">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Franc Bogovič.</p>
            </sp>
            <sp xml:id="SDZ5-Izredna-12-2009-09-08.sp117">

               <speaker>FRANC BOGOVIČ:</speaker>

               <p>Tudi sam podpiram to, da se takšna resolucija podpre. Nihče ne govori, kaj bomo
               sprejeli v Državnem zboru, ker jo je sprejel Evropski parlament. Mislim pa, da bi
               bilo prav, da jo v Državnem zboru podpremo. Ena točka, ki je najpomembnejša zame v
               tej resoluciji, je tretja, ki govori, poudarja pomen ohranjanja spominov na
               preteklost, saj brez resnice in spomina ni sprave, ponovno potrjuje enotno stališče
               proti vsem oblikam totalitarne vladavine, ne glede na ideološka ozadja. V tem duhu
               je, spoštovani kolegi na levi in desni, napisana ta resolucija in se nič ne ukvarja s
               temi temami, ki danes zaposlujejo naš parlament in, žal, zadnja leta tudi celotni
               slovenski politični prostor. Ko bomo resnici pogledali v oči, imeli odkrit spomin na
               resnična dejstva, takrat se bomo lahko združeni sestali na skupnih proslavah, tako
               kot se v naši občini v Krškem od 2001 leta vsa veteranska združenja zberejo enotno na
               vseh proslavah. In tako kot sem upal,da se bomo tudi 23. avgusta v večjem številu
               enotno zbrali in se posvetili spominom na žrtve. Temu je ta namenjena in spoštovani
               kolegi to naredimo tudi mi.</p>
            </sp>
            <sp xml:id="SDZ5-Izredna-12-2009-09-08.sp118">

               <speaker>PODPREDSEDNIK MIRAN POTRČ:</speaker>

               <p>Hvala lepa. Za besedo je prosil gospod France Cukjati.</p>
            </sp>
            <sp xml:id="SDZ5-Izredna-12-2009-09-08.sp119">

               <speaker>FRANCE CUKJATI:</speaker>

               <p>Hvala za besedo. V tej razpravi, ki je bila zelo zanimiva tudi po vsebinski plati,
               je bilo slišati tudi vrsto argumentov, zakaj tej resoluciji ne bi izkazali podpore.
               Kot predlagatelj bi želel nekako te razloge tudi opredeliti z druge strani in
               pokazati, da vendarle niso tako hudi, tako težki, da ne bi bilo možno nam vsem
               izkazati podpore tej resoluciji. Najprej, ne gre za sprejem ali potrditev resolucije,
               ampak gre samo za razpravo in vprašanje podpore tej resoluciji. To pa je stvar
               politične volje, ali Državni zbor premore tako voljo, kar bo potem pokazalo
               glasovanje. Vsi argumenti oziroma večina argumentov, ki ste jih navajali proti izrazu
               podpore tej resoluciji, se je nekako lovila v objem slovenske specifike slovenskega
               komunizma, slovenske situacije. Kaj vse je bilo rečeno o tej stvari in kakšna vsa
               vprašanja so se odpirala. In sicer vprašanja, kot so, da želimo predlagatelji s tem
               razvrednotiti partizanstvo, NOB, da želimo opravičiti kolaboracijo, da pravzaprav
               slovenski komunizem ni bil tako krut kot stalinizem in ga ne moremo metati v isti koš
               kot nacizem. To so vprašanja, o katerih resolucija ne govori in se ne spušča na nivo
               nacionalnih zgodb, nacionalnih tragedij. Na začetku sem želel, pa tudi ko smo
               pripravljali ta predlog, smo želeli, da se ne bi spuščali na ta nivo. Pa vendar, ker
               je bilo toliko govora na tem nivoju, se pravi, ki obravnava slovensko specifiko in so
               se argumenti proti resoluciji pravzaprav koreninili oziroma so temeljili predvsem na
               slovenski specifiki, dovolite, da obravnavam te razloge in jih komentiram in bom s
               tem tudi zadel v slovenske specifične razmere. Predlog o podpori tej resoluciji je na
               delovnem telesu bil kar nekajkrat obravnavan, prišlo je do nekaj prekinitev. Bil je
               tako rekoč izmaličen, kot je že rekel kolega, predsednik delovnega telesa. In sicer
               izmaličen v tej meri, da pravzaprav nimamo več resolucije v končnem poročilu samega
               besedila resolucije, tako da ta deklaracija, ki naj bi jo sprejeli na predlog večine
               v odboru, to se pravi leve koalicije, govori o vsem mogočem, samo o resoluciji ne.
               Govori sicer, da se bomo seznanili o tej resoluciji, in sicer, da nam bo to omogočil
               Uradni list Evropske unije oziroma da bomo imeli možnost se seznaniti, ko bo ta
               resolucija objavljena med sprejetimi akti v Uradnem listu Evropske unije. Govori pa
               mnogo tega, kako je bilo pri nas, in sicer da smo po letu 1990 storili že veliko za
               to, da se popravijo krivice, da je Slovenija to lažje storila zato, ker je bil njen
               prehod v demokratični politični sistem parlamentarne demokracije uveljavljen za
               večinsko voljo državljank in državljanov, po pravni poti in brez nujnosti nasilnih
               sprememb, kar je bilo mogoče, ker so se tudi znotraj enopartijskega sistema postopoma
               že v povojnem času in posebej v 80-ih in 90-ih letih uveljavljale demokratične
               spremembe, ki so to omogočile. O tem resolucija nič ne govori. To nima nič z
               resolucijo. In tudi ne zdi se mi primerno, da neka zgodovinska dejstva sprejemamo v
               Državnem zboru. To je stvar zgodovinarjev, pa naj zgodovinarji povedo, koliko je k
               slovenski osamosvojitvi pripeljala sprememba ali tranzicija znotraj enopartijskega
               sistema. Naj to povedo zgodovinarji. Če boste to sprejeli, potem Državni zbor sprejme
               sklep, da je sonce črno, ampak zaradi tega sonce ne bo nikoli črno. Lahko sprejme
               sklep, da je zemlja ravna - ampak zemlja bo še vedno okrogla. S takšnimi sklepi se
               dejstev ne da spremeniti. Pustimo to zgodovinarjem, in to predlaga tudi resolucija,
               saj resolucija za nas ni obvezna, je samo predlog nacionalnim državam, da se
               seznanijo, da spoštujejo 23. avgust in tako dalje. In vse drugo je bilo črtano,
               zavrnjena je podpora in zavrnjena je sama resolucija, tako da ne vem, kaj nam je
               sedaj ostalo, če ne bodo sprejeti naši amandmaji. Odklonilno stališče je bilo najprej
               utemeljevano s tem, da je resolucija velik kompromis med političnimi strankami, da se
               je pravzaprav trgovalo med raznimi lobiji, med strankami in da je končno prišel en
               tak kompromisni predlog. Ja, to je usoda demokracije, če hoče nek dokument doseči
               tako visoko podporo, kot jo je ta dokument dosegel v Evropskem parlamentu, so
               potrebne debate, je potrebno sodelovanje, so potrebni kompromisi. In Evropa to zmore
               in zaradi tega Evropski parlament toliko bolj spoštujem.</p>
               <p>Potem so bili argumenti, češ, mi smo že davno obsodili vse totalitarne režime,
               povojne poboje sodelavcev okupatorja in veliko naredili in tako dalje. Glejte, tudi
               Nemčija je veliko naredila pri odpravi krivic nacizma, mnogokrat je z najvišjega
               mesta obsodila nacizem, pa se ne izgovarja, ne sklicuje na to, ampak vedno znova je
               pripravljena potrditi oziroma soglašati s tem, da je nacizem potrebno obsoditi.
               Seveda nikoli nisem pričakoval, da bi naš slovenski parlament komaj 19 let po
               osamosvojitvi, 18 let, dosegel takšno zrelost. Pa vendarle, da bi vsaj v načelu
               enkrat v svoji 20-letni zgodovini sprejel sklep o obsodbi totalitarnih režimov, med
               katere je vključen tudi komunizem.</p>
               <p>Moram reči, da obsodbo posamezne stranke totalitarnih režimov za slovensko politično
               zdravje ni zadosti. To se mora zgoditi na najvišji politični ravni. Kdaj bo slovenski
               parlament, kdaj bodo najvišji slovenski politiki toliko zreli in tega sposobni,
               seveda nihče ne more napovedovati. Želja bi bila, da čim prej. Potem so bili očitki,
               da našega komunizma ni mogoče enačiti z nacizmom. Saj resolucija ne govori o
               enačenju. Ampak ker je to eden osnovnih argumentov za odklanjanje te resolucije, naj
               vendarle rečem, da elemente totalitarizma pa je imel naš režim ne samo leta 1945,
               ampak tudi vse do konca enopartijskega sistema. In dovolite, da vendarle povem in
               argumentiram to svojo drzno trditev. Ni za totalitarni režim osnovnega pomena poboj,
               množični poboj, to sem že v uvodu rekel. Ne. So režimi, ki niso tako množično
               pobijali. In so režimi, ki so prenehali z množičnimi poboji, pa so bili še vedno
               totalitarni in so v svetu še vedno totalitarni.</p>
               <p>Najprej glede enačenja. Veste, o enačenju med nacizmom in komunizmom lahko najbolj
               govorijo tisti, ki so izkusili eno kot drugo, ki so izkusili nacistična taborišča in
               komunistična povojna taborišča. Angela Vode, za katero sem videl, da ji tudi nekateri
               drugi priznavajo neko moralno iskrenost, je rekla, da je bilo enako. Ona je šla skozi
               nacistično taborišče in v našem taborišču je rekla, povojnem komunističnem taborišču,
               je rekla, da ni nobene razlike. Prav tako se ravna, je napisala v svoji knjigi Skriti
               spomini. Obtoženci na dachauskih procesih, to se pravi tisti komunisti, ki so
               preživeli Dachau in so bili potem po vojni, ne leta 1945, kasneje, pri nas obsojeni,
               so rekli, da se ne da primerjati, da se ne da primerjati nacističnih zaporov s
               komunističnimi. Da se ne da primerjati. Ampak to so rekli v smislu neprimerno večjih
               grozot v naših zaporih. Andrej Aplenc, ki je bil na Golem otoku, kot tisti, ki si je
               drznil kritično presojati našo takratno politično situacijo, je za Goli otok rekel:
               <q>"To je bila zločinska dejavnost vrha partije, človeka ne ubiješ, ga pa moralno
               notranje duševno pohabiš za vse življenje."</q> Po nekaterih ocenah se je na Golem otoku
               duševno zlomilo 60 do 70% zapornikov. Kaj to pomeni? Ni šlo za telesno izčrpanje, za
               zlom fizične kondicije kot v nacističnih taboriščih, ampak za nekaj neprimerno bolj
               groznega - za moralni zlom. Tam so morali taboriščniki drug drugega mučiti in so
               lahko pazniki samo opazovali in se smejali. Drug drugega mučiti. Take inovativnosti v
               trpinčenju ljudi ni poznal nacizem, ne fašizem. Toliko o enačenju enega in drugega
               totalitarizma.</p>
               <p>Da pa se naš totalitarizem ni končal, ne bom rekel, leta 1953, ampak v 60., 70.
               letih, naj samo nekaj utrinkov navedem, kajti to je drzna misel, lahko me tožite, pri
               tem mnenju se sklicujem na določene stvari. Samo nekatera imena iz pisateljskih
               krogov, ki so bili obsojeni zaradi tega, ker so pisali kritično proti takratni
               oblasti. Andrej Aplenc, kot sem ga že omenil, leta 1952 obsojen na Goli otok, Žarko
               Petan, med služenjem vojaškega roka leta 1959 na sedem let zapora, ki mu je bil
               skrajšan zaradi pomanjkanja dokazov in je bil po letu in pol oproščen. Jože Pučnik je
               leta 1958 za Revijo 57 napisal članek <q>"Naša družbena stvarnost in naše iluzije"</q>, ki
               je tako razbesnel partijo, da je izid članka prepovedala, revijo že v tiskarni
               zaplenila in prepovedala njeno izhajanje. Sledila je Pučnikova aretacija, 5-mesečno
               zasliševanje in marca 1959 obsodba na 9 let strogega zapora. Pučnik je bil po petih
               letih zaradi članka pogojno izpuščen. Leta 1963 pa si je zopet drznil napisati nek
               sestavek o dilemah našega kmetijstva. Perspektive so bile ukinjene, Pučnik je bil
               spet obsojen. Dve leti je preživel v samici na Dobu. Viktor Blažič, leta 1976 je bil
               obsojen na dve leti strogega zapora. Posebej so ga bremenili zaradi sestavka
               <q>"Ustvarjanje je svoboda"</q>. Franc Miklavčič, leta 1976, v 80. letih, je bil pred
               Okrožnim sodiščem v Kranju obsojen na pet let in 8 mesecev strogega zapora. Drago
               Jančar, leta 1977, kot veste, na eno leto strogega zapora. Toliko glede našega
               totalitarizma.</p>
               <p>Naj omenim še, kako se je na področju šolstva odražal naš demokratični sistem
               takrat. Samo en primer. Leta 1972 je na seji Centralnega komiteja Zveze komunistov
               Slovenije znana, še vedno zelo vplivna, politična osebnost rekla, da je potrebna
               odločna akcija. Še vedno zelo vplivna politična osebnost. V tej akciji, takole je
               rekla leta 1972, <q>"v tej akciji moramo biti predvsem jasni do nasprotnikov, do
               nosilcev drugačnih političnih koncepcij in jih moramo zlomiti."</q> In seveda je takrat
               ta oseba zahtevala velik nadzor v pedagoškem sektorju, in sicer predvsem pri
               kadrovanju za pedagoški poklic. In že nekaj let oziroma nekaj časa kasneje je bil
               uveljavljen sistem, da so ravnatelji šol poiskali kandidate za pedagoško šolo in so
               morali poslati na Centralni komite, torej na politični organ, seznam kandidatov s
               karakteristiko. Tukaj imam seznam neke šole, ravnatelja, ki je takrat poslal, in
               sicer, ta in ta učenka, kot opravičilo, da sme iti v pedagoški poklic. Takole:
               <q>"Ideološka usmerjenost družine je pravilna, mati je bila član Zveze združenj borcev."</q>
               Druga učenka, opravičilo oziroma podpora: <q>"Mati deklico pravilno usmerja."</q> Ve se,
               kako. Naslednja: <q>"Učenka je vzgojno in idejno pravilno usmerjena."</q> Naprej: <q>"Oba
               starša sta člana Zveze komunistov."</q> Naprej: <q>"Ideološka usmerejenost družine je
               pravilna."</q> In pri zadnji na tej strani so bili veliki pomisleki, ali naj bi ji
               dovolili pedagoško šolo in je ravnateljica širokogrudno takole napisala: <q>"Mati
               vzgojno lepo oblikuje učenko, vendar se je deklica do šestega razreda udeleževala
               verskih obredov."</q> Strahoten zločin. <q>"Sedaj je s tem prekinila po lastni želji."</q> Še
               nek dopis ravnatelja neke obljubljanske šole, napisan leta 1975 na občinsko
               konferenco Zveze komunistov, takole piše: <q>"Na šoli imamo kadrovsko komisijo in
               komisijo za poklicno usmerjanje. Vsaka komisija šteje po tri člane in v vsaki sta po
               dva člana iz Zveze komunistov in en psiholog. Za prosvetne poklice nam tu na tej
               šoli,"</q> je ne bom imenoval, <q>"ni uspelo dobiti dosti kandidatov, vendar kolikor smo jih
               dobili, ali, bolje rečeno, prepričali, so vsi iz vrst naših ljudi."</q> In to je
               najvažnejše. Ali je bil leta 1975 še totalitarni režim?</p>
               <p>Naj še Priročnik za delo Milice, ne boste verjeli, Priročnik za delo milice iz leta
               1985, v 90. letih. Takole pravi, kaj so naloge Milice: "zbirati podatke in druge
               zaznave o sovražnih in deviantnih pojavih ter nosilcih, zlasti ob zagovarjanju ali
               razširjanju idej, ki vsebujejo elemente meščanske desnice in buržoaznega pluralizma.
               Nasprotovanju socialističnemu samoupravnemu sistemu, zbirati negativne komentarje o
               pomembnih političnih in gospodarskih dogajanjih. Priročnik za delo Milice je iz leta
               1985.</p>
               <p>Še si bom vzel čas in še dve stvari omenil. Ljubo Bavcon in Alenka Šelih sta leta
               1978 napisala Kazensko pravo - učbenik. V tem učbeniku Ljubo Bavcon pravi: <q>"V tem
               smislu je kazensko pravo sredstvo za zatiranje in za sistematičen boj proti
               določenemu delu prebivalstva."</q> Citiral je Lenina in z Leninovim citatom utemeljeval
               to. Potem pa pravi naprej: <q>"Torej za boj proti razredu, ki se zaradi svojih drugačnih
               pogledov upira celovitosti obstoječe družbene ureditve ali njenim sestavnim delom.
               Gre za podrejanje posameznikov in družbenih skupin splošnim zahtevam proizvodnje,
               delitve in menjave."</q> Jaz si ne upam reči, da to niso elementi totalitarnega režima.</p>
               <p>Februarja leta 1990 je zvezni sekretar za pravosodje in upravo v Beogradu na seji
               zvezne skupščine SFRJ podal poročilo o političnih zapornikih in je rekel tako: <q>"V tem
               trenutku, to je 22. februarja 1990, je na izdržavanju kazne zatvora nalazi 332 lica,
               osuđena od strane redovnih sudova za tako zvana politička krivična djela."</q> Leta 1990.
               In v maju letos je naš minister za pravosodje dal poročilo na Vladi, koliko je bilo
               pri nas odobrenih statusov bivšega političnega zapornika. Ne boste verjeli, 14.437.
               Če kje, potem mora Slovenija to resolucijo podpreti in obsoditi vse totalitarizme,
               tudi komunizem.</p>
               <p>Ob vsem tem pa seveda imam občutek, da je razprava potekala v smislu predvsem
               tistim, ki so nasprotovali podpori totalitarizmov oziroma obsodbi totalitarizmov, pa
               ker gre tudi za komunistični totalitarizem, je bolje, da nobenega ne obsodimo. Očitno
               nek strah pred obsodbo, nek strah, neka ujetost, da bi obsojali komunizem.</p>
               <p>Spoštovani kolegi, ne vem, kako vi to razumete, ampak jaz sem prepričan, da obsodba
               revolucionarnega nasilja, ki se je dogajalo med vojno, v ničemer ne umaže
               partizanstva in NOB-ja. Nasprotno. Izčistilo bi ga. Izčistilo. Obsoditi zločin pomeni
               izčiščenje partizanstva. In dokler ne bo Zveza borcev oziroma vsi mi sposobni
               obsoditi tiste zločine kot zločine, bo toliko časa nad celotnim partizanstvom visela
               neka grenka senca. In tudi komunizma. Nekateri ste govorili, da komunizem je imel
               različne obraze in ste navajali Angelo Vode. Tudi jaz imam v sorodstvu komuniste, ki
               so bile idealisti, pa so potem seveda bili razočarani. Ampak mi poznamo komunizem,
               kakršen je bil, ne kakršnega so želeli posamezni, kasneje obsojeni, idealisti.
               Kakršen je bil tukaj. In obsoditi komunistične zločine v ničemer ne bi okrnilo ali
               omadeževalo tiste podobe, tiste ideje komunizma, ki so jo imeli ti borci oziroma ti
               komunisti, ki so v tem režimu žalostno končali. Saj vemo, da revolucija žre svoje
               lastne otroke. In zaradi tega je ta strah pred obsodbo komunističnih in
               revolucionarnih zločinov pred pogumom, strah pred tem, da bi rekli bobu bob,
               nepotreben, škodljiv za vse nas, za vso Slovenijo.</p>
               <p>Zato vas še enkrat pozivam, dajmo toliko poguma in podprimo to resolucijo. Podprimo,
               nič drugega. Podprimo. In glede na to, da je Slovenija doživela v zelo kruti obliki
               tako fašizem kot nacizem in komunizem, dajmo 23. avgust kot naš spomin vseh teh
               totalitarizmov in se zavedajmo, da s tem lažje očistimo tako partizanstvo kot neko
               tisto človeško idealno podobo komunizma. Hvala.</p>
            </sp>
            <sp xml:id="SDZ5-Izredna-12-2009-09-08.sp120">

               <speaker>PODPREDSEDNIK MIRAN POTRČ:</speaker>

               <p>Hvala. Gospod France Cukjati je govoril v imenu predlagatelja. Sprašujem, ali še
               želi o tem amandmaju kdo razpravljati? Gospod Kek.</p>
            </sp>
            <sp xml:id="SDZ5-Izredna-12-2009-09-08.sp121">

               <speaker>FRANCI KEK:</speaker>

               <p>Hvala za besedo. Razprava se počasi zaključuje in zdaj že lahko ugotavljamo, kaj je
               prinesla. Prinesla je to, da smo venomer poslušali, kako nasprotujemo resoluciji,
               kako ne zavračamo vseh totalitarizmov in venomer smo ponavljali, zavračamo, vse
               totalitarizme zavračamo, skupaj s komunizmom. Na koncu smo slišali nekaj konkretnih
               primerov, ki jih je navedel gospod Cukjati. Iskreno vam verjamem, da so vsi točni in
               tako je bilo. Tudi sam vem povedati mnogo več takih primerov in gotovo tudi kdo tukaj
               v dvorani bi znal marsikaj povedati, kaj se je dogajalo med drugo svetovno vojno in
               po njen itn. Ampak ali je to prava pot, da si tukaj naštevamo konkretne primere?
               Lahko si jih naštevamo do konca mandata po deset ur na dan.</p>
               <p>In še enkrat bom povedal: nasprotujemo vsem totalitarizmom in pričakujem, da bosta
               gospod Grims in gospod Jerovšek še enkrat povedala: ne nasprotujete vsem
               totalitarizmom in navedla nekaj konkretnih primerov.</p>
               <p>Hvala lepa. Lahko še enkrat ponovim, ker očitno nista razumela. Želite, da še enkrat
               ponovim? Bom. Še enkrat povem: nasprotujemo vsem totalitarizmom. In pričakujem, da
               bosta gospod Grims ali gospod Jerovšek, tako kot je to njun običaj, ponovno vstala in
               rekla: ne nasprotujete vsem totalitarizmom.</p>
               <p>Še enkrat povem: nasprotujemo!</p>
            </sp>
            <sp xml:id="SDZ5-Izredna-12-2009-09-08.sp122">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sprašujem, ali želi še kdo razpravljati o amandmaju k prvemu poglavju. Gospod
               Battelli, besedo imate.</p>
            </sp>
            <sp xml:id="SDZ5-Izredna-12-2009-09-08.sp123">

               <speaker>ROBERTO BATTELLI:</speaker>

               <p>Hvala lepa.</p>
               <p>Dejansko gre za zavest o teh stvareh. O vseh. In ta zadeva z žrtvami. Tega si nisem
               jaz izmislil, to ni moja interpetacija. To je točno, kar je napisano. To pomeni, da
               je ta evropski dan je namenjen temu, da poglobi korenine demokracije in prispeva k
               miru in stabilnosti na kontinentu. Nekaj posledic komunizma, o katerih se razpravlja
               v teh mednarodnih telesih stalno, od padca berlinskega zidu. Najprej agresivni
               nacionalizmi z deset tisoči žrtvami po letih 1990, 1989, 1988. Agresivni
               nacionalizmi, pojavi strukturalne korupcije v teh državah. Pojavi organiziranega
               kriminala v povezavi z varnostnimi službami komunizma, ki so ojačali že obstoječe
               oblike organiziranega kriminala. Ropanje nacionalnih bogastev s strani nekih elit. To
               se pojavlja v različnih dozah in intezitetah v vsem tem prostoru. In potem so tukaj
               nerešeni konflikti. In v tem prostoru so še puškomitraljezi in so kalašnikovi v
               omarah in skriti na dvoriščih in <q>"štalah"</q>. Zaradi teh stvari bo celotno evropsko
               skupnost in mednarodno skupnost bolela glava dolgo in še dolgo in še dolgo. Kateri so
               inštrumenti, s katerimi se proti tem pojavom borimo? Kako lahko pomagamo oblastem v
               teh državah, ki se soočajo s takimi problemi in ki jim je onemogočeno od teh sil in
               takih sil organiziranega kriminala itn., onemogočeno po ustaviti temelje demokracije
               in izvesti volitve, tako kot je treba. Tudi to so posledice komunizma.</p>
               <p>In še nekaj. Tem ljudstvom in tem državam je komunizem onemogočil, da bi po porazu
               nacizma in fašizma, po porazu fašizma in nacizma, nacifašizma, da bi demokratično
               sodelovali pri izgradnji integrirane Evrope. Njim je bilo to ukradeno.</p>
            </sp>
            <sp xml:id="SDZ5-Izredna-12-2009-09-08.sp124">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Vito Rožej, prosim. Imate pa samo, mislim da
               28 sekund. Hitro.</p>
            </sp>
            <sp xml:id="SDZ5-Izredna-12-2009-09-08.sp125">

               <speaker>VITO ROŽEJ:</speaker>

               <p>Hvala za besedo.</p>
               <p>Čeprav resolucija, o kateri danes razpravljamo, govori o vsaj treh totalitarizmih,
               je malokateri od razpravljavcev oziroma razpravljavk danes v resnici govoril o treh
               totalitarizmih. Vsak si je izbral svojega, da rečem, najljubšega. Zato me ta današnja
               debata glede vsega skupaj ne navaja ravno k optimizmu.</p>
               <p>Kar pa se sklepov tiče, ki jih lahko sprejmejo. Seveda, saj ta Državni zbor lahko
               sprejme, da je sonce črno, pa to seveda ni res tako, kot je Državni zbor sprejel, da
               je imela ta država leta 2007 ...<stage>/Opozorilni znak za konec razprave, nerazumljivo./</stage>...
           </p>
            </sp>
            <sp xml:id="SDZ5-Izredna-12-2009-09-08.sp126">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>S tem zaključujem razpravo k prvemu amandmaju in z njim povezanim tretjim
               amandmajem.</p>
               <p>Prehajamo na amandma Poslanske skupine SDS k drugemu poglavju. Glede na čas, vseeno
               formalno sprašujem, če želi kdo razpravljati. <stage>(Ne želi.)</stage> S tem zaključujem razpravo.
               O amandmajih bomo v skladu s časovnim potekom seje Državnega zbora odločali danes v
               okviru glasovanj, predvideno pol ure po prekinjeni 3. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA</title>, to je na <title>OBRAVNAVO NA PREDLOGA ZAKONA O SPREMEMBAH IN DOPOLNITVAH ZAKONA O ŽRTVAH
               VOJNEGA NASILJA, V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo Državnemu zboru predložila skupina poslank in poslancev
               s prvopodpisanim Bojanom Kontičem.</p>
               <p>Besedo dajem predstavniku predlagateljev Miranu Potrču za dopolnilno obrazložitev
               predloga zakona.</p>
               <p>Prosim. Ni prišel. Samo trenutek. On je vodil sejo. Predlagam, ja, jaz mislim, ne,
               to že moramo razumeti, da je pravkar vodil sejo in da ima pravico, če ne drugega, do
               opravljanja določenih potreb, zato za 5 minut prekinjam sejo in po tej prekinitvi
               gospod vodja poslanske skupine... Prihaja. Ne prekinjam seje. Želite besedo? <stage>(Ne
               želite.)</stage> Hvala lepa. A želite?</p>
               <p>Proceduralno ima besedo gospod Jože Tanko.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp127">

               <speaker>JOŽE TANKO:</speaker>

               <p>Hvala za besedo, spoštovani predsednik.</p>
               <p>Predlagam, da bi kot predsednik Državnega zbora ravnali v vseh primerih enako. Tudi
               takrat, ko se na tej strani zgodi, da kdo zamudi, bi bil predsedujoči lahko tako
               uvideven, da bi zaradi tega, ker gre tudi za pomembne stvari, celo predlagatelji
               zakonov smo bili na prejšnji seji, pa predsedujoči ni zmogel toliko počakati, da bi
               prišel predstavnik poslanske skupine in predstavil stališče. V primerih, ko gre za
               interese koalicije, ravnate povsem drugače. In tak pristop celo predsednika Državnega
               zbora, ki naj bi bil do vseh poslanskih skupin enak v odmerjanju časa razprave in
               tako naprej in tudi pristopa, je nedopusten in jaz upam, da si tudi gledalci pred
               televizijskim sprejemniki in tudi druga javnost lahko ustvari vtis, na kakšen način
               deluje ta koalicija. Pristransko do svojih interesov in zelo radikalno in omejevalno
               do predlogov in tistih zadev, ki jih predlagamo poslanske skupine opozicije v
               Državnem zboru. Predlagam, da ste v vseh primerih dosledni in da tudi takrat, kadar v
               drugi poslanski skupini imamo kakšno tako majhno težavo, kot je bilo zdaj pri SD-ju,
               da tudi druge malo pogledate in včasih celo dopustite, da bi takrat, ko ste sprožili
               glasovanje in celo po lastni krivdi tudi prekinili glasovanje in dopustili
               obrazložitev glasu. Vendar kot je že v navadi v Državnem zboru in v tem mandatu se
               takšne stvari najbrž ne bodo zgodile.</p>
               <p>Zato predlagam proceduralno, da gremo po listi razpravljavcev naprej, kogar ni, v
               skladu z dosedanjo prakso, poslovniško prakso predlagam, da dobi besedo naslednji, ki
               je na spisku. To pa najbrž veste, kdo je, namesto SD, ki je zamudila, da gre
               naslednja poslanska skupina. Hvala.</p>
            </sp>
            <sp xml:id="SDZ5-Izredna-12-2009-09-08.sp128">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Jaz moram resno zavrniti te očitke. Moram reči, da sem takšen očitek,
               sicer ne na plenarnem zasedanju, slišal tudi kdaj od koalicijske poslanske skupine,
               ker nisem toleriral zamujanja. In tudi v naprej zamujanj ne bom toleriral. Sem pa
               upošteval življenjsko situacijo, da oseba, ki je pravkar vodila to plenarno
               zasedanje, ima pravico do določene minute odmora ali pa dveh, da lahko nadaljuje s
               predstavitvijo. To je popolnoma življenjska in normalna odločitev in ta ne vpliva na
               sicer na moje trdno stališče, da zamud pri predstavljanju stališč pač ne bom
               toleriral. Toliko o tem.</p>
               <p>Besedo dajem predstavniku predlagatelju Miranu Potrču za dopolnilno obrazložitev
               predloga zakona. Prosim.</p>
            </sp>
            <sp xml:id="SDZ5-Izredna-12-2009-09-08.sp129">

               <speaker>MIRAN POTRČ:</speaker>

               <p>Hvala lepa. Hvala lepa, gospod predsednik, za razumevanje in hvala lepa gospod
               Tanko, da ne znate upoštevati tudi kolegialno nekaterih potreb, ki jih imamo poslanke
               in poslanci. To pač kaže na vaš kulturni odnos.</p>
               <p>Vprašanje in odnos do razmer in ravnanj v času druge svetovne vojne in po njej, po
               mnenju nekaterih celo vse do osamosvojitve, so v Sloveniji vsebina, ki zadeva realna
               vprašanja pravic, ki jih država zagotavlja posameznim skupinam njenih državljanov, pa
               tudi vprašanja izključno in samo ideološkega boja za interpretacijo polpretekle
               zgodovine. Predlagatelji želimo, naj bi Predlog sprememb in dopolnitev Zakona o
               žrtvah vojnega nasilja predstavljal vsebino, namenjeno pravični kvalifikaciji žrtev
               vojnega nasilja in določanju njihovih pravic, ne pa ideološkemu boju ali novi vsebini
               zakona, ki ne zadeva le vojnega obdobja in žrtev, povzročenih zaradi vojne. Ustavno
               sodišče Republike Slovenije je že v letu 2006, torej že pred tremi, odločilo, da ni v
               skladu z enakostjo pred zakonom rešitev, ki za žrtve vojnega nasilja priznava le
               otroke staršev, ki so jih ubili okupatorji, ne pa tudi otroke staršev, ki so jih
               ubili partizani ali zavezniki. V enakem položaju morajo biti tudi begunci, ne glede
               na to, katera vojskujoča se stran je povzročila, da se ne morejo vrniti na svoj dom.
               Ti dve protiustavnosti odpravljamo s tem predlogom zakona. Razen tega priznavamo kot
               žrtve vojnega nasilja tudi državljane Republike Slovenije, ki so bili italijanski
               vojaki, pa so jih po kapitulaciji Italije nemške okupacijske oblasti zaprle ali
               poslale v taborišča. Pravico do mesečne rente v višini kakor izgnancem, pa priznavamo
               tudi prisilnim mobilizirancem v nemško vojsko, ki so status žrtve imeli priznan že
               doslej, ni pa jim bila priznana tudi pravica do rente, čeprav so jim to pravico
               parlamentarne stranke že doslej obljubile. Predlagatelji zakona, koalicijske
               poslanske skupine in poslanska skupina Slovenske ljudske stranke, smo prvotno
               predlagali še nekatere dodatne nove pravice, katerim pa je zaradi sistemske
               nesprejemljivosti oporekala Vlada. Zato je predlagala tudi amandmaje, ki jih je
               matični odbor ob podpori predlagateljev zakona sprejel in te rešitve niso več
               vključene v zakon. Gre najprej za vprašanja, povezana s 7. členom zakona oziroma o
               pravici do časa do katerega imajo pravico žrtve vojnega nasilja računanja pokojninske
               dobe. Najprej smo predlagali rešitev iz vladnega predloga, da je to do 15. leta
               starosti. Danes, glede na to, da nas je Zakonodajno-pravna služba opozorila, resda
               šele danes zjutraj, da je o tem vprašanju že odločalo Ustavno sodišče v letu 2005,
               predlagamo, da se 7. člen črta. Gre pa tudi za to, da se čas vojnega nasilja ne more
               šteti do 28. februarja 1946, ampak praviloma le do 31.12.1945, kar je tudi eden od
               predlogov. Poleg tega gre za to, da se ne sprejme razširitev časa vštevanja statusa
               žrtve do vrnitve na svoj dom, ne samo v domovino, saj bi taka dopolnitev vnašala
               mnoge nejasnosti v obsegu in načinu ugotavljanja te nove pravice. In ker gre za to,
               da se nove pravice ne morejo priznavati retroaktivno, od 1.1.2008 dalje, se tudi ta
               pravica ne zagotavlja, temveč se zagotavlja pravica od dneva vložitve predloga
               naprej, kot velja za vse ostale primere žrtev vojnega nasilja.</p>
               <p>Predlagatelji upamo, da sprejem navedenih amandmajev ne bo vplival na odnos poslank
               in poslancev do predlaganega zakona, saj so njegove bistvene dopolnitve vključene v
               zakon tudi brez teh predlogov. Poslanska skupina Slovenske demokratske stranke je v
               svojih amandmajih predlagala, da se s spremembami 1. in 2. člena zakona po mnenju
               predlagateljev spremeni koncept zakona in njegova temeljna vsebina. Da to ni več
               zakon, ki temeljno ureja krivice, ki so jih žrtvam vojnega nasilja povzročili
               okupatorji in njihovi sodelavci zaradi političnih, nacionalnih, rasnih ali verskih
               razlogov, in sicer z dejanji, da so jih prisilno izselili, poslali v taborišče,
               zaprli, poslali na prisilno delo ali v internacijo, saj ta dejanja niso bila in tudi
               niso mogla biti povzročena tudi z delovanjem partizanske ali zavezniške strani. Zato
               je po mnenju predlagateljev posebne pravice otrok in beguncev, kakor jih zahteva
               Ustavno sodišče, treba urejati z dopolnitvijo zakona, ne pa s spremembami koncepta
               zakona, kakor je predlagala Poslanska skupina SDS. Sicer pa ostaja za del opozicije,
               posebej za Poslansko skupino SDS, še vedno ključno sporno vprašanje, zaradi katerega
               doslej ta poslanska skupina ni bila pripravljena podpreti rešitev zakona, kako naj se
               uredijo v zakonu pravice sodelavcev okupatorja. Poslanska skupina SDS poudarja, da je
               sedanje besedilo 6. člena sporno, ker pravic po tem zakonu ne priznavamo osebam, ki
               so prostovoljno ali poklicno sodelovale z okupatorjem. Predlagatelji zakona moramo
               poudariti, da je v času druge svetovne vojne bila okupacija in narodno osvobodilni
               boj, da pa je nesporno bila tudi kolaboracija. Da bi zato osebam, ki so kolaborirale
               z okupatorjem, ne mogli priznati statusa žrtev vojnega nasilja, in da bi bila
               sprememba veljavnega 6. člena zakona sporna, meni tudi Ustavno sodišče, ki je glede
               vprašanja priznavanja statusa in pravic sodelavcem okupatorja zapisalo, citiram:
               <q>"...da je Državni zbor ravnal v skladu s svojimi pooblastili, ko je iz kroga žrtev
               vojnega nasilja izključil osebe, ki so prostovoljno ali poklicno sodelovale na strani
               okupatorja, agresorja ali njegovih sodelavcev. Če bi tem osebam take pravice priznal,
               bi to bilo v nasprotju s splošno veljavnimi načeli mednarodnega prava in s tem tudi z
               Ustavo Republike Slovenije,"</q> konec citata. Poleg tega bi sprememba 6. člena zakona
               predpostavljala ugotavljanje osebne krivde, kar nikoli ni bil cilj zakona, zahtevala
               pa bi tudi obsežno revizijo dosedanjih odločitev, iz postopkovnih, materialnih in
               političnih razlogov pa bi to odpiralo nova vprašanja in veliko različnih pogledov.
               Predlagatelji zato takih zahtev opozicije nismo mogli sprejeti. Ne glede na to, da
               popolno soglasje vseh parlamentarnih strank o predlogu zakona ni doseženo, kar bi si
               gotovo vsi želeli, poslanske skupine koalicije in Slovenske ljudske stranke, ki smo
               vložile predlog sprememb in dopolnitev zakona, menimo, da smo končno dolžni slediti
               odločbi Ustavnega sodišča ter izenačiti položaj otrok ubitih staršev in položaj
               beguncev, ne glede na to, katera oborožena stran jim je to krivico povzročila, ter
               priznati pravico smo rente tudi prisilnim mobilizirancev v nemško vojsko, kar bo
               obljubili že pred leti. Nobenega razloga ni, da s temi odločitvami še odlašamo. Če pa
               kdo misli, da je treba ponovno odpreti tudi vprašanja, ki jih doslej nismo uspeli
               ustrezno urediti, glede katerih torej ta moment ni večine, pa seveda lahko v novem
               postopku spremembe zakona to stori. Pričakujemo in predlagamo, da se v matičnem
               delovnem telesu določeno besedilo, vključno s predlogom za črtanje amandmaja oziroma
               črtanje 7. člena, predlagani zakon sprejme. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp130">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za delo, družino, socialne zadeve in
               invalide kot matično delovno telo. Besedo dajem predsednici dr. Andreji Črnak Meglič
               za predstavitev poročilo odbora.</p>
            </sp>
            <sp xml:id="SDZ5-Izredna-12-2009-09-08.sp131">

               <speaker>DR. ANDREJA ČRNAK MEGLIČ:</speaker>

               <p>Spoštovani gospod predsednik, državna sekretarka, kolegice in kolegi! Lep pozdrav!
               Odbor za delo, družino, socialne zadeve in invalide je na 10. nujni seji kot matično
               delovno telo obravnaval Predlog zakona o spremembah in dopolnitvah Zakona o žrtvah
               vojnega nasilja, ki ga je Državnemu zboru predložila skupina poslancev s
               prvopodpisanim Bojanom Kontičem, s predlogom za obravnavo in sprejetje po skrajšanem
               postopku.</p>
               <p>Kolegij predsednika Državnega zbora je sklenil, da se predlog zakona obravnava po
               skrajšanem postopku, zato je odbor predlog zakona obravnaval na podlagi 42. člena
               Poslovnika. Pri delu so sodelovali tako predstavniki predlagatelja, minister za delo,
               družino in socialne zadeve, predstavnik Zakonodajno-pravne službe, predstavnik
               Državnega sveta ter predstavniki civilne družbe. Odboru je bilo posredovano mnenje
               Zakonodajno-pravne službe, mnenje in amandmaji Vlade, mnenje Državnega sveta, ki
               predlog zakona podpira kot tudi dopis gospoda Vasje Majhna.</p>
               <p>Predstavniki predlagateljev, poslanec Miran Potrč je v uvodni obrazložitvi členov
               podal podrobnejšo predstavitev namena zakona in predlaganih zakonskih rešitev.
               Predstavnik Vlade minister za delo, družino in socialne zadeve dr. Ivan Svetlik, je v
               zvezi s predlaganimi doplnitvami predloga zakona o žrtvah vojnega nasilja povedal, da
               se Vlada načelno strinja z njim in podpira predlagane spremembe ter dopolnitve v
               tistem delu, ki ne posegajo v širjenje že uzakonjenih pravic v zakonu o žrtvah
               vojnega nasilja. V razpravi o členih predloženega zakona je bilo največ pozornosti
               namenjeno 1. členu predloga zakona, kjer so nekateri člani odbora opozarjali na
               neaktivnost Vlade pri reševanju posameznih skupin, ki so bile žrtve nasilja.
               Predstavnik Poslanske skupine Slovenske nacionalne stranke zaradi nestrinjanja z
               vsebino predloga zakona ni želel sodelovati na seji, ker je menil, da zakon ne rešuje
               vseh problemov, ki se pojavljajo v zvezi z žrtvami vojnega nasilja. V predloženem
               predlogu zakona se tudi ne omenja hrvaških okupacijskih sil, ki so na okruten način
               požigale in pobijale na slovenskem ozemlju, kot je tudi pripomnil.</p>
               <p>V nadaljevanju razprave so nekateri člani posebej poudarili, da zakon ne ureja pravic
               partizanov in borcev, ampak civilnih oseb. Ta zakon je namenjen živim in nikogar ne
               obsoja in ne razglaša za storilca kaznivih dejanj, določa le kriterije za pridobitev
               pravic in to, da imajo nove kategorije žrtev enake pravice kot dosedanje žrtve. Člani
               opozicije so tej enakosti oporekali in opozorili na 15. člen osnovnega zakona o
               žrtvah vojnega nasilja, ki naj bi po njihovem mnenju diskriminiral določene žrtve.</p>
               <p>Odbor je sprejel amandmaje k 1., 2., 4., 5., 6., 7., 8., 11., 12. in 13. členu ter
               amandma poslanske skupine SDS k 5. členu in svoj amandma k 3. členu. Odbor ni sprejel
               amandmajev poslanske skupine SDS k 2. in 3. členu. Odbor je v skladu s 128. členom
               Poslovnika Državnega zbora glasoval o vseh členih predloga zakona in jih sprejel.
               Dopolnjeni predlog zakona je sestavni del tega poročila. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp132">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem predstavnici Vlade za uvodno obrazložitev mnenja. Besedo ima
               dr. Ana Kopač Mrak, državna sekretarka na Ministrstvu za delo, družino in socialne
               zadeve. Prosim.</p>
            </sp>
            <sp xml:id="SDZ5-Izredna-12-2009-09-08.sp133">

               <speaker>DR. ANA KOPAČ MRAK:</speaker>

               <p>Hvala za besedo. Lep pozdrav spoštovani predsednik Državnega zbora, poslanci in
               poslanke!</p>
               <p>Vlada Republike Slovenije je na svoji seji 1.9.2009 obravnavala, sprejela mnenje in
               predlagala amandmaje k Predlogu zakona o spremembah in dopolnitvah Zakona o žrtvah
               vojnega nasilja, ki ga je v obravnavno Državnega zbora predložila skupina poslancev s
               prvopodpisanim Bojanom Kontičem. Vlada Republike Slovenije podpira predlagane
               rešitve, saj le-te upoštevajo zahteve odločbe Ustavnega sodišča z dne 9.11.2006,
               predvsem v smeri, da se v krog žrtev vojnega nasilja vključijo vse tiste osebe, ki so
               bile izpostavljene nasilnim dejanjem ali prisilnim ukrepom oboroženih sil ali druge
               strani v spopadu. V skladu z odločbo Ustavnega sodišča predlog zakona tako širi krog
               vojnega nasilja na otroke, katerih starš je umrl, bil ubit ali pogrešam zaradi
               nasilnih dejanj ali prisilnih ukrepov drugih oboroženih sil, in osebe, ki je kot
               begunec morala v času od 6.4.1941 do 15.5.1954 zapustiti svoj dom zaradi nasilnega
               dejanja požiga, porušenja ali izropanja njene stanovanjske hiše ali stanovanja,
               zaradi česar se ni mogla vrniti na svoj dom neprekinjeno najmanj tri mesece, razen če
               ni prostovoljno ali poklicno sodelovala z agresorjem.</p>
               <p>Dodatno predlagane spremembe širijo krog upravičencev tudi na državljane Republike
               Slovenije, ki so bili kot bivši italijanski vojaki po kapitulaciji Italije zajeti od
               nemške vojske, okupacijske oblasti in odpeljani v jetništvo ali na prisilno delo v
               Nemčijo, in prisilnim mobilizirancem v nemško vojsko, ki so že imeli status žrtve
               vojnega nasilja, priznava pravico do doživljenjske rente, kot jo v tem trenutku že
               imajo izgnanci in interniranci.</p>
               <p>K predlogu zakona pa je Vlada Republike Slovenije vložila tudi amandmaje, s katerimi
               dopolnjuje predlog zakona in za katere ocenjuje, da jih je treba upoštevati pri
               sprejetju končnega besedila novele. Vlada je tako iz sistemskih razlogov nasprotovala
               širjenju pravic na osebe, rojene staršem po koncu druge svetovne vojne, to je do 28.
               2. 1946, saj to obdobje pokrivajo drugi zakoni - Zakon o popravi krivic, Zakon o
               skladu za poplačilo odškodnine vojnega in povojnega nasilja. Iz podobnih razlogov,
               torej nesistemske širitve obsega pravic in nedopustnega poseganja v že pravnomočno
               zaključene postopke Vlada nasprotuje tudi določbi, po kateri naj bi se pravice
               priznale za čas trajanja prisilnega ukrepa ali nasilnega dejanja do povratka na svoj
               dom, in ne tako, kot je to veljalo do zdaj, do povratka v domovino.</p>
               <p>Pomembno je omeniti tudi s strani Vlade predlagani amandma k 11. členu, s katerim se
               določneje zapiše, katere pravice pridobijo posamezne kategorije upravičencev po tem
               zakonu. Treba je izpostaviti, da vsi otroci, žrtve vojnega nasilja so tako izenačeni
               in pridobijo pravico do vojne odškodnine. Vse druge žrtve vojnega nasilja pa so
               upravičene v enaki meri do pravic, opredeljenih z zakonom: zdravstvenega varstva,
               zdraviliškega in klimatskega zdravljenja in drugo, kar je določeno v 8. členu
               zakona.</p>
               <p>Poleg omenjenih amandmajev je Vlada Republike Slovenije predlagala tudi nekatere
               uskladitvene amandmaje, ki so bili usklajeni z Zakonodajno-pravno službo.</p>
               <p>Če zaključim. Vlada Republike Slovenije podpira dolgo pričakovano predlagano
               spremembo, saj gre za uresničitev odločbe Ustavnega sodišča, s katero se širi krog
               žrtev vojnega nasilja, izboljšuje pa se tudi materialni položaj prisilnih
               mobilizirancev v nemško vojsko, saj ti s tem predlogom pridobivajo pravice do
               doživljenjske mesečne rente.</p>
               <p>Hvala.</p>
            </sp>
            <sp xml:id="SDZ5-Izredna-12-2009-09-08.sp134">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima mag. Franc
               Žnidaršič, v imenu Poslanske skupine DeSUS.</p>
            </sp>
            <sp xml:id="SDZ5-Izredna-12-2009-09-08.sp135">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, spoštovane kolegice in kolegi, spoštovana predstavnica Vlade!
               Zakon o žrtvah vojnega nasilja, kot je bil sprejet v drugem branju, bomo seveda
               podprli. Prihaja pozno, ampak bolje pozno kot nikoli. Gre predvsem za odpravo
               neustavnosti v smislu diskriminatornih rešitev v preteklosti na račun vseh žrtev
               vojnega nasilja, ki jih je vojna vihra prizadela podobno kot tiste, ki so že v
               zakonu.</p>
               <p>Ob tej priložnosti mi dovolite, da povem, zakaj je v nekem času prišlo do neustavne
               rešitve. Treba je povedati, da se je zahteva po sprejetju take ali drugačne
               kompenzacije žrtvam vojnega nasilja druge svetovne vojne začela v medresorski
               komisiji leta 1993, da bi končno jeseni 2005 prišlo do sprejetja zakona o žrtvah
               vojnega nasilja z veljavnostjo od 1. 1. 1996 dalje. V prvem valu upravičencev do
               pravic po tem zakonu so bili predvsem slovenski izgnanci, takrat živečih še več kot
               20 tisoč, taboriščniki in ukradeni otroci. V naslednjih letih pa se je zakon
               nekajkrat popravljal in dopolnjeval ter širil pravice še na begunce, pregnance, padle
               v aprilski vojni leta 1941, na mobilizirance v nemško vojsko s tem, da so dobili samo
               pravico po posebnem zakonu, ne pa vseh pravic po Zakonu o žrtvah vojnega nasilja,
               vojni invalidi, mislim na civilne vojne invalide, ki so prišli v zakon, in tako
               dalje. Težava tega zakona je v tem, da bi lahko bil že zdavnaj prej razširjen tudi na
               te kategorije, ki smo jih danes vključili. Pri tem moram povedati, da je naša
               poslanska skupina tudi v času prejšnje Vlade podpirala uvrstitev le-teh, in to še
               preden je Ustavno sodišče napisalo, kaj je treba storiti oziroma katere kategorije
               niso zajete. Ampak takrat je, kar je bilo že danes rečeno, koalicija terjala, da bi
               se zakon razširil tudi na sodelavce okupatorja, ki jim ne bi mogli dokazati hujših
               posledic zaradi njihovega sodelovanja. Pri čemer seveda mi nismo mogli pristati na
               tako rešitev zato ne, ker ta zakon nima namen soditi, očitati ali kakor koli koga
               obtoževati, ampak samo dati določene pravice žrtvam okupatorjev, njihovih sodelavcev
               in danes tudi tistim, ki so jim krivico povzročile osvobodilne enote, zavezniki in
               tako dalje in mislimo, da je prav tako.</p>
               <p>Očitek, da je tako dolgo trajalo, da se odpravi današnja neustavnost, je zato s
               strani tistih, ki to govorijo, vsaj za zadnja štiri leta neutemeljen. Taka verzija
               kot je današnja in ki sledi odločbi Ustavnega sodišča, bi lahko bila sprejeta že pred
               štirimi leti in v deželi bi bil mir, vsaj kar zadeva pravice tistih, ki jih dobijo
               šele zdaj. Tako pa zaradi vztrajne zahteve po tem, da dobijo pravice tudi tisti, ki
               jim v nobenem primeru iz načela naravnih zakonov ne pripadajo, do tega ni prišlo in
               zato sprejemamo zakon tako pozno.</p>
               <p>Jaz sem zelo zadovoljen in hvaležen Slovenski ljudski stranki, da želi, da te žrtve,
               ki smo jih vključili, vendarle dočakajo za živa svoje pravice. Kajti, ko kdo umre,
               tako nima več možnosti vložiti zahteve in nima nobenih pravic po tem zakonu in tudi
               svojci ne, ker se te pravice ne dedujejo in moram reči, da to vendarle pomeni širše
               soglasje od koalicije, ki bi lahko sama s preglasovanjem sprejela ta zakon pa ga ne
               bo in mislim, da je tako prav. Pozivam tudi vse vas v SDS, da podprete ta zakon, ker
               prinaša pravice tistim, ki jih doslej niso imeli in jim iz tega vidika in ob tem, da
               je zakon v skladu z odločbo Ustavnega sodišča lahko pričakujejo. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp136">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti v imenu Poslanske skupine Slovenske nacionalne
               stranke.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp137">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo.</p>
               <p>Gre za tipičen pahorjanski zakon, značilen za to vlado. Ni trdnega stališča, ampak
               malo sem, malo tja in evidentno je, da taki zakoni v Evropi niso poznani. Niti ene
               primerljive pravne ureditve v Evropski uniji ni. Zopet se gremo tukaj nek
               priklanjanje opoziciji s strani koalicije zato, da bi pridobila kakšne pike ali pa
               mogoče kakšne glasove na kakšni drugi strani. Pravzaprav je pa zakon slab. Zakon je,
               ne, da je slab, zelo slab. Konec koncev izenačuje potomce tistih, ki so na strani
               partizanov za svobodo dali svoje življenje in potomce tistih, ki so se borili proti
               slovenskemu narodu. To ne gre in to je v Evropi nerazumljivo, zato tudi ni takih
               zakonov v Evropi. Tukaj notri je tudi, recimo, klavzula, da bodo mobiliziranci v
               nemško vojsko dobili odškodnino. Zakaj je pa ne dobijo od Nemčije? Saj so jo
               dobivali. Kazal sem dokumente, celo gospodu Potrču sem pokazal dokument, pa ga je
               odrinil stran in ni hotel pogledati. Namreč, nemška država je izplačevala rento vsem
               tistim, ki so bili kot takratni državljani nemškega rajha mobilizirani v nemško
               vojsko in to zelo promptno in tudi še v letih 50., 60., 70., skratka do smrti tistih
               ljudi. Poleg tega, kje so tukaj notri žrtve ustaške soldateske? Kje so žrtve, tisti,
               ki jih je pobila hrvaška Udba, KNOJ, takratna JNA, takoj po vojni? Kje so? Nikjer jih
               ni. Imamo pa, ne vem, kaj vse. Imamo tukaj varianto, v 9. členu piše: <q>"do vrnitve v
               domovino"</q>, ki je bila takrat Jugoslavija. Zakaj potem velja? Do kam? Do Subotice? Tja
               so se v glavnem vračali interniranci. Preko Subotice in potem v Slovenijo. Ali to
               velja do tistega trenutka, ko so prišli v Subotico? Ali je to domovina? Ali je
               domovina Slovenija? Nedodelano, bedasto. Ali pa je morda to zelo zvito in to je
               tisto, narejeno zato, da bodo lahko tudi kakšni izbrisani dobil kakšen še dodaten
               denar od države Slovenije. Saj se ne ve, kaj je tukaj. Skratka, zelo čudno.</p>
               <p>Po drugi strani pa si naša vlada ne upa zahtevati, da bi Italija, Nemčija, Hrvaška
               plačale <q>"reparacije"</q> za to, kar se je dogajalo v II. svetovni vojni, za vse te
               poboje.</p>
               <p>Slovenske nacionalna stranka je 19. aprila 2006 vložila kazensko ovadbo zoper
               skupino oseb italijanske narodnosti, ki so v času II. svetovne vojne delovali na
               območju današnje Slovenije in zoper katere je prijavo za vojne zločine registrirala
               Komisija Združenih narodov za vojne zločine v Londonu. 19. aprila 2006. Nič se ni
               zgodilo in 27. oktobra 2008 smo poslali poizvedbo, pa tudi še nismo dobili odgovora.
               Kje je gospod Pahor? Naj naredi nekaj, ne da črpa slovenske vire za to, da bo izpadel
               lep, pa da mu bodo ploskali iz leve in iz desne. Ne bodo mu, niti iz leve niti iz
               desne. Nihče mu ne bo več ploskal. Kaj se gremo v tej državi? Mislim, neumnosti do
               konca. Res bi rad vedel, komu je padlo na um vse tole tukajle notri. In jaz upam, če
               se že ne upate Nemčije, Italije pa Hrvaške tožiti, da bi plačale <q>"reparacije"</q>, potem
               pa tožite Britance pa Američane, ki so bombardirali nekatere naše kraje in pobili
               nekatere ljudi, civilne, za kolateralno škodo. Pa dejte to potem, gospoda! Mislim,
               gre za še en <q>"nonsens"</q> v delu te vlade, ki jih je vsak dan več. Mi tega ne bomo
               podprli.</p>
            </sp>
            <sp xml:id="SDZ5-Izredna-12-2009-09-08.sp138">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jakob Presečnik v imenu Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp139">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik.</p>
               <p>V Poslanski skupini Slovenske ljudske stranke sicer obžalujemo, da sprememb tega
               zakona nismo sprejeli že v prejšnjem mandatu, vsaj v tistih ali pa predvsem v tistih
               delih, v tistih rešitvah, ki so imele nesporno večinsko podporo večine v parlamentu.
               To bi lahko storili v prejšnjem mandatu. Tudi mi smo večkrat predlagali, napišimo
               tiste dele sprememb zakona, ki imajo to večino. Vendar, žal, tega soglasja ni bilo.
               Tudi mi bi si seveda želeli, da bi bolje definirali 6. člen, večkrat obravnavan, ki
               govori o definiciji sodelavcev okupatorjev, vendar ravno ta člen je bil tisti, ki je
               praktično onemogočal sprejem sprememb zakona, kljub temu, da smo dobili takrat, pred
               letom, dvema, mnogo posameznih strokovnih mnenj eminentnih strokovnjakov s tega
               področja v Sloveniji. Žal tega 6. člena oziroma rešitve v zvezi s 6. členom ni bilo
               možno realizirati, ni bilo možno poenotiti. Zaradi tega smo pristopili k podpisu, ker
               menimo, da je treba nekatere kategorije, ki so žal v prejšnjih obravnavah, pa naj bo
               to pri posameznih spremembah in še bolj v osnovnem, pri osnovnem sprejemanju zakona,
               mislim da v letu 1994, ko so neupravičeno te kategorije izpadle. In če upoštevamo ali
               pogledamo podatke, ki jih daje Ministrstvo za delo, družino in socialne zadeve glede
               števila še živečih upravičencev v posameznih kategorijah, vidimo, kako v zadnjih
               letih, seveda zaradi starosti teh upravičencev, to število upada; praktično se vsaki
               dve leti to število razpolovi in to upadanje bo v naslednjem obdobju še večje.
               Dolžnost države je, da se krivice popravijo. Prizadeti in njihovi svojci si zaslužijo
               opravičilo, narod in država pa si zaslužita, da nas ne delijo več ta kruta dejanja iz
               preteklosti. Dovolj je tega, da služijo ta vprašanja tako enim kot drugim vedno znova
               za priročno temo političnega obračunavanja. Pri tem pa se pozablja na vse resnične
               žrtve, pozablja se, da vsem tem žrtvam s tem ne pomagamo, še več, vsem tem žrtvam se
               s tem ponovno in vedno znova povzročajo bolečine, ponovno morajo podoživljati vse
               grozne krivice in boleče spomine iz preteklosti, znova in znova, iz mandata v mandat.
               Zato pravimo v Slovenski ljudski stranki, da je tega obračunavanja na račun nedolžnih
               žrtev dovolj. Rešimo vsaj tiste stvari, za katere najdemo večinsko soglasje.
               Pokopljimo vse žrtve enako spoštljivo in popravimo krivice vsem civilnim žrtvam brez
               razlike. Pri tem ponovno poudarjamo, da smo kot prva izmed slovenskih političnih
               strank jasno zapisali že v kongresno deklaracijo leta 1994, da obsojamo vse tri
               totalitarizme, fašizem, nacizem in komunizem. In ker je poleg tega, kar sem že
               navedel, spremembe zahtevalo tudi Ustavno sodišče, podpiramo tudi ta postopek. Rok za
               spremembe po odločbi Ustavnega sodišča pa je tako ali tako bil že november 2007.</p>
               <p>Še enkrat poudarjam v imenu Poslanske skupine Slovenske ljudske stranke, da bomo te
               spremembe, ki so usklajene do te mere, da jih večina podpira, podprli, da razrešimo
               nekatere ljudi, ki na to bolj moralno kot materialno zadoščenje čakajo že mnogo
               predolgo. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp140">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Anderlič, v imenu Poslanskega kluba Liberalne demokracije
               Slovenije.</p>
            </sp>
            <sp xml:id="SDZ5-Izredna-12-2009-09-08.sp141">

               <speaker>ANTON ANDERLIČ:</speaker>

               <p>Spoštovani!</p>
               <p>Zakon o žrtvah vojnega nasilja je eden tistih zakonov, ki lahko na stvarni,
               praktični ravni prispevajo k tistemu, o čemer smo govorili pri 1. točki dnevnega reda
               danes. Torej, če resno mislimo, da želimo popraviti krivice, da obsodimo tisto, kar
               je treba obsoditi, in poravnamo tisto, kar je treba poravnati, potem je to prava
               prilika. Za nas je pomembno, da v tem zakonu ne urejamo tistega, kar bi nekateri radi
               naredili - nagradili, opravičili in celo rehabilitirali kolaboracijo, izdajalce in
               podobno. In to je tisto, kar je sveta zadeva. Ta zakon je eden v vrsti zakonov, žal
               se je dolgo časa razpravljalo, iskalo kompromis, rešitve. Mogoče smo bili naivni, da
               lahko dobimo konsenz vsi skupaj na tej točki in da to poglavje zapremo. Ja, bili smo
               naivni. Kazalo se je s prstom, da nočemo nekaterih stvari urediti, stvar je ostala
               neurejena. Zapisali smo tudi v koalicijski pogodbi, da bomo v prvega pol leta oziroma
               nemudoma uresničili vse odločbe Ustavnega sodišča. In tudi zaradi tega je prav, da
               tisto, kar je ta zakon v temelju poskušal urediti in moral urediti, tudi uredi. To,
               da nekatere stvari nikoli, kajti nikjer drugje ni primerljive prakse, zato tudi ni
               mogoče tega uvodnega dela v zakonu napisati na način, da bi kjerkoli poskušali
               nekatere stvari urejati drugače, da bi torej tudi tiste, ki si tega ne zaslužijo, ki
               ne smejo dobiti še odškodnine za to, če so bili, pa najsi bodo vojaške osebe ali
               civilne osebe, v nasprotju z voljo naroda po osvoboditvi na poti fašizma in nacizma,
               da se jih nagradi. Ne, tega ni nikjer in tudi pri nas temu, sem prepričan, nikoli ne
               bo tako.</p>
               <p>Otroci morajo biti izenačeni. Nekateri pravijo, da je to preveč, da so tudi oni
               krivi. Marsikaj si ljudje mislijo, predvsem takrat, kadar gre za vprašanje denarja,
               odškodnin. V razpravi imamo še en dolg in se bo enkrat treba opredeliti, kaj je z
               materialnimi oškodovanci in s temi žrtvami. Ampak stvari gredo postopoma, gredo tako,
               kot pač država zmore. Sam celo mislim, da je to zakon, pri katerem ni treba iskati
               konsenza, ampak se ga lahko sprejme tako kot vsak drug zakon, ki želi popraviti
               krivice, ki želi zagotoviti tistim, ki so do tega upravičeni, končno ta status, tudi
               če nekateri ne želijo, da ta status ti ljudje dobijo in te odškodnine. Mi smo to
               dolžni narediti in naj se vsak sam vpraša, zakaj mu delajo težave nekatere definicije
               v tem zakonu. Kaj je narobe s tem, kaj ta zakon ureja? To je bistvo tega vprašanja.
               Ta zakon ureja stvari, ki jih je potrebno in jih je lahko urediti. Kaj pa ne ureja?
               Da zaradi tega, ker tistega, kar bi nekdo želel urediti na način, o katerem sem prej
               govoril, in da zaradi tega ne podpre tega zakona, je preprosto nerazumljivo. Torej
               tudi tem žrtvam ne privošči misli, da to niso bile žrtve, da je to spet neka zlagana
               domislica naslednikov. Zakaj smo že vsi na tej strani, neka koalicija, ne vem česa
               že, kontinuitete ali kaj že? Zato, ker želimo urediti tisto, kar urejajo vse
               demokratične države, in konec koncev urejamo tudi stvari, ki mogoče katerim niso
               jasne, kaj je z mobiliziranci v tuje vojske, ker je pač takrat bil v tistih časih na
               teh tleh tak režim in taka situacija, da je do tega prihajalo. Verjamem, da je zakon
               na poti sprejema in urejanja tistih vprašanj, za katere sami vemo, da jih je treba
               urediti in nas poziva tudi odločba Ustavnega sodišča. Podprli bomo zakon.</p>
            </sp>
            <sp xml:id="SDZ5-Izredna-12-2009-09-08.sp142">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Majda Potrata, v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp143">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana gospa državna sekretarka, poslanke in
               poslanci!</p>
               <p>Predlog zakona o spremembah in dopolnitvah Zakona o žrtvah vojnega nasilja skupaj s
               Predlogom zakona o spremembah in dopolnitvah Zakona o vojnih grobiščih, poljudno
               poimenujemo vojna zakona. V javnosti se ob pozivih, da morata biti oba zakona kar se
               da usklajena in sprejeta s čim širšo podporo v Državnem zboru, oglašajo tudi tista
               mnenja, ki se sprašujejo, ali je v času, v katerem živimo, res treba urejati stvari,
               ki bi morale biti tako po odločbi Ustavnega sodišča kot stališča nekih etičnih norm
               in družbene pravičnosti, urejena že davno prej. Vendar za tiste, ki jih oba zakona
               neposredno zadevata, je zdaj verjetno res že skrajni čas. In čeprav ni za Predlog
               zakona o spremembah in dopolnitvah Zakona o žrtvah vojnega nasilja mogoče ugotoviti,
               da ima podporo v vseh parlamentarnih strankah Državnega zbora, je vendarle čas, ko
               smo se Socialni demokrati pridružili vsem tistim, ki menijo, da ga je potrebno
               sprejeti. In upamo, da bo danes dopolnjeni predlog zakona skupaj s predlaganim
               amandmajem to tudi doživel.</p>
               <p>Zgodba sprememb zakona se je začela leta 2005, in sicer z vložitvijo predloga aprila
               leta 2005. Poslanska skupina Socialnih demokratov je na tedanje besedilo odreagirala
               s svojim predlogom zakona, ker je menila, da samo s pripombami na tiste stvari, s
               katerimi ne soglašamo, zakona ni mogoče urediti. Kljub temu pa moram opozoriti na to,
               da smo ob predlaganem zakonu soglašali s tem, da je potrebno urediti pravice otrok
               pobitih staršev, ne glede na to, kdo je starše pobil, da je potrebno urediti tudi
               pravice oseb, ki so ostale brez svojega doma zaradi porušenja ali ker so pobegnile od
               doma zaradi pričakovanega nasilja, ne glede na to kdo so bili povzročitelji okoliščin
               za takšno stanje. Poleg tega smo soglašali že tedaj, da pridobijo status žrtev
               vojnega nasilja tudi osebe, ki so bile po kapitulaciji Italije kot italijanski vojaki
               poslani v nemško ujetništvo in da se prisilno mobiliziranim v nemško vojsko poleg
               statusa žrtve, ki ga že imajo, prizna tudi mesečna renta.</p>
               <p>Od vsega začetka, kar je ta predlog zakona bil posredovan strankam, pa smo odločno
               nasprotovali temu, da bi spremenili 1. in 6. člen tako, da bi bilo mogoče iz teh
               sprememb potegniti enačenje partizanskih enot z okupatorji in njihovimi sodelavci in
               ker ni bila v 6. členu izključena možnost, da bi tudi sodelavci okupatorja pridobili
               status žrtve vojnega nasilja. Ta dva člena, 1. in 6., smo menili, da takšna, kot sta
               bila predlagana za spremembe, nista bila več v skladu s konceptom zakona, ki je bil
               sprejet leta 1995. Če se malo sprehodim po datumih, je v resnici mogoče ugotoviti, da
               je bila intenzivnost usklajevanja zelo različna. Ampak, če od 18. aprila, ko je bil
               predlog zakona vložen, povem, da smo s posebnim predlogom zakona reagirali že 30.
               maja, se Socialni demokrati zagotovo ne moremo šteti za tiste, ki bi zavlačevali
               postopke, kakorkoli, potem smo pospešili sprejemanje tudi še v letu 2006. Naj povem,
               da smo ob koncu leta 2007 sprejeli ali predlagali predlog zakona, ki ni dobil med
               vsemi parlamentarnimi strankami podpore. Zdaj je dala ugodna mnenja ali soglasje k
               predlogu tudi Vlada, predlagala amandmaje, mi smo jih na odboru sprejeli in
               predlagam, da bi končno Predlog zakona o spremembah in dopolnitvah Zakona o žrtvah
               vojnega nasilja v predlagani obliki tudi sprejeli. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp144">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima France Cukjati v imenu Poslanske skupine Slovenske demokratske stranke.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp145">

               <speaker>FRANCE CUKJATI:</speaker>

               <p>Hvala za besedo. Spoštovani.</p>
               <p>Pred nami je že ne vem katera sprememba Zakona o žrtvah vojnega nasilja. Gre za
               nesrečen zakon, ki je bil že od vsega začetka zelo jasno in zelo surovo protiustaven,
               saj je v celoti izključeval žrtve partizanskega in revolucionarnega nasilja. Nesrečen
               tudi zato, ker kljub nekaterim, sicer potrebnim in koristnim spremembam, ostaja
               krivičen prav do teh doslej tako zelo diskriminiranih žrtev. Zakon končno sicer
               priznava status žrtve tudi primorskim Slovencem, ki so bili mobilizirani v
               italijansko vojsko, prisilnim mobilizirancem v nemško vojsko pa pravice, ki so jih
               deležne tudi druge žrtve vojnega nasilja. Obstaja pa zakon diskriminatorno
               izključevalen do otrok, katerih starše so pod etiketo sodelovanja z okupatorjem
               upravičeno ali neupravičeno pobile enote tako imenovane druge strani. Nov 2.a člen ne
               predvideva tem otrokom niti simbolne odškodnine v višini 834 evrov za ubitega starša,
               ki so jo deležne vse druge žrtve, vsi drugi otroci pobitih staršev. Gre sicer za
               simbolno odškodnino, pa saj ima tudi zakon v glavnem simbolen pomen. Še vedno namreč
               izključuje sodelavce okupatorja na način, kot ga poznamo že 70 let. In to
               izključevanje prenaša tudi na njihove otroke. Pojem sodelovanja z okupatorjem, ki naj
               bi imel lastnosti kaznivega dejanja, ni bil nikoli pravno definiran in je bolj kot za
               preganjanje prave kolaboracije, služil za diskreditacijo in nato za opravičevanje
               likvidacije nezaželenih oseb, v glavnem nasprotnikov revolucije ali tistih, ki jim je
               bilo treba odvzeti premoženje. Tudi mnogi veliki protinacisti in veliki slovenski
               domoljubi, pa celo tisti pokončni komunisti, ki so preživeli Dachau, so bili najprej
               diskreditirani kot kolaboranti, nato pa likvidirani. Nobena psovka ni bila v naši
               polpretekli zgodovini tako krvavo zlorabljena, kot prav sodelavec okupatorja.</p>
               <p>Tu imam dopis s katerim je 3. maja 1946, torej eno leto po vojni, tajnik Krajevnega
               narodnega odbora Selo pri Mirni takole pisal Okrajnemu ljudskemu odboru Trebnje: <q>"Na
               vaš ponovni poziv za dostavo podatkov onih, ki so sodelovali z okupatorjem, vam
               dostavljam te tri sezname. Če bo prav in dosti, ako pa ne, bomo drugič vse od kraja
               popisali, saj nobenega popolnoma nedolžnega, če dobro pogledamo zgodovino, ni imela
               vojna. Smrt fašizmu, svobodo narodu."</q> Tajnik ta in ta. Kar trije seznami kolaborantov
               iz majhne vasi, pa morda oblasti še ni bilo dovolj. Pravna samovolja, ki je bila
               značilna za povojno revolucionarno pravo, se torej še več kot po 60-ih letih
               nadaljuje z nejasnim in nedoločnim besedilom 6. člena osnovnega zakona s protiustavno
               lex incerta. Da ne bo pomote, Slovenska demokratska stranka zelo resno obsoja vsako
               tisto sodelovanje z okupatorjem, katerega posledica je bilo človeško trpljenje. A
               prav zato smo predlagali resno definicijo takšnega sodelovanja, ki zasluži resno
               obsodbo in ki jo v pravni državi sme izreči le sodišče. Predlagali smo tudi, da je, v
               kolikor predlagatelji vztrajate pri izločitvi tako imenovanih sodelavcev okupatorja,
               zaradi ustavnega načela enakosti pred zakonom treba izločiti tudi tiste, ki so
               načrtovali, ukazovali ali celo izvajali množične poboje ujetnikov, civilistov, žena
               in otrok. Naše pobude so bile v celoti zavrnjene. Zdi se, da pri nejasni definiciji
               kolaboracije predlagatelji vztrajate predvsem zato, ker tak pravni primitivizem še
               vedno nudi priročno orodje za diskreditacijo ljudi, ki komunistični oblasti niso bili
               po volji, orodje torej, ki bolj kot pravični sodbi služi razpihovanju sovraštva in
               nacionalne razdvojenosti.</p>
               <p>Ker v Slovenski demokratski stranki visoko vrednotimo načelo pravičnosti in enakosti
               pred zakonom ter pravno varnost vsakega državljana, ne želimo sodelovati pri
               sprejemanju tega zakona in napovedujemo obstrukcijo pri tej točki.</p>
            </sp>
            <sp xml:id="SDZ5-Izredna-12-2009-09-08.sp146">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Torej, obstrukcija je bila napovedana v skladu s Poslovnikom. V imenu Poslanske
               skupine Zares bo stališče predstavila Cvetka Zalokar Oražem.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp147">

               <speaker>CVETKA ZALOKAR ORAŽEM:</speaker>

               <p>Hvala lepa za besedo.</p>
               <p>Spremembo Zakona o žrtvah vojnega nasilja smo po dolgotrajnem usklajevanju vložili v
               proceduro koalicijske poslanke in poslanci vključno s podporo poslancev Slovenske
               ljudske stranke in z njo ustrezneje opredeljujemo priznavanje statusa žrtve vojnega
               nasilja in pravico do materialnega zadoščenja. Zakon o žrtvah vojnega nasilja je bil
               v osnovnem besedilu sprejet leta 1995 kot del paketa vojnih zakonov skupaj z Zakonom
               o vojnih invalidih in o vojnih veteranih. Prvotno se je zakon nanašal samo na pravico
               izgnancev, taboriščnikov, zapornikov, delovnih deportirancev, internirancev,
               beguncev, ukradenih otrok in prisilnih mobilizirancev, nato pa se je s številnimi
               spremembami širil tudi krog upravičencev. Status žrtve vojnega nasilja ima državljan
               Slovenije, ki so ga nemške, italijanske ali madžarske okupacijske sile zaradi
               političnih, nacionalnih, rasnih ali verskih razlogov prisilno izselile, poslala v
               taborišča, zapor, na prisilno delo ali internacijo oziroma je bil kot pripadnik
               nekdanje jugoslovanske vojske v vojni odpeljan v ujetništvo, ki je pobegnil pred
               vojnim nasiljem in bil nasilno odvzet staršem. Žrtve vojnega nasilja so tudi otroci,
               rojeni staršem v prej navedenih okoliščinah in druge osebe, ki so bile med vojno
               izpostavljene nasilnim dejanjem ali prisilnim ukrepom okupatorja, agresorja ali
               njunih sodelavcev. Glede na veljavno, torej obstoječo ureditev pa statusa in pravic
               žrtev vojnega nasilja niso mogli uveljaviti otroci, katerih roditelj, starš je bil
               med vojno ubit ali pogrešan, zaradi delovanja enot NOB, zavezniških sil oziroma
               osebe, ki so morale svoj dom zapustiti zaradi uničenja s strani drugih oboroženih sil
               in se zaradi tega niso mogle vrniti. Veljavni zakon torej civilne osebe in otroke
               razlikuje po tem, kdo je okoliščine povzročil. In to je tisti del, zaradi katerega je
               Ustavno sodišče odločilo, da je v neskladju z Ustavo, saj se priznanje statusa žrtve
               vojnega nasilja pri civilnih osebah, posebej pa pri otrocih ne sme razlikovati,
               katera od vojskujočih sil oziroma strani je povzročila okoliščine, katerih posledica
               opravičuje status vojnega nasilja. Predlog novele zakona zato v prvi vrsti upošteva
               odločbo Ustavnega sodišča, ki jasneje opredeljuje kategorije žrtev vojnega nasilja,
               in sicer so to po novem, poudarjam, otroci, katerih starš je umrl, bil ubit ali
               pogrešan, zaradi delovanja katerekoli oborožene sile, še enkrat poudarjam, vsi
               otroci, ki so izgubili starše v času vojne. Prav tako bodo status dobile tudi osebe,
               ki so kot begunci v času od 6. 4. 1941 do 15. maja 1945 morale zapustiti svoj dom,
               zaradi uničenja, ki so ga povzročile druge oborožene sile, razen, če niso
               prostovoljno ali poklicno sodelovali z agresorjem.</p>
               <p>V Poslanski skupini Zares smo prepričani, da so te spremembe pravi temelj, na
               podlagi katerega bomo v slovenskem prostoru končno presegli razlikovanja in različne
               interpretacije polpretekle zgodovine, saj sledijo vsem načelom mednarodnega prava.
               Zato ne moremo sprejeti nasprotovanja največje opozicijske stranke SDS, ki je želela
               ob tej vsebini odpirati vrsto drugih vprašanj, ki so nas in nas bodo očitno delila
               tudi v prihodnje. Dejstvo je, da je prav, da žrtvam vojnega nasilja priznamo določene
               pravice, nikakor pa ne moremo pristati na tisto, kar so pričakovali v stranki SDS, na
               reinterpretacijo vojne in povojne slovenske zgodovine, ter vloge posameznikov, ki so
               kolaborirali oziroma sodelovali z okupatorjem. Menimo, da takšne osebe ne morejo
               prejeti, niti pričakovati materialne odškodnine.</p>
               <p>V Poslanski skupini Zares bomo novelo zakona podprli, saj je skrajni čas, da se vsem
               civilnim osebam, še posebej otrokom, ki jim je bila povzročena krivica, ta krivica
               končno odpravi, tako kot je v svoji odločbi odločilo Ustavno sodišče in kar bi morali
               storiti že v letu 2007.</p>
            </sp>
            <sp xml:id="SDZ5-Izredna-12-2009-09-08.sp148">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženem amandmaju, ki jo bomo opravili na podlagi pregleda vloženega
               amandmaja, ki ste ga dobili na mizo in ima datum 8. 9. 2009.</p>
               <p>V razpravo dajem 7. člen in amandma poslanskih skupin SD, Zares, DeSUS in LDS k 7.
               členu. Želi kdo razpravljati? Še enkrat ponavljam, želi kdo razpravljati o amandmaju,
               ki je vložen? Ugotavljam, da ne želi nihče razpravljati, zato zaključujem razpravo. O
               amandmaju bomo v skladu s časovnim potekom seje zbora odločali danes v okviru
               glasovanj pol ure po prekinjeni 3. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na 3. točko dnevnega reda...... <stage>/Oglašanje iz klopi./</stage> Ste želeli še pri 2.
               točki? Nisem vas opazil. Kdaj ste se javili? <stage>/Oglašanje iz klopi./</stage> Spoštovani kolega
               Potrč, jaz sem žal točko prekinil. Opravičujem se, če vas nisem videl. To je bila
               moja napaka, čeprav moram reči, da sem ves čas begal z očmi okoli. Dopuščam te
               različne razlage, vendar sem točko prekinil. Ne morem jo odpreti ponovno. Zato seveda
               bo kakšna druga priložnost, da boste povedali to kar ste želeli povedati.</p>
               <p>Prehajamo na <title>3. TOČKO DNEVNEGA REDA,</title> to je na <title>OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O VOJNIH GROBIŠČIH
               V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo zboru predložila skupina poslank in poslancev s
               prvopodpisanim Bojanom Kontičem. Besedo dajem predstavniku predlagatelja gospodu
               Miranu Potrču za dopolnilno obrazložitev predloga zakona.</p>
            </sp>
            <sp xml:id="SDZ5-Izredna-12-2009-09-08.sp149">

               <speaker>MIRAN POTRČ:</speaker>

               <p>Hvala lepa.</p>
               <p>S predlaganimi spremembami in dopolnitvami Zakona o vojnih grobiščih želimo urediti
               še vedno odprta vprašanja v zvezi z odkrivanje, urejanjem in označevanjem vojnih
               grobišč žrtev vojnega nasilja, posebej po vojni usmrčenih oseb. Spremembe in
               dopolnitve zakona je pripravila že vlada prejšnjega sklica, vendar se parlamentarne
               stranke o njegovi vsebini niso uskladile do mere, ko bi skupaj z Zakonom o spremembah
               in dopolnitvah Zakona o žrtvah vojnega nasilja zagotavljal vsebino, ki bi bila
               sprejemljiva za večino, če že ne za vse parlamentarne stranke. To je bil tudi razlog,
               zaradi katerega zakon ves prejšnji mandat ni bil uradno vložen v proceduro.
               Prizadevanja za oblikovanje sprejemljive vsebine zakona so se zato nadaljevala tudi v
               tem mandatu. Na besedilo, ki ga je glede spornih vprašanj oblikovala koalicija,
               skupaj s Slovensko ljudsko stranko, Poslanska skupina SDS do njegove vložitve ni
               predlagala drugačnih besedil ali rešitev. Obratno, na razgovorih parlamentarnih
               strank o možni vsebini obeh zakonov je bil ustvarjen vtis, da glede Zakona o vojnih
               grobiščih Poslanska skupina SDS ne bo imela pomembnih vsebinskih pripomb. Poslanska
               skupina SNS pa pri usklajevanju teh vprašanj ni želela sodelovati, kar je tudi
               nesporno jasno sporočila vsem parlamentarnim strankam. Zato smo predlagatelji zakona
               pričakovali, da predlagana vsebina zakona za večino poslank in poslancev opozicije
               sicer ni sporna, da pa je izrecno še niso pripravljeni podpreti zaradi tega, ker
               vsebinsko ni doseženo soglasje glede rešitev predlaganih v zakon v spremembah in
               dopolnitvah Zo žrtvah vojnega nasilja. Pogojujejo namreč sprejem obeh zakonov v
               usklajenem besedilu hkrati. Ni nepomembno, da so se v tej fazi poslanske skupine
               posvetovale tudi o možnosti, da bi Državni zbor oblikoval skupino uglednih
               strokovnjakov, ki bi v imenu vseh parlamentarnih strank oblikovala besedilo posebne
               deklaracije o preteklosti in spravi, ki naj bi jo sprejel Državni zbor. Glede na
               kasnejše zahteve SDS, glede razprave o Resoluciji Evropskega parlamenta o zavesti in
               totalitarizmu, je zanimivo povedati, da so takrat največ pomislekov o pripravi take
               resolucije imeli prav v Slovenski demokratski stranki. Zaradi njihovih stališč je
               bilo nadaljnje dogovarjanje o pripravi take resolucije ustavljeno. Poslanske skupine
               koalicije in Slovenske ljudske stranke so se zato odločile, da z obravnavo navedenega
               zakona ne kaže več odlašati, saj so ocenile, da je pogojevanje sprejetja tega zakona
               s spremembo Zakona o žrtvah vojnega nasilja nesprejemljivo, posebej zato, ker se tudi
               vprašanja odkrivanja in urejanja prikritih grobišč vedno znova zlorabljajo za
               politične diskvalifikacije, polno vsebinsko soglasje o vseh vprašanjih vojne
               zakonodaje pa se je celo vedno bolj odmikalo. Zato so se odločile, da predlog zakona
               vložijo tudi brez sodelovanja Slovenske demokratske in Slovenske nacionalne stranke.
               Predlagatelji menimo, da s sprejetjem tega zakona odpravljamo razloge, zaradi katerih
               se s strani SDS in Nove Slovenije vedno znova poudarja, da koalicijske stranke nismo
               pripravljene priznati nasilnih ravnanj prejšnje oblasti po koncu vojne, da nismo
               pripravljene izvensodnih pobojev označiti kot zločinsko ravnanje. Da nismo
               pripravljeni sodelovati pri odkrivanju vseh doslej zamolčanih in prikritih grobišč.
               Da nismo pripravljeni omogočiti, da se ugotovi, čigavi posmrtni ostanki so v
               posameznem prikritem grobišču. Da torej na navedena dejstva nismo pripravljeni
               zagotovi pietetne obravnave in pokopa usmrčenih, namesto prikritega grobišča v
               skupnem grobišču ali v skupni kostnici pa poštenega in pietetnega pokopa. Kadar gre
               za državljanke in državljane drugih držav, pa je to treba urediti z meddržavnimi
               pogodbami. Hkrati pa je resničnim vzrokom smrti in statusa pobitih oseb treba
               zagotoviti tudi dostojno besedilo posvetilne narave na grobu.</p>
               <p>Menimo, da v zakonu predlagane naslednje bistvene rešitve lahko zagotovijo te cilje.
               Prvič, v glavnem mestu države se postavi spomenik vsem žrtvam vojn in z vojnami
               povezanih žrtev na Slovenskem, s posvetilnim napisom spominske narave, citiram:
               <q>"Domovina je ena, nam vsem dodeljena in eno življenje in ena smrt. Župančič."</q> Drugič,
               za posmrtne ostanke oseb, ki ne bodo imele samostojnega grobišča ali groba, se na
               območju spominskega parka Teharje postavi osrednja kostnica. Tretjič, na grobiščih
               civilnih žrtev vojne po vojni usmrčenih oseb se posvetilni napis na grobu glasi,
               citiram: <q>"Žrtve vojne in revolucionarnega nasilja. Republika Slovenija."</q> In četrtič:
               <q>"Tudi svojcem se omogoči pobuda za prenos posmrtnih ostankov v drug grob na istem ali
               v drugem pokopališču."</q></p>
               <p>Predlagatelji soglašamo z amandmaji, ki so pripravljeni na podlagi mnenja
               Zakonodajno-pravne službe. Predlagatelji pa nismo mogli soglašati s predlogi
               amandmajev, ki jih je vložila Poslanska skupina SDS. Predlagani amandmaji namreč
               posegajo v novo kategorizacijo grobišč, predvidevajo tudi za žrtve umrle ali usmrčene
               med vojno, novo kategorijo žrtev revolucionarnega nasilja in skupno kostnico
               predlagajo na zemljišču, ki vrednostno ni nevtralno. Zato matično delovno telo teh
               predlogov amandmajev SDS ni sprejelo. Predlagamo, da enako ravna Državni zbor.</p>
               <p>Spoštovane poslanke in poslanci, pričakujemo in želimo, da predlagani zakon
               sprejmete. Z njegovim sprejemom bomo prispevali k pietetnemu odkrivanju, ureditvi in
               obeležitvi grobov vseh žrtev 2. Svetovne vojne in okoliščin v zvezi z njo in pod
               pogojem, da smo pripravljeni korektno ocenjevati cilje zakona, bomo prispevali tudi k
               odpravljanju enega od razlogov za medsebojno nerazumevanje in obtožbe v odnosu do
               polpretekle zgodovine. Hvala.</p>
            </sp>
            <sp xml:id="SDZ5-Izredna-12-2009-09-08.sp150">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbora za delo, družino, socialne zadeve in invalide
               kot matično delovno telo. Besedo dajem predsednici dr. Andreji Črnak Meglič za
               predstavitev poročila odbora.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp151">

               <speaker>DR. ANDREJA ČRNAK MEGLIČ:</speaker>

               <p>Ponovno lep pozdrav.</p>
               <p>Odbor za delo, družino, socialne zadeve in invalide je na 10. nujni seji obravnaval
               tudi Predlog zakona o spremembah in dopolnitvah Zakona o vojnih grobiščih, ki ga je v
               obravnavo Državnemu zboru po skrajšanemu postopku predložila skupina poslancev s
               prvopodpisanim Bojanom Kontičem. Kolegij predsednika Državnega zbora je sprejel
               odločitev, da se Predlog zakona obravnava po skrajšanem postopku, zato ga je Odbor
               obravnaval na podlagi 142. člena Poslovnika.</p>
               <p>Pri delu Obora so sodelovali predstavniki predlagatelja z Miranom Potrčem,
               predstavniki Vlade z ministrom za delo, družino in socialne zadeve, predstavnik
               Državnega sveta, predstavnica Zakonodajno-pravne službe in predstavniki civilnih
               druženj. Odbor je bil seznanjen z mnenjem Zakonodajno-pravne službe, mnenjem Vlade,
               ki je predlog zakona načelno podprla, ter mnenjem Državnega sveta, ki je prav tako
               podprl omenjeni zakon.</p>
               <p>K predlogu zakona sta v poslovniškem roku amandma vložili Vlada ter Poslanska
               skupina Slovenske demokratske stranke. V okviru druge obravnave je predstavnik
               predlagatelja Miran Potrč uvodoma podal dopolnilno obrazložitev predloga zakona.</p>
               <p>V razpravi o posameznih predlaganih rešitvah, so člani Odbora sicer največ pozornosti
               namenili določbam 1., 5. in 8. člena Predloga zakona in k njim predlaganim
               amandmajem. V razpravi o 1. členu in o vloženih amandmajih je bilo izraženo
               eksplicitno stališče Poslanske skupine SDS, da je potrebno v člen vključiti tudi
               revolucionarno nasilje, saj je značilno, da so mnoga slovenska množična grobišča
               civilnih oseb, tista, ki so nastala med vojno, kot tudi tista, ki so nastala po
               vojni; nastala kot posledica revolucionarnega nasilja. Zato bi moral predlog zakona
               že v 1. členu kot enega pomembnih vzrokov nastanka množičnih grobišč, poleg vojnega
               nasilja, omenjati tudi revolucionarno nasilje, če hoče biti verodostojen in
               nepristranski. S tem so želeli v skladu z resolucijo Evropskega parlamenta izenačiti
               nedolžne žrtve, saj po mnenju razpravljavcev gre za žrtve, ne za povzročitelje. Prav
               tako so menili, da bi čast vojaškega grobišča morala biti zagotovljena vsem tistim,
               ki so umrli kot vojaki.</p>
               <p>Predstavnik Poslanske skupine Slovenske nacionalne stranke je povedal, da po
               njihovem mnenju revolucionarnega nasilja ni bilo med 2. svetovno vojno. Bila je
               okupacija s strani okupatorjev in kolaboracija s strani kolaborantov. Poudaril je, da
               ne more pristati na to, da se materialna bremena prenašajo na ramena davkoplačevalcev
               v tako kriznem obdobju. To je za Slovensko nacionalno stranko nesprejemljivo in zato
               v razpravi ne želijo sodelovati.</p>
               <p>V nadaljevanju razprave o 1. členu so predlagatelji Predloga zakona poudarili, da je
               Pzakona široko usklajen. Prepričani so, da je pieteten in nosi v sebi spoštovanje do
               vseh tistih, ki jim je namenjen. V predlogu se upoštevajo zgodovinska dejstva, da so
               v grobiščih poleg žrtev vojne tudi žrtve revolucionarnega nasilja, med katerim je
               bila večina usmrčenih v času po koncu vojne. Menijo, da je sicer večina grobišč
               nastala med vojno, čeprav se danes želi prikazati, da so vsa grobišča nastala po
               vojni. Prav tako so za to, da se v glavnem mestu države postavi spomenik vsem žrtvam
               vojn in z vojnami povezanih žrtev na slovenskem ter osrednja kostnica na območju
               spominskega parka Teharje.</p>
               <p>V zvezi z amandmajem Poslanske skupine SDS k 8. členu, ki je po besedah njihovega
               predstavnika provokativne narave, saj predlaga, da se osrednjo kostnico postavi na
               lokaciji Orlovega vrha, kjer je zapuščeno domobransko pokopališče, ker naj bi bila
               večina okostij iz zamolčanih grobišč žrtev državljanske vojne, bi izbor te lokacije
               pomenil pietetno spravno dejanje. Menil je, da se v normalnih odnosih nesporni
               zmagovalec dobrohoten do poražencev. Predlagatelji zakona pa so nasprotno menili, da
               amandmaja ni mogoče podpreti, ne le zato, ker je provokativne narave, ampak tudi
               zato, ker ne drži, da je večina okostij zamolčanih grobišč s strani državljanske
               vojne. Strinjajo se, da se kostnico postavi na območju spominskega parka Teharje.</p>
               <p>Po končani razpravi je Odbor sprejel amandmaje Vlade k 1., 4. in 7. členu, ni pa
               sprejel amandmajev Poslanske skupine SDS. Odbor je v skladu z 28. členom Poslovnika
               Državnega zbora glasoval o posameznih členih Predloga zakona ter vse člene sprejel.
               Dopolnjeni predlog zakona je sestavni del tega poročila. Hvala.</p>
            </sp>
            <sp xml:id="SDZ5-Izredna-12-2009-09-08.sp152">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavnici Vlade za uvodno obrazložitev mnenja. Besedo ima dr. Anja
               Kopač Mrak, državna sekretarka Ministrstva za delo, družino in socialne zadeve.</p>
            </sp>
            <sp xml:id="SDZ5-Izredna-12-2009-09-08.sp153">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani predsednik. Poslanci in poslanke!</p>
               <p>Zdaj veljavni Zakon o vojnih grobiščih velja že več kot 6 let in do zdaj še ni bil
               spremenjen in dopolnjen, čeprav je že pred sprejemom v javnosti vzbudil veliko
               pozornosti in povzročal številne polemike, tako kot tudi danes.</p>
               <p>Sicer je bila že leta 2005 vložena novela v zakonodajni postopek, ki pa ni prešla
               predhodnega usklajevanja in je bila zato umaknjena. Sedanji predlog novele, ki ga je
               pripravila skupina poslancev s prvopodpisanim Bojanom Kontičem, obsega spremembe in
               dopolnitve, s katerimi se izboljšuje sedanja pravna ureditev na tem področju.</p>
               <p>Predlog zakona o spremembah in dopolnitvah Zakona o vojnih grobiščih je obravnavala
               Vlada na svoji seji 1. 9. in v svojem mnenju podprla predlog zakona in tudi
               predložila amandmaje, ki jih je obravnaval matični odbor in so bili tudi sprejeti.</p>
               <p>Potrebno je izpostaviti, da Vlada podpira predvsem rešitve, ki so predlagane v tem
               zakonu, in sicer, da se postavi spomenik vsem žrtvam vojne in z vojni povezanim
               žrtvam na območju Republike Slovenije v glavnem mestu in da se na ta spomenik napiše
               napis posvetilne narave Otona Župančiča, in sicer: <q>"Domovina je ena, nam vsem
               dodeljena in eno življenje in ena smrt."</q></p>
               <p>Pozdravljamo tudi postavitev osrednje kostnice na območju Teharij v Celju, kjer se
               lahko na spoštljiv način poskrbi za posmrtne ostanke vseh, ki se prekopljejo v skladu
               z določbami tega zakona.</p>
               <p>Podpiramo tudi predlog besedila posvetilnega napisa na tistih grobiščih žrtev vojne,
               po vojni usmrčenih oseb, ki vedno znova najbolj odpirajo to diskusijo, da se jim
               napiše: <q>"Žrtve vojne in revolucionarnega nasilja. Republika Slovenija"</q>.</p>
               <p>Za samo izvajanje zakona, ki ga pokriva naše ministrstvo, so pomembne tudi tiste
               določbe zakona, s katerimi se podrobneje urejajo vprašanja v zvezi s prekopi
               posmrtnih ostankov na še neurejenih vojnih grobiščih.</p>
               <p>Torej, vse to so spremembe, ki omogočajo boljše izvajanje zakonskih določb
               obstoječega zakona in tudi omogočajo pietetni odnos do vseh žrtev. Zato Vlada podpira
               sprejem tega zakona.</p>
               <p>Hvala.</p>
            </sp>
            <sp xml:id="SDZ5-Izredna-12-2009-09-08.sp154">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Zmago Jelinčič Plemeniti v imenu Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Izredna-12-2009-09-08.sp155">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Prvo, kar je komaj pojmljivo človeku s kolikor toliko zdravega razuma, je <q>"lajanje"</q>
               o državljanski vojni. Na slovenskem državljanske vojne ni bilo v času okupacije in ni
               moglo biti, kajti ni bil izpolnjen niti en pogoj, ki določa državljansko vojno.
               Predvsem ni bilo države Slovenije. Bile so razkosane slovenske dežele in okupatorji s
               svojimi pomagači na eni strani in borci proti okupatorju na drugi strani. Mogoče bi
               lahko rekli, da je šlo za versko vojno, saj je ena stran korakala s krščanskim
               križem, druga pa s srpom in kladivom, vendar so oboje ideološki simboli. Če je tem
               borcem dvigalo moralo in bojno zavest, da se borijo za boljši jutri proti zatiralcem
               in za svojo Slovenijo, to ne spremeni dejstva. Kakšno tehnologijo vodenja odpora so
               voditelji NOB izbrali - tudi ni v naši domeni, da bi o tem sodili. Očitno so izbrali
               uspešno metodo - premagali so okupatorja, spremenili družbena razmerja in osvojili
               absolutno oblast. Argumenti gospoda Žnidaršiča iz DeSUS-a, da je nedostojno v sredino
               glavnega mesta postavljati kostnico, je seveda slaboumno, če pozabim na očitne
               politične predsodke, njegovo izvajanje razkriva, kot da bi se gospodu kostnice
               gnusile, da so nekaj podobnega kafilerijam, vendar to pač ni tako.</p>
               <p>Vsekakor pa se je tudi pri zadevi kostnica-spomenik neznanemu junaku pokazalo, kako
               nedržavotvorni, državnostno nepismeni, boljševiško kardeljanski anarhoidni duh
               obvladuje današnjo slovensko državno sceno. Zato se pri nas državnostnih problemov,
               ki zadevajo zlasti odnose s sosedi in dogajanjem na slovenskih tleh v časih, ko še
               nismo bili država, odgovorni lotevajo diletantsko, anarhično, lokalistično,
               samoupravno, predvsem pa popolnoma nedržavniško. Iluzorno je od takih ljudi
               pričakovati, da bi razumeli, da smo bili do likvidacije k.u.k. monarhije državljani
               slovenskih dežel znotraj avstrijskega cesarstva. Potem pa smo začasno izgubili te
               svoje države oziroma dežele in smo bili do okupacije državljani različnih tujih
               držav, v času okupacije pa zmedena, brezpravna, dezorientirana raja, brez
               kvalificiranih civilnih voditeljev in brez državnih orodij. Oblast si je z
               okupatorjem delila Rimskokatoliška cerkev, na sceno pa je stopila Komunistična
               partija, ki je edina imela jasen koncept in sposobno strukturo, da je začela in
               izvedla NOB. Ampak vse dogajanje med okupacijo in dogajanje v državi ni bila
               državljanska vojna. Tudi državne strukture, vključno z različnimi parlamentu
               podobnimi zbori in končno vlade niso imeli legitimitete, dokler se po končanih
               izrednih razmerah ne sestane tako imenovana zakonodajna oziroma ustavodajna skupščina
               in vse skupaj, kar je bilo sprejeto, legitimira. Šele tedaj so za nazaj prej navedena
               dejanja in telesa ter njih sklepi legitimni, pravno obstajajo in so temelj države.
               Ker nadaljnja zgodovina Slovenije znotraj FLRJ ne izpričuje, da bi se kaj takega
               zgodilo, nasprotno, celo slovensko OF so ukinili in razformirali slovenske
               partizanske čete, marveč je vse tovrstne funkcije prevzela ustavodajna skupščina v
               Beogradu. Lahko privzamemo, da tudi po drugi vojni Slovenci nismo bili državljani
               svoje države, da države nismo imeli, da torej od razpada K.u.K monarhije do
               osamosvojitve leta 1991 nismo živeli v svoji državi. Torej vse, kar se je prej
               dogajalo in kar ni urejeno, mora država Slovenija urejati na ustrezen način, kot
               ostaline nekega nenormalnega stanja v tem obdobju, ko nismo imeli svoje državnosti in
               svojega državljanstva. Vse dogodke, tudi NOB in drugo, moramo motriti in obravnavati
               v tej luči. Vsekakor pa moramo državniško urediti vse, kar ni urejeno, tudi spomenik
               neznanemu junaku, da o mejaških rečeh s Hrvaško, o genocidnem italijanskem
               iredentizmu in genocidnem avstronacizmu sploh ne začenjamo. Edini, ki so koga izdali,
               so bili oblastniki, ki so leta 1941 kapitulirali in pobegnili na varno, Slovence pa
               prepustili okupatorji in anarhiji brez države. Seveda so bili narodni izdajalci že
               leta 1918, 1919, ko so slovenske dežele porinili v skupnost štirim tujim državam,
               namesto da bi vsaj poskusili kaj storiti in da bi nekaj naredili za svojo Slovenijo.
               Ti klerikalni politikanti, ki so svojo raboto ponovili med drugo svetovno vojno in
               dostikrat jo delajo še danes, to so pravi izdajalci, ne pa ubogo ljudstvo, brez
               voditeljev in brez državnostnih struktur, kar je tudi zasluga Rimskokatoliške cerkve.
               In če bi ta sodrga ne vodila zločinske, egoistične in samopridobitniške politike, bi
               ne bilo katastrofe 1918, nobenih množičnih pobojev. Imeli bi krasen spomenik,
               kostnico na gradu in neki Žnidaršiči ne bi klobasali...</p>
            </sp>
            <sp xml:id="SDZ5-Izredna-12-2009-09-08.sp156">

               <speaker>PREDSEDNIK DR. PAVEL GANTAR:</speaker>

               <p>... kolega Jelinčič.</p>
            </sp>
            <sp xml:id="SDZ5-Izredna-12-2009-09-08.sp157">

               <speaker>ZMAGO JELINČIČ PLEMENITI:</speaker>

               <p>...o predstavništvu vsega ljudstva.</p>
            </sp>
            <sp xml:id="SDZ5-Izredna-12-2009-09-08.sp158">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ampak ker ste predstavili stališče, vas nisem prekinil, čeprav bi vas
               verjetno moral. Izrazi kot so sodrga, lajanje, direktni napadi na kolega poslanca, ne
               sodijo v predstavitev stališč in tudi ne v polemiko. Opozarjam vas, da bom seveda v
               prihodnje tudi bolj strikten in vam ne bom dovolil, če bom le uspel, takšnih besed.
               Hvala lepa.</p>
               <p>Besedo ima Jakob Presečnik, v imenu Poslanske skupine Slovenske ljudske stranke.
           </p>
            </sp>
            <sp xml:id="SDZ5-Izredna-12-2009-09-08.sp159">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovane kolegice in kolegi!</p>
               <p>Oton Župančič je v svojem verzu zapisal; <q>"Domovina je ena, nam vsem dodeljena in eno
               življenje in ena smrt."</q> V svojem verzu, kot je zapisal, smo ljudje enaki vsaj
               dvakrat. Ob rojstvu in ob smrti. Ampak ali je temu res tako? Človeško življenje je
               največja univerzalna vrednota, zato moramo do umrlih ravnati pietetno. Ali smo se
               sposobni v tem mandatu končno pokloniti vsem žrtvam iz preteklosti, tudi s simbolnimi
               napisi na grobovih, da s postavitvijo simbolnega spomenika vsem žrtvam napravimo
               spravno dejanje. Kolegice in kolegi, ali smo sposobni končno zapisati tudi to, da
               imamo v številnih grobovih žrtve vojne in revolucionarnega nasilja in z napisi na
               grobovih priznati, da tukaj ležijo žrtve vojnih zločinov in žrtve revolucionarnega
               nasilja?</p>
               <p>V Slovenski ljudski stranki smo sopodpisali spremembe zakona s tem namenom, da to
               končno uredimo, z namenom, da zaključimo tudi to poglavje naše preteklosti v imenu
               preteklih krivic. Tudi s takim dejanjem simbolno v imenu države prosimo umrle
               odpuščanja in priznamo, da so se dogajali zločini in krivice brez razlike.
               Najprimernejša lokacija za kostnico se nam zdi, po mnenju Slovenske ljudske stranke,
               spominski park Teharje, kjer že ležijo številne žrtve povojnih pobojev, katerih
               grobišča so razsejana po vsej Sloveniji. V primeru sprememb zakona gre za manjše
               spremembe zakona, ki pa ima veliko simbolno sporočilo, zato podpiramo tudi skrajšani
               postopek in amandmaje, ki so sledili utemeljenim pripombam Zakonodajno-pravne službe
               Državnega zbora. O obeležjih in napisih je razprava tekla že celi dve desetletji.
               Menimo, da je končno napočil čas, da mrtvim naklonimo dolžno spoštovanje in naj
               počivajo v miru. Končno naj napoči čas, ko nas mrtvi ne bodo več ločevali, naj nas
               simbolno dejanje poveže, da bomo sposobni iskati konstruktivne rešitve za našo
               prihodnost. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp160">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Anderlič, v imenu Poslanskega kluba Liberalne demokracije
               Slovenije.</p>
            </sp>
            <sp xml:id="SDZ5-Izredna-12-2009-09-08.sp161">

               <speaker>ANTON ANDERLIČ:</speaker>

               <p>Spoštovani!</p>
               <p>Poslanci Liberalne demokracije Slovenije bomo zakon podprli, ker menimo, da je korak
               naprej od tistega, kar je bilo mogoče udejanjiti v teh 20 letih. Vsak majhen korak je
               več kot tisto, kar se sliši, da bi nekateri radi storili, pa tega ne storijo samo
               zaradi tega, da bi bilo še dolgo odprto in da bi o tem lahko razpravljali ali pa se
               preprosto delili, tako kot sami mislijo, da bi bilo prav.</p>
               <p>Napis je lahko za nekoga tak ali drugačen, sprejemljiv ali nesprejemljiv. Dejstvo
               je, da gre za poklon tistim, ki so umrli, ki so žrtve in ki jim je ta napis tudi
               posvečen. Sicer se zavedamo, da je po Sloveniji ogromno spomenikov, ki govorijo samo
               o žrtvah vojne, partizanih, talcih, civilnem prebivalstvu in podobno, vzorno urejenih
               in da bodo tam ostali. Da je na drugi strani vse polno spomenikov in obeležij, ki
               govorijo o nečem drugem in na drugačen način. In da bodo ti napisi ostali, da se ne
               bodo spreminjali. In da bodo še vedno tudi ti, o katerih zdaj govorimo in ki jih bomo
               uzakonili, pravzaprav samo nek dodatek ali pa mogoče nek prispevek, da vendarle ne bi
               šlo za to, da bi eni poveličevali samo eno, drugi drugo.</p>
               <p>Z nobenim zakonom ni mogoče odpraviti tega, da posamezniki čutimo tako ali drugačno
               pieteto do vseh umrlih. Za nas v Liberalni demokraciji je že zdavnaj jasno, in že
               danes sem neštetokrat ponovil, da smo z mnogimi dejanji te stvari potrdili. Ni pa
               mogoče vsega spraviti na isti imenovalec, tudi skozi tako ureditev, skozi napis na
               spomeniku, kot bi nekateri želeli.</p>
               <p>Revolucionarno nasilje je bliže neki resnici, je bliže tistemu, kar bi lahko
               pomenilo, da je bilo v imenu revolucije tudi mnogo slabega in so bile žrtve. Na drugi
               strani pa bi bil spet napis <q>"samo žrtve revolucije"</q> najbrž premalo.</p>
               <p>Kostnico je slej kot prej treba urediti in tudi ta vlada predvideva, da so sredstva,
               ki so namenjena in bodo namenjena v prihodnjih proračunih za to, opravičljiva in
               vsekakor jih je treba za to nameniti. Postavlja se vprašanje, ali res lahko vse
               uredimo v kratkem času in zadnje grobišče ali zadnjo jamo očistimo, zapremo in jo
               posvetimo na zelo hiter način, v kratkem času, s tudi majhnimi stroški. Stroški
               seveda na koncu ne smejo biti vprašanje, pa vendarle je nek specifični čas, so neki
               specifični odnosi. Mi vendarle upamo, da bo Vlada znala narediti načrt, da bo znala
               narediti program, po katerem se bo sistematično te stvari urejalo in zaključilo, kot
               rečeno, s to zaključno fazo shranjevanja kosti tja, kamor sodijo. Vendar pa se
               zavedamo tudi tega, da bomo verjetno deležni očitkov, da smo prepočasni, da
               inšpektorji hodijo okrog in zapirajo jame zato, ker so nevarne in se ne more
               nadaljevati nekatera dela, ampak treba je vendarle vedeti, da gre za več stvari, za
               bolj kompleksno zadevo. Ne samo za to, da nekateri skrbite, v narekovajih, za ta
               vprašanja, drugi smo pa malomarni. Ne. Vsem nam je, in bomo to izpričali tudi s
               potrditvijo tega zakona, do tega, da ta vprašanja dostojno uredimo.</p>
            </sp>
            <sp xml:id="SDZ5-Izredna-12-2009-09-08.sp162">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. László Göncz v imenu Poslanske skupine Narodnih skupnosti.
               Prosim.</p>
            </sp>
            <sp xml:id="SDZ5-Izredna-12-2009-09-08.sp163">

               <speaker>DR. LÁSZLÓ GÖNCZ:</speaker>

               <p>Hvala lepa, gospod predsednik. Spoštovana državna sekretarka, spoštovane poslanke in
               poslanci.</p>
               <p>Že v obdobju neformalnega usklajevanja besedila zakona smo predlagali oziroma
               opozarjali na zadevo, ki sicer ni posebne vsebinske narave, temveč se nanaša na
               dosledno spoštovanje ustavnih in zakonskih določb z vidika dvojezičnost na
               narodnostnem mešanem območju Republike Slovenije. Naj uvodoma kljub temu povem, da
               načelno zakon podpiramo. Smatramo, da je nedvomno korak naprej v primerjavi z
               dosedanjim stanjem.</p>
               <p>Zakon o vojnih grobiščih dopolnjujeta Pravilnik o registru vojnih grobišč in
               Pravilnik o pokopališkem redu na vojnih grobiščih. 5. člen Pravilnika o pokopališkem
               redu na vojnih grobiščih, ki določa oznake na vojnih grobiščih, žal ne upošteva 11.
               člena Ustave Republike Slovenije. Ta namreč določa, da sta na območjih, kjer živita
               italijanska in madžarska narodna skupnost, uradna jezika poleg slovenščine tudi
               italijanščina ali madžarščina. Sicer v primeru italijanščine je pri danem vprašanju
               lažje, saj je besedilo podzakonskega akta določeno tako, da, citiram: <q>"Vojna grobišča
               morajo biti označena z informativnimi tablami v slovenskem, angleškem, nemškem in
               italijanskem jeziku in v jeziku narodnosti tam pokopanih."</q> Formalno je torej
               italijanski narodnostni skupnosti oziroma jeziku zadoščeno, pa čeprav ne na osnovi
               zakonskih določb, ki izhajajo iz zagotavljanja pravic avtohtonih narodnih skupnosti,
               temveč po nekem drugem principu. Nikakor pa ni takšen primer pri madžarski narodni
               skupnosti.</p>
               <p>Ker v zvezi z našim predlogom konkretnega odgovora nismo dobili, niti v razlagah
               Predloga zakona o spremembah in dopolnitvah Zakona o vojnih grobiščih ni nakazano na
               konkretne rešitve, ponovno poudarjamo, da bi morali biti skladno z 11. členom Ustave
               Republike Slovenije napisi na spomenikih in na nagrobnikih na narodnostno mešanem
               območju tudi v jeziku narodnih skupnosti.</p>
               <p>Zato predlagamo, da se primerno dopolnijo členi podzakonskih aktov. Bolj kot za
               praktično rešitev gre za dosledno spoštovanje ustavnih zakonskih določb v slehernem
               dokumentu, torej tudi v temu primeru. Zato upamo, da bo našemu predlogu zadoščeno
               oziroma, da bo ta predlog upoštevan. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp164">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Majda Potrata v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp165">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci!</p>
               <p>Tudi Predlog zakona o spremembah in dopolnitvah Zakona o vojnih grobiščih ima, glede
               na dinamiko spreminjanja in uveljavljanja predlaganih sprememb in dopolnitev, podobno
               časovno dimenzijo kot prej obravnavani zakon o popravi krivic. Zato tega dela ne bom
               podrobno ponavljala, ampak naj vendarle rečem, da je brez pretiranih razprav o tem
               predlogu zakona mogoče govoriti o tem, da se je stopnja usklajenosti ali
               neusklajenosti vrtela predvsem okoli tistih reči, ki so zdaj urejene in zadevajo
               napis, kostnico in spomenik.</p>
               <p>Prej je bilo povedano, da bo na njem zapisan verz Otona Župančiča <q>"Domovina je ena,
               nam vsem dodeljena."</q> Jaz pa naj spomnim, da se Župančičeva pesem nadaljuje še z
               verzom: <q>"Kdor zanjo umira, se dvigne v življenje, ko pade v smrt."</q> In to bi
               pravzaprav morali upoštevati, ko govorimo o pietetnem odnosu do vseh, ki jim je vzela
               življenje vojna, ki je najbolj množično in najbolj kruto kršenje človekovih pravic.</p>
               <p>Ker pa govorimo o Zakonu o vojnih grobiščih v času, ko je odprto veliko grobišče in
               ker se v zvezi s tem in še s čim drugim pojavljajo številna vprašanja, naj vendarle
               opozorim na to, da je vojna grobišča na ozemlju Republike Slovenije ta zakon o vojnih
               grobiščih začel urejati šele 20. julija 2003 in da je pred tem urejalo vojna grobišča
               in vse drugo troje zakonov, še veljavnih ali sprejetih v prejšnji državi, in sicer so
               bili to Zakon o zaznamovanju pokopališč in grobov pripadnikov zavezniških in drugih
               tujih armad v Jugoslaviji, Zakon o grobiščih in grobovih borcev ter Zakon o
               pokopališčih in grobovih borcev v tujini. Ker smo priča temu, da gre za grobove, ki
               so znotraj države in ker gre tudi za mednarodne odnose, naj opozorim, da poleg
               notranje zakonodaje uporabljamo na tem področju tudi mednarodno vojno pravo, zlasti
               haaške in ženevske konvencije. V okviru tega je najpomembnejša četrta haaška
               konvencija o zakonih in običajih vojne na kopnem, ki je prerasla v običajno pravo in
               so jo dolžne spoštovati vse države, ne le pogodbenice. Varstvo vojnih grobišč, v
               katerih so pokopani posmrtni ostanki pripadnikov tujih armad, pa se zagotavlja z
               zakonom, če ni drugače urejeno z meddržavnim sporazumom. Doslej so bili sprejeti
               meddržavni sporazumi o urejanju vojnih grobišč z Italijo, Nemčijo, Madžarsko in
               Češko. Meddržavni sporazum s Hrvaško je bil že podpisan in je na hrvaški strani že
               ratificiran, na naši pa še čaka na ratifikacijo v Državnem zboru in v pripravi so
               tudi sporazumi z Romunijo, Srbijo in Črno Goro. Toliko glede tega, kar obstaja na
               ravni pravnega urejanja vprašanj, s katerimi se bolj ali manj dotikamo tudi urejanja
               vojnih grobišč v tem zakonu.</p>
               <p>Posebej moramo poudariti, da v Poslanski skupini Socialnih demokratov ne moremo
               pristati na tiste predloge opozicije, ki hočejo spreminjati določila 1. člena, in ki
               hočejo s spremembo uveljavljati tisto, kar so hoteli dokazati in uveljaviti tudi v
               utemeljevanju s sprejetja Resolucije Evropskega parlamenta o totalitarizmu in
               evropski zavesti. Menimo namreč, da je v tem zakonu treba urejati tiste stvari, ki
               jih je mogoče obravnavati v skladu z naslovom tega zakona, to pa je urejanje vojnih
               grobišč.</p>
               <p>Upamo, da bo zakon dobil ne le podporo, ampak da bo tudi v praksi zaživel in bodo
               morebitne težave pri izvajanju tega zakona, na katere nekateri opozarjajo,
               odpravljene. Hvala.</p>
            </sp>
            <sp xml:id="SDZ5-Izredna-12-2009-09-08.sp166">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima France Cukjati v imenu Poslanske skupine Slovenske demokratske stranke.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp167">

               <speaker>FRANCE CUKJATI:</speaker>

               <p>Hvala za besedo, predsednik. Spoštovani!</p>
               <p>Pred nami je novela zakona, ki sicer odpravlja nekatere pomanjkljivosti, kot so na
               primer postavitev skupne kostnice in skupnega spomenika z Župančičevim napisom, a pri
               tem še vedno ne zmore pietetnega in spoštljivega odnosa do žrtev nasilja tistega
               časa. Pieteta namreč pomeni resnicoljubno priznanje ne le tega, kdo leži v grobu,
               ampak tudi zakaj in kdo ga je ubil. Pomeni, da žrtvi priznamo njeno človečnost, njene
               legitimne želje in hotenja, pa čeprav so bila drugačna od ciljev takratnega
               revolucionarnega vodstva. A ta zakon tudi po tolikih letih slovenske osamosvojitve
               tega ne zmore in vsa grobišča imenuje kot vojna grobišča, torej kot grobišča, katerih
               vzrok naj bi bila le vojna. Samo en primer. Grobišče Krimska jama nad Borovnico je
               nastalo v prvih letih vojne, leta 1941 in 1942. Ni se napolnilo s trupli padlih
               vojakov, ampak pobitih civilistov. Partizani niso vdirali v dolino in se spopadali z
               italijansko posadko. In tudi, če bi taki spopadi bili, ne bi nihče nosil trupel skozi
               trnje in skalovje ure daleč do težko dostopnega kraškega brezna in jih metal vanj.
               Nesrečno grobiške Krimska jama ni posledica vojnih dogodkov in nima nobene zveze z
               drugo svetovno vojno, poleg te, da je nastalo v času okupacije, ki je že sama po sebi
               pomenila za Slovenijo veliko nesrečo. Vse žrtve so bile še žive privedene do roba
               brezna in tu ustreljene, obstreljene ali kar žive pahnjene v globino.</p>
               <p>Naj preberem partizansko povelje iz tistega časa, torej z dne 5. julija 1942, kaj
               storiti z ljudmi, ki jih je italijanski okupator v Ljubljani naložil na vlak, jih kot
               zavedne Slovence in nasprotnike fašizma poslal v taborišče na Rabu, partizani pa so
               na Verdu vlak zajeli in te Slovence odvedli. Citiram: <q>"Po ustni naredbi komandanta
               tretje grupe Mir. J. Bračiča morate 12 internirancev, ki smo jih rešili iz
               ujetniškega vlaka, tekom 24 ur likvidirati. Likvidacijo izvršite tajno. Strogo pazite
               na to, da se o tem ne bo ničesar izvedelo in da vam kdo ne pobegne. Za izvršitev te
               naredbe osebno odgovarjate. Smrt fašizmu, svoboda narodu."</q></p>
               <p>Imam tudi poimenski seznam žrtev, ki so končale v Krimski jami do julija 1942,
               torej, še preden se je pojavila prva oborožena protirevolucija. Na tem seznamu je 39
               oseb s priimkom in imenom. Od tega je 8 partizanov, 31 civilistov, torej 80%. Tudi
               partizani so tisti, ki torej niso padli v boju in od civilistov je 8 žensk, torej
               četrtina žensk. Taka so torej mnoga naša grobišča, ki jih zakon sprenevedavo imenuje
               grobišča civilnih žrtev vojne. Tudi tukaj, v tem zakonu, se kaže strah imenovati
               grobišča s pravim imenom in žrtvam priznati, da niso umrla kot kolateralna škoda, na
               primer zavezniškega bombardiranja borovniškega mostu, ampak so bila načrtno in
               krivično pobita v nekakšnem necivilizacijskem tornadu, ki ga še najbolj avtentično
               lahko imenujemo revolucionarno nasilje.</p>
               <p>Tudi grobišča povojnih pobojev ne moremo imenovati grobišča žrtev vojne, po vojni
               usmrčenih oseb, saj gre za dogodke, ki se niso zgodili v času vojne in nimajo nobene
               vzročne zveze z vojno. Ponekod žrtve tudi niso bile usmrčene, ampak žive zazidane,
               kot na primer v Slovenski Bistrici leta 1946, torej leto dni po koncu vojne.</p>
               <p>Slovenska demokratska stranka je predlagala dopolnitve, ki ne bi v ničemer okrnile
               to, kar je po sklicevanju in po govorjenju predlagateljev bilo postavljeno v
               ospredje.</p>
               <p>In ker za žrtve in njihove svojce pri tako sprenevedavem zakonu, ki žali tako ene
               kot druge, tako žrtve kot njihove svojce, ne moremo sodelovati, napovedujem
               obstrukcijo te točke.</p>
            </sp>
            <sp xml:id="SDZ5-Izredna-12-2009-09-08.sp168">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Vito Rožej.</p>
            </sp>
            <sp xml:id="SDZ5-Izredna-12-2009-09-08.sp169">

               <speaker>VITO ROŽEJ:</speaker>

               <p>Hvala za besedo, gospod predsednik. Spoštovane kolegice in kolegi! Spoštovana
               državna sekretarka!</p>
               <p>Pred nami je novela Zakona o vojnih grobiščih, ki smo jo tukaj prisotne koalicijske
               poslanke in poslanci ter predstavniki Slovenske ljudske stranke po dolgih
               usklajevanjih vložili v parlamentarno proceduro in za katero smo dosegli večinsko
               podporo. Žal samo večinsko, ne pa podpore vseh strank, saj nekateri na nam
               nerazumljiv način vztrajajo pri nekaterih zahtevah, ki po našem mnenju zapletajo
               problematiko, ne zmorejo pa v dogovoru in strpnosti iskati rešitev. Kar seveda lahko
               obžalujemo, ampak glede na tematiko in nujnost njenega reševanja v danem trenutku ne
               vidimo boljše in dostojnejše rešitve kot te, ki je zdaj pred nami.</p>
               <p>Pot tega usklajevanja ni bila lahka, kar najbolj veste vsi tisti, ki ste pri tem
               sodelovali že v prejšnjem mandatu, pa še v kakšnem pred tem, zato v Poslanski skupini
               Zares upamo, da bomo s sprejemom dokončno rešili nekatera pereča vprašanja pretekle
               oziroma za nekatere samo polpretekle zgodovine. Čeprav je tudi glede na današnje
               dogodke, upanje v to zelo šibko.</p>
               <p>Osnovni zakon je sicer začel veljati julija 2003. V javnosti je vzbudil veliko
               pozornosti in dilem in ravno te skušamo s temi dopolnili odpraviti. Marca leta 2005
               je bilo registriranih 4.127 grobišč in grobov iz vseh vojn na 1.190 lokacijah. Dodati
               pa je treba tudi 410 do zdaj evidentiranih prikritih grobišč, lahko da je še kakšno
               več, v katerih ležijo ostanki trupel vojnih ujetnikov in civilnih žrtev
               revolucionarnega nasilja med vojno in po njej. Z zakonom je bilo takrat, leta 2005,
               na državo preneseno tudi oskrbovanje približno 3.000 grobišč oziroma spomenikov
               narodnoosvobodilne borbe iz druge svetovne vojne, za katere so prej skrbele lokalne
               skupnosti. Ta zakon ureja tudi grobišča civilnih oseb, umrlih ali usmrčenih med vojno
               zaradi vojnih dogodkov na ozemlju Slovenije. Za grobišča žrtev vojne pa se po tem
               zakonu štejejo tudi grobišča tistih oseb, ki so bile zaradi osebnih okoliščin, kot so
               nacionalna ali rasna pripadnost, usmrčene že pred drugo svetovno vojno. Prav tako so
               grobišča žrtev vojne tudi grobišča oseb, ki so bile v nasprotju z načeli in pravili
               pravne države ter v nasprotju z vojnim pravom usmrčene po 15. maju 1945, ter že
               obstoječa grobišča vojaških oseb, ki so umrle pri opravljanju vojaške službe v
               nekdanji SFRJ, poleg grobov, za katere skrbijo svojci pokopanih.</p>
               <p>Po veljavnem zakonu lahko predpisane označbe na vojnih grobiščih poleg
               identifikacijskih podatkov kraja in časa smrti pokopanih vsebujejo še besedilo
               posvetilne ali spominske narave. Na vojnih grobiščih pa niso dovoljene označbe,
               besedila ali simboli, ki poveličujejo in slavijo pripadnost okupatorju ali
               sodelovanje z njim. Največ razhajanj in kritik povzročajo grobišča po vojni
               nezakonito usmrčenih oseb, ki naj bi imela preveč splošno in nejasno označbo, še
               posebej grobišča žrtev, ki so bile po 15. maju 1945 usmrčene v nasprotju z načeli in
               pravili pravne države. Prepričani smo, da ta pričujoča novela korektno upošteva
               zgodovinska dejstva, da so v grobiščih poleg žrtev vojne tudi žrtve revolucionarnega
               nasilja, torej usmrčeni po koncu vojne.</p>
               <p>Predlog med drugim predvideva ureditev skupne kostnice, ki naj bo postavljena na
               Teharjah, ter spomenik vsem žrtvam, ki naj se postavi v Ljubljani. Prav tako predlog
               s korektnimi napisi izraža pieteto vsem umrlim in usmrčenim. Med drugim bomo na vojna
               grobišča zapisali: <q>"Umrli kot žrtve vojne in revolucionarnega nasilja."</q> Skupni
               spomenik v Ljubljani pa naj bi nosil napis: <q>"Domovina je ena, nam vsem dodeljena in
               eno življenje in ena smrt."</q> Drage kolegice in kolegi, upam, da nam je Oton Župančič s
               tem svojim verzom in morda tudi s tem, kar je dodala kolegica Potrata, povedal več,
               kot je bilo slišati v dosedanjih razpravah na to temo, o naši skupni zgodovini, in da
               bomo končno lahko presegli razlike ter nasprotja, ki burijo in vznemirjajo ne samo
               nas, ki tu sedimo, predvsem slovensko javnost. V Poslanski skupini Zares pa v drugi
               obravnavi zakona na matičnem telesu nismo mogli sprejeti dopolnila o lokaciji
               kostnice, predlaganega s strani največje opozicijske stranke, saj je bilo to
               dopolnilo tudi s strani predlagateljev označeno za provokativno. Menimo namreč, da ne
               prispeva k urejanju problematike, žal niti ne prispeva k spravi. V Poslanski skupini
               Zares bomo predlog zakona, kakršen je, podprli. Hvala.</p>
            </sp>
            <sp xml:id="SDZ5-Izredna-12-2009-09-08.sp170">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče</p>
               <p>Poslanske skupine DeSUS bo predstavil mag. Franc Žnidaršič.</p>
            </sp>
            <sp xml:id="SDZ5-Izredna-12-2009-09-08.sp171">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, spoštovana predstavnica Vlade, kolegice in kolegi.</p>
               <p>Poslanska skupina bo Zakon o vojnih grobiščih, kakor je pripravljen, podprla.
               Menimo, da ta zakon v veliki meri rešuje vsa odprta vprašanja, ki jih je bilo treba
               razrešiti zato, da bi lahko končno uredili grobišča, predvsem zamolčana grobišča,
               zato, da bi predstavniki tujih narodnosti in vojska pa tudi naši državljani, ki imajo
               v teh grobiščih svoje drage, tam lahko prižgali svečo in se spominjali svojih
               bližnjih tako, kot se za pieteten odnos do mrtvih spodobi.</p>
               <p>SDS obstruira to razpravo zaradi tega, ker v Poslanski skupini DeSUS-a nikoli nismo
               pristali na neko spremembo, ki je tekla v tej smeri. Vojna grobišča so nastala zaradi
               okupatorjev in revolucionarjev. Kakor da narodne izdaje ne bi bilo, kakor da ni bilo
               bele garde, Črne roke domobrancev, kakor da ne bi bilo Kozlarjeve gošče, kjer so
               pobijali dekleta, ki so delala za partizane, kakor da ne bi bilo Urha, Gramozne jame
               talcev na Frankolovem in tako dalje in podobno. To so želeli, nič drugega. Našteti
               samo tiste, ki izključujejo kolaboracijo in jo na ta način v nekem smislu
               rehabilitirajo. To je bil glavni razlog in namen gospode, ki v vsakem vojnem zakonu
               išče možnost črtanja sleherne besede, ki govori o sodelovanju z okupatorjem, še več,
               grobovi, ki so med vojno nastali, naj bi nastali brez njihovega sodelovanja. Jasno,
               da takšnim rešitvam nismo mogli nasprotovati.</p>
               <p>In zakon, v katerem manjkajo stvari, ki jih rabimo, da bi to dokončno uredili, je
               zaradi njih čakal še nadaljnja štiri leta, ne samo zaradi napisa, ki je bil tak,
               kakršen je zdaj, že do te mere usklajen v mandatu 2000-2004, pa po nekem nesrečnem
               naključju na odboru ta sprememba ni bila sprejeta. Vse drugo je dejansko manjkalo.
               Mislim na kostnico, mislim na spomenik vsem mrtvim v vseh vojnah na slovenskem,
               mislim tudi na ta napis in tako dalje.</p>
               <p>Kar zadeva urejanje grobišč pa moram povedati, da naša poslanska skupina stoji za
               tem, da se ta grobišča uredijo, ampak ne tako, da bi vse počez izkopali, kajti to
               niso naše žrtve, niti zanje Slovenija in slovenska nacija iz tistega časa ne
               odgovarja. Mi imamo skrita grobišča v Kočevskem rogu, nekaj pokopanih na Teharjah in
               še kje, ampak to ni številka, o kateri se govori. Samo v zadnjem mesecu vojne je na
               naših tleh padlo 120 tisoč vojakov in vsi so v skritih grobiščih. Ampak, gospoda iz
               SDS bi vse to naložila kot odgovornost, breme in strošek naši državi, kar ni prav.
               Zato je treba čim prej sprejeti meddržavne sporazume s Hrvaško, Srbijo, zato, da bodo
               oni za pokopane četnike pa ustaše poskrbeli na svoj račun ali pa bomo mi samo
               zagradili, zaščitili to grobišče in postavili spomenik, ne pa izkopavali in kazali
               slovenskemu narodu kosti mrtvih namesto, da bi poskrbeli za kosti iz katerih bi se
               dalo juho skuhati takrat, ko nam zmanjkuje. Huda jama bo povzročila nekaj milijonov
               stroškov samo zato, da lahko kažemo vsak dan to nesrečo, denarja pa nimamo. Zato je
               treba resno pristopiti k racionalnemu urejanju teh grobišč in izkopavati samo tam,
               kjer bi lahko identificirali žrtve, ne pa povsod in za vsako ceno, ker to preprosto
               ne bo mogoče. Kot rečeno, pa bomo zakon, ki je rešil večji del vseh problemov za to
               področje, v poslanski skupini podprli in smo zadovoljni, da bo končno sprejet. Hvala
               lepa.</p>
            </sp>
            <sp xml:id="SDZ5-Izredna-12-2009-09-08.sp172">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili čez pol ure v okviru glasovanj. S tem prekinjam to točko
               dnevnega reda, prekinjam 12. izredno sejo zbora, ki jo bomo nadaljevali ob 18.25.</p>
               <stage type="time">(Seja je bila prekinjena ob 17.56 in se je nadaljevala ob 18.25.)</stage>
            </sp>
            <sp xml:id="SDZ5-Izredna-12-2009-09-08.sp173">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi!</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje svojih glasovalnih naprav, in sicer mora na desni strani vložene
               kartice goreti oranžna lučka.</p>
               <p>Nadaljujemo s prekinjeno <title>1. točko dnevnega reda - obravnava Predlog resolucije
                  o podpori Resolucije Evropskega parlamenta z dne 2. aprila 2009 o evropski zavesti
                  in totalitarizmu.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo na odločanje o amandmaju Poslanske skupine SDS k 1. poglavju, pri čemer
               opozarjam, da je ta amandma povezan z amandmajem k naslovu. Če ta amandma ne bo
               sprejet, bo amandma pod številko 3, K naslovu, brezpredmeten. Prehajamo na odločanje.
               Obrazložitev glasu v imenu poslanske skupine, prosim za prijave.</p>
               <p>Besedo ima Janez Janša, v imenu Poslanske skupine Slovenske demokratske stranke.
           </p>
            </sp>
            <sp xml:id="SDZ5-Izredna-12-2009-09-08.sp174">

               <speaker>JANEZ JANŠA:</speaker>

               <p>Hvala za besedo.</p>
               <p>Amandma sicer glede na razpravo in predstavljena stališča verjetno ne bo sprejet,
               kar bo praktično pomenilo, da bo slovenski parlament zavrnil Resolucijo Evropskega
               parlamenta o evropski zavesti in totalitarizmu. Na ta način bo Slovenija skoraj
               zagotovo, danes in tudi najbrž za vedno v prihodnje, edina evropska država, ki bo
               storila kaj takšnega. Res je, da je slovenski parlament zaenkrat tudi edini, ki o tem
               odloča, vendar je bila Slovenija znotraj Evropske unije edina država, v kateri so se
               na politični ravni pojavili vsebinski pomisleki o ustreznosti resolucije Evropskega
               parlamenta. Za noben drug parlament, za nobeno drugo vlado, za nobeno drugo vladno
               koalicijo v ostalih državah članicah Evropske unije ta resolucija ni bila sporna. In
               v nobeni drugi državi 23. avgust kot dan spomina na žrtve vseh totalitarizmov ni bil
               kakorkoli osporavan datum. Bila je še ena država in še ena prestolnica, kjer so imeli
               probleme s tem datumom in s to resolucijo, vendar to ni bila prestolnica države
               članice Evropske unije, ampak je bila to Moskva. Samo v Ljubljani in Moskvi so bili
               takšni problemi. To veliko pove in tudi današnja razprava je veliko povedala o tem,
               kako ostajajo v Sloveniji nekatere stvari, ki so drugod v Evropi na podlagi nekega
               skupnega vrednotnega okvira, na katerem temelji Evropska unija, samoumevne, pri nas
               pa nerazčiščene, odprte in tudi težke za razpravo. Vsekakor Državni zbor danes ni
               opravil naloge, čeprav je bila zelo lahka. Šlo je samo za to, da se potrdi besedilo,
               ki je že bilo sprejeto v Evropskem parlamentu. Predlagatelj ni ta ne druga stran, ni
               ne ena ne druga politična stranka, ni ne leva ne desna politična opcija, ampak gre za
               nevtralnega predlagatelja. S tem, ko zavračate to resolucijo; prej je bilo zavrnjenih
               mnogo podobnih besedil, ki so bila predlagana s strani domačih predlagateljev, se
               zapravlja še ena priložnost, da potegnemo eno črto pod neko poglavje! In na podlagi
               te potegnjene črte bi se šele lahko sprejemali ustrezni zakonski akti ali popravljali
               obstoječi zakonski akti, brez preglasovanja, danes se pa dela v nadaljevanju ravno
               to. To, česar Državni zbor ni opravil danes, bo pač moral v naslednjih dneh ali pa
               bodo to morali narediti naši nasledniki v tej dvorani.</p>
            </sp>
            <sp xml:id="SDZ5-Izredna-12-2009-09-08.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v lastnem imenu.</p>
               <p>Proceduralno gospo Franco, prosim.</p>
            </sp>
            <sp xml:id="SDZ5-Izredna-12-2009-09-08.sp176">

               <speaker>FRANCO JURI:</speaker>

               <p>Hvala, gospod predsednik.</p>
               <p>Glede na to, da je bila zdaj izrečena laž, da imamo mi namen zavrniti Resolucijo
               Evropskega parlamenta - to ni res. Predlagam...</p>
            </sp>
            <sp xml:id="SDZ5-Izredna-12-2009-09-08.sp177">

               <speaker>PREDSEDNIK DR. PAVEL GANTAR:</speaker>

               <p>To je vsebinska razprava, žal...</p>
            </sp>
            <sp xml:id="SDZ5-Izredna-12-2009-09-08.sp178">

               <speaker>FRANCO JURI:</speaker>

               <p>Ne, ne... da se,</p>
            </sp>
            <sp xml:id="SDZ5-Izredna-12-2009-09-08.sp179">

               <speaker>PREDSEDNIK DR. PAVEL GANTAR:</speaker>

               <p>Vas moram prekiniti. Ni proceduralno.</p>
            </sp>
            <sp xml:id="SDZ5-Izredna-12-2009-09-08.sp180">

               <speaker>FRANCO JURI:</speaker>

               <p>...moj proceduralni predlog je, da se prebere besedilo, o katerem bomo...</p>
            </sp>
            <sp xml:id="SDZ5-Izredna-12-2009-09-08.sp181">

               <speaker>PREDSEDNIK DR. PAVEL GANTAR:</speaker>

               <p>Proceduralno...</p>
            </sp>
            <sp xml:id="SDZ5-Izredna-12-2009-09-08.sp182">

               <speaker>FRANCO JURI:</speaker>

               <p>...glasovali.</p>
            </sp>
            <sp xml:id="SDZ5-Izredna-12-2009-09-08.sp183">

               <speaker>PREDSEDNIK DR. PAVEL GANTAR:</speaker>

               <p>Prosim, to ni proceduralno...</p>
            </sp>
            <sp xml:id="SDZ5-Izredna-12-2009-09-08.sp184">

               <speaker>FRANCO JURI:</speaker>

               <p>To je proceduralni predlog,...</p>
            </sp>
            <sp xml:id="SDZ5-Izredna-12-2009-09-08.sp185">

               <speaker>PREDSEDNIK DR. PAVEL GANTAR:</speaker>

               <p>Ne!</p>
            </sp>
            <sp xml:id="SDZ5-Izredna-12-2009-09-08.sp186">

               <speaker>FRANCO JURI:</speaker>

               <p>...da se še enkrat prebere besedilo, o katerem bomo glasovali. In naj se ugotovi,
               ali je res kje navedeno, da zavračamo...</p>
            </sp>
            <sp xml:id="SDZ5-Izredna-12-2009-09-08.sp187">

               <speaker>PREDSEDNIK DR. PAVEL GANTAR:</speaker>

               <p>Gospod,...</p>
            </sp>
            <sp xml:id="SDZ5-Izredna-12-2009-09-08.sp188">

               <speaker>FRANCO JURI:</speaker>

               <p>...to resolucijo.</p>
               <p>Hvala.</p>
            </sp>
            <sp xml:id="SDZ5-Izredna-12-2009-09-08.sp189">

               <speaker>PREDSEDNIK DR. PAVEL GANTAR:</speaker>

               <p>...Juri...</p>
            </sp>
            <sp xml:id="SDZ5-Izredna-12-2009-09-08.sp190">

               <speaker>FRANCO JURI:</speaker>

               <p>Ker to ni res.</p>
            </sp>
            <sp xml:id="SDZ5-Izredna-12-2009-09-08.sp191">

               <speaker>PREDSEDNIK DR. PAVEL GANTAR:</speaker>

               <p>Vsi imajo dokument na mizi. Ta proceduralni predlog, da se še enkrat prebere
               dokument, o katerem bomo danes glasovali - tega predloga ne bom sprejel.</p>
               <p>Obrazložitev glasu v lastnem imenu. Prosim za prijavo.</p>
               <p>Besedo ima mag. Branko Grims.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp192">

               <speaker>MAG. BRANKO GRIMS:</speaker>

               <p>Hvala za besedo.</p>
               <p>Zdaj smo pri prvem amandmaju, in opozarjam, da je vsebina, ki ste jo vsilili na
               odboru s preglasovanjem, v popolnem nasprotju z izhodiščem evropske resolucije o
               evropski zavesti. V popolnem nasprotju. Namreč, Resolucija v izhodišče postavlja,
               da...</p>
            </sp>
            <sp xml:id="SDZ5-Izredna-12-2009-09-08.sp193">

               <speaker>PREDSEDNIK DR. PAVEL GANTAR:</speaker>

               <p>Gospod mag. Grims, to je razprava. Obrazložite svoj glas v zvezi s tem amandmajem.
           </p>
            </sp>
            <sp xml:id="SDZ5-Izredna-12-2009-09-08.sp194">

               <speaker>MAG. BRANKO GRIMS:</speaker>

               <p>Saj.</p>
            </sp>
            <sp xml:id="SDZ5-Izredna-12-2009-09-08.sp195">

               <speaker>PREDSEDNIK DR. PAVEL GANTAR:</speaker>

               <p>Vi pa polemizirate z drugo stranjo. Razpravo smo opravili, bila je kar obsežna.
               Prosim če obrazložite svoj glas tako, kot je to pač v navadi.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp196">

               <speaker>MAG. BRANKO GRIMS:</speaker>

               <p>Gospod predsednik, poskušam obrazložiti, če boste dovolili, zakaj je edino evropsko
               in tudi edino razumno sprejeti amandma Poslanske skupine SDS. Namreč zaradi tega, ker
               je sedanje besedilo ne samo zavajajoče, ampak v izrazitem, očitnem nasprotju s samim
               izhodiščem tega, kar je zapisal Evropski parlament v Resoluciji o evropski zavesti.
               On je namreč v izhodišče postavil, da ne obstajajo zgodovinska poročila, ki bi bila
               povsem objektivna. Citiram, ne obstajajo objektivna zgodovinska poročila. In pod
               točko B, še v izhodišče, da noben politični organ, torej niti parlament, nima
               izključne pravice do razlage zgodovine, ker seveda tudi ti organi ne morejo trditi,
               da so povsem objektivni, ker so seveda izvoljeni politično, delujejo politično. Vi pa
               v izhodišče postavljate poročilo, ki ga je nekoč sprejel od zgodovinarjev, naročil in
               sprejel Državni zbor in to prikazujete kot prispevek k objektivizaciji tega časa, da
               vsega ostalega, kar je vsebina zdaj predlaganega sklepa odbora, ne omenjam. Vse to je
               mogoče še vedno ustrezno urediti, evropsko primerljivo urediti, če se sprejme amandma
               Poslanske skupine SDS. S tem pa, če ga boste zavrnili, to pomeni, da pristajate
               oziroma, da s preglasovanjem želite vsiliti ...<stage>/Izklop mikrofona./</stage>...</p>
            </sp>
            <sp xml:id="SDZ5-Izredna-12-2009-09-08.sp197">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Čas je potekel. Obrazložitev glasu Cvetka Zalokar Oražem.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp198">

               <speaker>CVETKA ZALOKAR ORAŽEM:</speaker>

               <p>Hvala lepa.</p>
               <p>Tako sama kot tudi v Poslanski skupini Zares amandmaja Poslanske skupine Slovenske
               demokratske stranke ne bomo podprli. Menimo, da je resolucijo sprejel Evropski
               parlament. Mi čutimo, da smo tudi del te evropske družine in odločno menimo, da ni
               res, da je slovenski parlament zavrnil resolucijo. Res pa je, da je slovenski
               parlament edini v Evropski uniji, ki je resolucijo obravnaval. V naši poslanski
               skupini smo danes jasno in nedvoumno povedali, da obsojamo vse totalitarizme,
               vključno s komunizmom. In to ponavljamo še enkrat, kajti danes je bilo večkrat
               rečeno, da temu ni tako. Žal pa smo po dolgotrajni razpravi razočarani, ker se je
               danes ponovno potrdilo, da je bil namen razprave o Resoluciji in evropski zavesti v
               slovenskem parlamentu žal izkoriščen predvsem za notranje politične namene in cilje.
           </p>
            </sp>
            <sp xml:id="SDZ5-Izredna-12-2009-09-08.sp199">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu dr. Vinko Gorenak.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp200">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, dr. Vinko Gorenak.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp201">

               <speaker>DR. VINKO GORENAK:</speaker>

               <p>Hvala lepa.</p>
               <p>Ne bom nadaljeval z razpravo, ki jo je začela predhodnica, ampak bom razložil svoj
               glas.</p>
               <p>Amandma je potrebno sprejeti iz temeljnega razloga, ker tisto, kar smo predlagali,
               je izmaličeno. Da pa bi bilo tako, kot naj bi bilo in kot smo predlagatelji želeli,
               je pa potrebno sprejeti amandma. Pa povejmo zelo preprosto. Evropski parlament je
               sprejel resolucijo, ki obsoja vse totalitarizme. Koalicija je rekla, ne, amandmirali
               bomo zadevo in predložila je amandma, v katerem je rekla, da je bila na območju
               Slovenije neka mila oblika komunizma, totalitarizma, ki se je demokratiziral vse po
               letu 1945 in je tako rekoč po svoji lastni zaslugi omogočil pluralni sistem v letu
               1991. Tako rekoč.</p>
               <p>In druga točka, pri kateri je koalicija vztrajala, je ta, da se resolucija
               Evropskega parlamenta črta. Ponavljam, še enkrat, resolucija Evropskega parlamenta se
               črta. Resnica je pa, da je koalicija to spoznala, da to razumejo tudi ljudje. Da pa
               bi <q>"zamalali"</q> oči ljudem, danes piše, da je resolucija objavljena tam nekje v
               evropskem uradnem listu, odnosno parlamentu. V resnici pa je bil cilj črtati. Zato
               torej je potrebno sprejeti ta amandma, sam bom to podprl, da bi vrnili osnovno
               resolucijo, tisto, ki je bila sprejeta v Evropi, in nič drugega. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp202">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Še obrazložitev glasu. Prosim za prijavo. Besedo ima oziroma obrazložitev glasu Jože
               Tanko.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp203">

               <speaker>JOŽE TANKO:</speaker>

               <p>Hvala lepa za besedo. Spoštovani, jaz bom ta amandma podprl, kajti, če Državni zbor
               predlaga v glasovanje predlog, da sem se seznanil z resolucijo Evropskega parlamenta
               in v dokumentu, ki ga sprejemamo, te resolucije ni, potem zahteva nekaj od mene, kar
               je pravzaprav nemogoče. Če želite, da podpremo to deklaracijo o seznanitvi z
               Resolucijo Evropskega parlamenta, je treba v to prvo poglavje vnesti Resolucijo
               Evropskega parlamenta o evropski zavesti in totalitarizmu. Šele potem lahko zahtevate
               od poslancev Državnega zbora, da glasujejo o tem, da so bili s to resolucijo
               seznanjeni. Če tega ne bomo vnesli v to prvo poglavje, potem te resolucije ni. In
               koalicija je pač predlagala, da se to črta. Nikakor pa ne morete na osnovi prvega
               poglavja zahtevati, da glasujemo o seznanitvi z Resolucijo Evropskega parlamenta, če
               ste v tem prvem poglavju napisali stališče koalicijskih poslanskih skupin polpretekle
               zgodovine in ne do resolucije Evropskega parlamenta. Skratka, to kar je v prvem
               poglavju napisano, je v popolnem neskladju s tistim, kar piše v naslovu resolucije.
               In če želite, da besedilo prvega poglavja uskladimo z naslovom, potem je treba vnesti
               Resolucijo Evropskega parlamenta v besedilo kot je napisano. Tudi zato, da bo lahko
               predsednik Državnega zbora na začetku seje 23. avgusta ali pa na začetku prve
               septembrske seje lahko nagovoril Državni zbor, tako kot je to naredil s Srebrenico
               10. julija, da bomo lahko tudi ta dan počastili z minuto molka za vse tiste, ki so
               pretrpeli nasilje. To bi bilo odgovorno dejanje, zato bom tudi ta amandma podprl.</p>
            </sp>
            <sp xml:id="SDZ5-Izredna-12-2009-09-08.sp204">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu: Jožef Jerovšek.</p>
            </sp>
            <sp xml:id="SDZ5-Izredna-12-2009-09-08.sp205">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Kako je že rekel Adam Michnik? <q>"Laž je nesmrtna duša komunizma."</q> In ta duša je v tem
               parlamentu in znotraj tega slovenskega režima, ki sedaj vlada, še izjemno živa.</p>
               <p>Z nesprejetjem našega amandmaja, torej zavrnitvijo Resolucije Evropskega parlamenta
               bo prišlo do zelo radikalne revizije slovenske zunanje politike. Na zunanji ravni se
               bo ta revizija potrdila. Namreč, gospod Pahor je bil leta 2008 predlagatelj
               resolucije, s katero bi se 23. avgust potrdil za dan spomina. Danes ga njegova vlada
               in koalicija zavračata, ga demantirata. Prav tako je gospod Žbogar bil na svetu
               ministrov, kjer so to resolucijo in vse kar povezuje, tudi dan spomina 23. avgusta,
               potrdili. Tudi on je demantiran. Že pred tem se je zunanje ministrstvo distanciralo
               od resolucije parlamentarne skupščine OVSE. Tudi od te organizacije se je Slovenija
               distancirala in to vsekakor pomeni, da se je ta koalicija brez potrditve parlamenta
               odločila za revizijo slovenske zunanje politike. Slovenski režim danes očitno pogreša
               kominterno in varšavski pakt. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp206">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 78 poslank in poslancev, za je glasovalo 28,
               proti 49.</p>
               <p><stage>(Za je glasovalo 28.)</stage> <stage>(Proti 49.)</stage></p>
               <p>Ugotavljam, da ta amandma ni bil sprejet. S tem je amandma k naslovu seveda postal
               brezpredmeten.</p>
               <p>Prehajamo na odločanje o amandmaju k drugemu poglavju. Glasujemo.</p>
               <p>Prosim? Želite obrazložitev glasu v imenu poslanske skupine? Prosim, da se
               prijavite, ko najavim glasovanje. Prosim, kot običajno. Prosim.</p>
            </sp>
            <sp xml:id="SDZ5-Izredna-12-2009-09-08.sp207">

               <speaker>MAG. BRANKO GRIMS:</speaker>

               <p>Dobro. Poglejte, zdaj gre v bistvu ...</p>
            </sp>
            <sp xml:id="SDZ5-Izredna-12-2009-09-08.sp208">

               <speaker>PREDSEDNIK DR. PAVEL GANTAR:</speaker>

               <p>...tu, v imenu poslanske skupine.</p>
            </sp>
            <sp xml:id="SDZ5-Izredna-12-2009-09-08.sp209">

               <speaker>MAG. BRANKO GRIMS:</speaker>

               <p>Seveda. Če dovolite. Upam, da mi ne boste spet neutemeljeno posegali v besedo kot
               prej, kajti ta amandma v resnici govori o samem besedilu resolucije in o njeni
               objavi. Resolucija sama po sebi predstavlja posebno kvaliteto, ker predstavlja
               evropski vrednostni okvir, v katerega je bilo vloženega veliko truda in dolgotrajnega
               dela Evropskega parlamenta in na nek način postavlja civilizacijski temelj Evropske
               unije. Vse države, ki so imele enopartijski ali kakor koli želite, totalitaren režim,
               so ob njegovem koncu sprejele nek akt parlamenta, s katerim so se nedvoumno
               vrednostno opredelile do obdobja poprej in na ta način postavile skupen temelj svojim
               državljankam in državljanom za v prihodnje. To je opravil tudi Evropski parlament.
               Samo slovenski parlament te naloge do zdaj ni opravil. Obstaja nek zapis v eni od
               sodb Ustavnega sodišča, ki se dotika revolucionarnega pravosodja, toda parlamenta kot
               temeljne demokratične institucije to pri tej njegovi dolžnosti, njegovi zgodovinski
               pravici prav v ničemer ne odvezuje in slovenski parlament očitno ta naloga še čaka.
               Logično bi bilo, da slovenski parlament ta demokratični deficit potrdi s svojo
               evropsko orientacijo. Da torej pokaže, da ni pri nobeni stranki in pri nobenem
               posamezniku enega obraza, ki bi ga kazal Evropski uniji in drugega obraza za domačo
               uporabo. Logično bi bilo, ker so prav vse poslanske skupine večinsko in tudi vsi
               poslanci iz Slovenije v Evropskem parlamentu glasovali za to resolucijo, da
               predstavlja vrednostno osnovo tudi za Slovenijo. S tem namenom smo v parlament
               predlagali deklaracijo o podpori tej resoluciji. Vendar, če boste glasovali proti
               amandmaju, ki je zdaj vložen, boste s tem de iure, ne samo de facto, to ste v besedah
               že storili, to evropsko resolucijo o evropski zavesti zavrnili, čeprav je tista, ki
               jasno postavlja, da so vsi zločini enaki, ki jasno obsoja vse nedemokratične, vse
               totalitarne režime in ki postavlja ločnico med žalostnimi zgodbami iz preteklosti in
               sedanjim demokratičnim evropskim združevanjem na prvo mesto. Danes se bo ob tem
               glasovanju zelo jasno videlo, kdo je v resnici Evropejec, s pravim obrazom tako proti
               Evropi kot doma. In v SDS bomo to dokazali tako, da bomo za ta amandma tudi
               glasovali.</p>
            </sp>
            <sp xml:id="SDZ5-Izredna-12-2009-09-08.sp210">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo.</p>
               <p>Proceduralno, prosim.</p>
            </sp>
            <sp xml:id="SDZ5-Izredna-12-2009-09-08.sp211">

               <speaker>ROBERTO BATTELLI:</speaker>

               <p>Hvala lepa, predsednik.</p>
               <p>Zdaj ne vem, ali je ta amandma brezpredmeten ali ga pa ga je treba spremeniti, ker
               tu se govori o podpori, medtem ko je naslov seznanitev. Se pravi, to je verjetno
               treba razčistiti, da vsak od nas ve, o čem bo ali ne bo glasoval. To je treba
               pojasniti.</p>
            </sp>
            <sp xml:id="SDZ5-Izredna-12-2009-09-08.sp212">

               <speaker>PREDSEDNIK DR. PAVEL GANTAR:</speaker>

               <p>Zelo enostavno: ta amandma neposredno ni v nasprotju s tem, če bi bil prvi sprejet.
               Če bo drugi amandma sprejet, bo potrebna redakcija ali uskladitveni amandma. Torej,
               počakali bomo na glasovanje. Če bo amandma sprejet, bo potrebna redakcija ali
               uskladitveni amandma, odvisno od mnenja Zakonodajno-pravne službe, tu ni nobenih
               odprtih vprašanj.</p>
               <p>Prehajamo na odločanje. Glasujemo. Navzočih je 77 poslank in poslancev, za je
               glasovalo 27, proti 49.</p>
               <p><stage>(Za je glasovalo 27.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih.</p>
               <p>V zvezi z usklajenostjo resolucije oziroma deklaracije dajem besedo predstavnici
               Zakonodajno-pravne službe.</p>
            </sp>
            <sp xml:id="SDZ5-Izredna-12-2009-09-08.sp213">

               <speaker>MARTA BRIŠKI:</speaker>

               <p>Hvala za besedo.</p>
               <p>Z amandmajem, sprejetim na matičnem delovnem telesu, s katerim se je naslov akta
               spremenil iz resolucije v deklaracijo, ni pa se hkrati v preambuli popravil tudi
               sklic, ki daje podlago za sprejem obravnavanega akta, je nastalo neskladje in to
               neskladje je pač potrebno odpraviti z uskladitvenim amandmajem. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp214">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Uskladitveni amandma. Ker je v, na matičnem delovnem telesu, sprejetem amandmaju
               naslov v deklaraciji neusklajen, je potrebna uskladitev. Pripravljen je uskladitveni
               amandma, ki ste ga prejeli na klop. Uskladitveni amandma se glasi; <q>"V preambuli se
               število 109 nadomesti s številom 110."</q> Amandma je predlagala skupina poslank in
               poslancev s prvopodpisanim Jožetom Tankom.</p>
               <p>Prosim. Prosim, gospod Tanko, proceduralno ali... Imate na razpolago 5 minut.
               Proceduralno ali?</p>
            </sp>
            <sp xml:id="SDZ5-Izredna-12-2009-09-08.sp215">

               <speaker>JOŽE TANKO:</speaker>

               <p>Proceduralno najprej.</p>
            </sp>
            <sp xml:id="SDZ5-Izredna-12-2009-09-08.sp216">

               <speaker>PREDSEDNIK DR. PAVEL GANTAR:</speaker>

               <p>Proceduralno najprej.</p>
               <p>Prosim.</p>
            </sp>
            <sp xml:id="SDZ5-Izredna-12-2009-09-08.sp217">

               <speaker>JOŽE TANKO:</speaker>

               <p>Hvala za besedo, spoštovani predsednik.</p>
               <p>Rad bi vas obvestil, da smo vložili v proceduro tudi popravek tega uskladitvenega
               amandmaja, in da smo poleg tega, da popravljamo skladno z določili Poslovnika,
               predlagali, da se spremeni tudi naslov te deklaracije. Kajti tisto, kar je napisano v
               besedilu v prvem poglavju, ni skladno s tistim, kar je naslov deklaracije. In zato
               predlagamo, da se tudi naslov te deklaracije uskladi s prvim poglavjem, in da se
               glasi takole,: <q>"Deklaracijo o stališčih poslanskih skupin koalicije SD, Zares, DeSUS
               in LDS pri zavrnitvi Resolucije Evropskega parlamenta o evropski zavesti in
               totalitarizmu z dne 2. aprila 2009."</q> To je treba storiti zato, ker ste besedilo
               resolucije črtali in ste v prvo poglavje zapisali stališča poslanskih skupin do
               polpretekle zgodovine, do vseh, ne vem 10ih, 12ih sprememb, ki so neustavne in jih
               boste izglasovali kasneje, ste naredili tisto, česar pravzaprav ne pričakuje nihče.
               Ker se je naslov spreminjal, ker se ne ujema več z besedilom prvega poglavja in ker
               tudi ta resolucija ne bo objavljena v Uradnem listu in ne bo dostopna slovenski
               javnosti, je treba to besedilo uskladiti s koalicijskim besedilom v prvem poglavju.
               Očitno tudi slovenski parlament in slovenska politika ne bosta obeležila 23. avgusta
               kot spominskega dneva, kakor sta to storila pri resoluciji evropskega parlamenta v
               Srebrenici, ko je Državni zbor to storil 10. julija 2007 na svoji seji. S tem ni bilo
               sicer nič narobe, da smo glasovali oziroma obeležili ta spominski dan v Srebrenici,
               vendar je bila dva meseca po Resoluciji evropskega parlamenta o Srebrenici sprejeta
               tudi Resolucija Evropskega parlamenta o obsodbi totalitarnih režimov in takšno
               ravnanje smo pričakovali tudi od predsednika Državnega zbora, da ga bo obeležil na
               podoben način, še posebej zato, ker sva poslanski skupini Slovenske demokratske
               stranke in Slovenske ljudske stranke 17. julija dali dopis predsedniku Državnega
               zbora, da se na prvi septembrski seji z nagovorom spomni tudi tega datuma, 23.
               avgusta. Žal, danes, ko je prva septembrska seja, predsednik Državnega zbora tega
               nagovora in minute molka za vse žrtve totalitarizma ni napravil. In mi menimo, da je
               treba ta del uskladiti z besedilom, ki je...<stage>/Izklop mikrofona./</stage>...</p>
            </sp>
            <sp xml:id="SDZ5-Izredna-12-2009-09-08.sp218">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Naprej jasna in nedvoumna pojasnila. Usklajenost ali neusklajenost aktov, zakonov
               ali deklaracij, resolucij ugotavlja Vlada ali Zakonodajno-pravna služba parlamenta,
               ne pa predlagatelji ali poslanci, ti popravljajo s svojimi predlogi to neusklajenost.
               Na to neusklajenost je opozorila Zakonodajno-pravna služba, in sicer glede tega
               amandmaja, nadomestila številka 109 s številom 110, in z nobenim drugim popravkom.
               Zdaj dajem ta uskladitveni amandma, ki ste ga predložili, v razpravo. Proceduralno,
               gospod Jelinčič in potem proceduralno, gospod Tanko.</p>
               <p>Prosim, gospod Jelinčič.</p>
            </sp>
            <sp xml:id="SDZ5-Izredna-12-2009-09-08.sp219">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Jaz bi prosil, da se na prikazovalniku popravi, besedilo na prikazovalniku je
               napačno, zdaj ne, ampak prej je bilo in je pisalo: Predlog resolucije o podpori
               Resolucije Evropskega parlamenta. Mi imamo deklaracijo o tem ne pa predlog
               resolucije. Prosim, če zopet prikažete in poglejte, pa boste videli, da je narobe.
           </p>
            </sp>
            <sp xml:id="SDZ5-Izredna-12-2009-09-08.sp220">

               <speaker>PREDSEDNIK DR. PAVEL GANTAR:</speaker>

               <p>Vemo o čem govorimo...</p>
            </sp>
            <sp xml:id="SDZ5-Izredna-12-2009-09-08.sp221">

               <speaker>ZMAGO JELINČIČ PLEMENITI:</speaker>

               <p>Ja, popravite....</p>
            </sp>
            <sp xml:id="SDZ5-Izredna-12-2009-09-08.sp222">

               <speaker>PREDSEDNIK DR. PAVEL GANTAR:</speaker>

               <p>Ne, gospod Jelinčič. Napis bo popravljen takrat, ko bo ta dokument sprejet. Dokler
               ni sprejet mi ne vemo natančno, kaj je bilo sprejeto in kako bo sprejeto....</p>
            </sp>
            <sp xml:id="SDZ5-Izredna-12-2009-09-08.sp223">

               <speaker>ZMAGO JELINČIČ PLEMENITI:</speaker>

               <p>Predsednik, poglejte vaše lastne dokumente, poglejte vaše....<stage>/Izključen
               mikrofon./</stage></p>
            </sp>
            <sp xml:id="SDZ5-Izredna-12-2009-09-08.sp224">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič nimate besede. Obrazložil sem vam. Dokument je še v obravnavi in ko
               bo sprejet, bo tudi vse v zvezi z dokumentom jasno in znano....<stage>/Oglašanje iz
               klopi./</stage></p>
               <p>Proceduralno gospod Tanko, pri čemer bi prosil, da je moja odločitev tu nedvoumna in
               jasna in v skladu s Poslovnikom.</p>
            </sp>
            <sp xml:id="SDZ5-Izredna-12-2009-09-08.sp225">

               <speaker>JOŽE TANKO:</speaker>

               <p>Hvala lepa za besedo.</p>
               <p>Na začetku sem vas vprašal o katerem uskladitvenem amandmaju bomo glasovali. Vi ste
               rekli o tistem, ki ste ga vložili poslanci ali pa v imenu predlagateljev s
               prvopodpisanim Jožetom Tankom. Jaz sem vas obvestil, da smo vložili popravek
               uskladitvenega amandmaja, kjer smo poleg tega, da se številka 109 nadomesti s
               številko 110, v preambuli predlagali tudi spremembo naslova. Ta popravek
               uskladitvenega amandmaja je vložen povsem korektno, tako kot je bil vložen osnovni
               uskladitveni amandma. Predlagam, da glasujemo o popravljenem uskladitvenem amandmaju
               k tej resoluciji. Drugega uskladitvenega amandmaja tu ni, ne glede na to, kdo je
               opozoril ali pa kdo ni opozoril. Žal Vlada ni storila nič na tem področju, da bi kaj
               opozorila.</p>
            </sp>
            <sp xml:id="SDZ5-Izredna-12-2009-09-08.sp226">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Tanko, še enkrat! Usklajenost ali neusklajenost zakonov ali drugih
               aktov, ki jih sprejema Državno zbor ugotavljata Zakonodajno-pravna služba ali Vlada,
               ne poslanske skupine, ne poslanci. Ti imajo potem nalogo, da v skladu s priporočilom
               oziroma predlogom Zakonodajno-pravne službe pripravijo amandma in ta amandma gre v
               obravnavo in sprejem. To ste tudi storili in vložili ta amandma. Popravek
               uskladitvenega amandmaja pa je preprosto preko tega in mimo tega, kar je predlagala
               Zakonodajno-pravna služba, ker ta ni ugotavljala neusklajenosti naslova tega
               dokumenta. Zato seveda gremo naprej. Najprej o uskladitvenem amandmaju dajem besedo
               predstavniku predlagateljev. To ste prav vi gospod Tanko.</p>
               <p>Prosim, imate besedo.</p>
            </sp>
            <sp xml:id="SDZ5-Izredna-12-2009-09-08.sp227">

               <speaker>JOŽE TANKO:</speaker>

               <p>Spoštovani gospod predsednik Državnega zbora.</p>
               <p>Mislim, da si zelo prosto razlagate Poslovnik. Zakonodajno-pravna služba je zdaj
               povedala, da je treba vložiti uskladitveni amandma. Mi smo uskladitveni amandma
               vložili, vendar sem vas obvestil, da smo vložili tudi popravek uskladitvenega
               amandmaja. Zato, ker menimo, da se prvo poglavje ne ujema z naslovom akta. Ne ujema
               se z naslovom akta in rad bi vas opozoril, da glede na to, da smo nadomestili prvotni
               uskladitveni amandma, mi ne moremo več razpravljati o prvotnem uskladitvenem
               amandmaju, ampak lahko govorimo samo o uskladitvenem amandmaju, ki smo ga vložili kot
               popravek amandmaja in o tem je Državni zbor dolžan tudi odločati.</p>
               <p>Gospod predsednik Državnega zbora, vi si ne morete dovoliti nobenih interpretacij,
               nobenih delitev vloženega uskladitvenega amandmaja na tisto, kar vam je všeč pa na
               tisto, ki vam ni všeč. Mi lahko samo odločamo o uskladitvenem amandmaju, kot je
               vložen in ugotavljam, da je predlagatelj, ki je to dolžan pripraviti, pripravil
               uskladitveni amandma. Peti odstavek 140. člena Poslovnika določa natančno to.
               Ugotavljam, da smo predlagatelji pripravili uskladitveni amandma in ta uskladitveni
               amandma je usklajen z mnenjem Zakonodajno-pravne službe in dopolnjen s tistim, kar
               sami ugotavljamo, da je ...<stage>/Nerazumljivo./</stage>... teh amandmajev, ki smo jih vložili,
               potrebno tudi še popraviti. Kajti naslov resolucije oziroma naslov deklaracije ni več
               usklajen z besedilom prvega in drugega poglavja, ki je še ostalo v resoluciji.
               Postopek je povsem jasen. Ostane nam samo še glasovanje o uskladitvenem amandmaju.
               Hvala lepa.</p>
            </sp>
            <sp xml:id="SDZ5-Izredna-12-2009-09-08.sp228">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Jaz še enkrat sprašujem Zakonodajno-pravno službo, ali meni, da je tudi
               naslov dokumenta neusklajen in bi bilo treba z uskladitvenim amandmajem tudi
               popraviti sam naslov.</p>
            </sp>
            <sp xml:id="SDZ5-Izredna-12-2009-09-08.sp229">

               <speaker>MARTA BRIŠKI:</speaker>

               <p>Hvala za besedo. Zakonodajno-pravna služba je dejansko na neskladje, na katerega je
               dolžna opozoriti v skladu s Poslovnikom, tudi opozorila in se je nanašalo na
               neusklajenost med pravno podlago in naslovom akta, ki je predmet obravnave. Glede
               same vsebine, usklajenosti vsebine in pa naslova akta, ki se sprejema, pa je v bistvu
               tako vprašanje, ki ni take pravne narave, na katero bi Zakonodajno-pravna služba bila
               dolžna opozoriti. Moram pa mogoče ob tej priliki še pojasniti, da ob obravnavi na
               matičnem delovnem telesu smo izrazili pomisleke v zvezi z amandmajem, ki je bil
               takrat še predlog amandmaja, in pa naslovom, pomisleke glede skladnosti naslova in
               vsebine, vendar ti pomisleki potem seveda niso bili upoštevani, kar pa je navsezadnje
               suverena in pa legitimna odločitev matičnega delovnega telesa in sedaj tudi Državnega
               zbora. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp230">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Torej pojasnilo je jasno in glasno. Želi še kdo razpravljati o
               uskladitvenem amandmaju, ki se glasi: <q>"V preambuli se število 109 nadomesti s
               številom "</q>110". Želi še kdo razpravljati? Proceduralno, gospod Tanko.</p>
            </sp>
            <sp xml:id="SDZ5-Izredna-12-2009-09-08.sp231">

               <speaker>JOŽE TANKO:</speaker>

               <p>Spoštovani predsednik! Očitno imate težave pri vodenju te seje Državnega zbora.
               Zadrega v koaliciji je strašno velika. Nadaljujete s totalitarnim pristopom.
               Predlagam, da razmnožite...</p>
            </sp>
            <sp xml:id="SDZ5-Izredna-12-2009-09-08.sp232">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Tanko.</p>
            </sp>
            <sp xml:id="SDZ5-Izredna-12-2009-09-08.sp233">

               <speaker>JOŽE TANKO:</speaker>

               <p>Hvala lepa. Predsednik, predlagam, da poslušate, če ne, ne bom govoril, nima smisla.
               Predlagam prekinitev seje za pol ure in zahtevam, da v tem času razdelite poslancem
               na mizo popravljen uskladitveni amandma predlagateljev. Očitno tega kolegi poslanci
               nimajo na mizi. Sam sem si prinesel tisto, kar smo vložili v postopek. Žal službe
               Državnega zbora tudi storijo vse, da delo v Državnem zboru ne poteka tako, kot bi
               moralo. Ugotavljam, da na mizo ponovno nismo dobili tistega, kar smo vložili in to ne
               v času, da bi lahko poslanci kljub polni prekinitvi lahko to pregledali in o tem
               uskladitvenem amandmaju razpravljali.</p>
               <p>Predlagam prekinitev za pol ure in tudi zahtevam, da se ta uskladitveni amandma o
               preambuli in naslovu razdeli poslancem na mizo. Potem pa bomo naprej delali. Hvala
               lepa.</p>
            </sp>
            <sp xml:id="SDZ5-Izredna-12-2009-09-08.sp234">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prekinjam sejo za deset minut, tako da boste dobili na klop tudi amandma...
               ...<stage>/Oglašanje s klopi./</stage>... V skladu s Poslovnikom odrejam prekinitev za pol ure, in
               sicer do 19.32. Prosim.</p>
               <stage type="time">(Seja je bila prekinjena ob 19.03 in se je nadaljevala ob 19.36.)</stage>
            </sp>
            <sp xml:id="SDZ5-Izredna-12-2009-09-08.sp235">

               <speaker>PREDSEDNIK DR. PAVEL GANTAR:</speaker>

               <p>Nadaljujemo prekinjeno sejo zbora in z obravnavo 1. točke dnevnega reda. Smo v fazi
               glasovanja. Ugotovili smo, da potrebujemo uskladitveni amandma k preambuli. Na klopi
               ste dobili uskladitveni amandma predlagateljev. Ugotavljam, da ta uskladitveni
               amandma ni pripravljen v skladu z navodilom in priporočilom Zakonodajno-pravne službe
               in sprašujem predlagatelje, ali želijo ta amandma popraviti tako, da bo v skladu s
               pripombami Zakonodajno-pravne službe, kar pomeni, da se del amandmaja, ki pravi:
               <q>"Naslov se spremeni tako, da se glasi..."</q> in potem besedilo naprej, <q>"črta iz tega
               amandmaja."</q> Sprašujem torej predlagatelje, ali želijo popraviti ta amandma na način,
               kot je predlagala Zakonodajno-pravna služba. Prosim, gospod Tanko, vodja Poslanske
               skupine SDS.</p>
            </sp>
            <sp xml:id="SDZ5-Izredna-12-2009-09-08.sp236">

               <speaker>JOŽE TANKO:</speaker>

               <p>Hvala lepa za besedo. Najprej, spoštovani predsednik, moram izraziti razočaranje nad
               delom služb Državnega zbora, ki v dveh urah po vložitvi amandmaja niso uspele
               amandmaja skopirati in razdeliti poslancem. Mislim, da boste morali nekako poskrbeti,
               da bo ta informacijski del v Državnem zboru funkcioniral tako, kot se za to
               institucijo spodobi. Žal, očitno tudi niste bili pravočasno obveščeni, da je vložen
               popravek uskladitvenega amandmaja, in morda iz tega razloga tudi nekaj zapletov. Pa
               tudi ta del, kar zadeva informiranje predsedujočega v Državnem zboru, bo treba najbrž
               izboljšati.</p>
               <p>Glede na stališče Zakonodajno-pravne službe pa naslednje. Ugotavljam, da je
               uskladitveni amandma glede na razpravo predstavnice Zakonodajno-pravne službe skladen
               z njenimi ugotovitvami in tudi z opozorili Zakonodajno-pravne službe na delovnem
               telesu Državnega zbora, da zadeve z načinom, kot si ga je zastavila koalicija,
               postajajo neusklajene in niso skladne z določbami, ki jih določa poslovnik. Žal,
               opozorilom Zakonodajno-pravne službe koalicija na delovnem telesu ni prisluhnila,
               zato smo prišli tudi v vsebinskem delu do neusklajenosti. Zakonodajno-pravna služba
               je opozorila, da se v politična stališča ne spušča, vsebinsko so pa opozorili na
               delovnem telesu. In to, kar ste vi v svojem uvodnem pojasnilu ugotovili, ne sodi k
               vodenju seje Državnega zbora. Predsedujoči, tudi predsednik Državnega zbora je tisti,
               ki točke daje po vrsti, kot so vložene, na glasovanje. In nima nobene naloge
               interpretatorja ali tistega, ki daje navodila, kako naj se poslanci v Državnem zboru
               odločajo. S tem, ko ste si vzeli to pravico, da ste komentirali, ste pravzaprav
               posegli v 82. člen Ustave in v pravico poslancev, da odločajo sami, tako kot mislijo,
               da je prav. Mi nismo vezani na nobena navodila, tudi ne na navodila predsedujočega,
               niti ne na navodila predsednika Državnega zbora.</p>
               <p>Vsebinsko predlog amandmaja, ki smo ga predlagali, stoji. S tem, ko ste črtali
               resolucijo iz besedila deklaracije, se Državni zbor s to resolucijo ne more
               seznaniti. Pomeni, da Državni zbor te resolucije ni obravnaval in zato tudi tisto,
               kar vi predlagate, kar ste predlagali s svojimi amandmaji, je vsebinsko neusklajeno.
               Vi silite v Državni zbor, da sprejme neko odločitev, ki je ni obravnaval. Tisto, kar
               imajo poslanske skupine koalicije za svoje stališče do te evropske resolucije
               ...<stage>/Izklop mikrofona./</stage>...</p>
            </sp>
            <sp xml:id="SDZ5-Izredna-12-2009-09-08.sp237">

               <speaker>PREDSEDNIK DR. PAVEL GANTAR:</speaker>

               <p>Je že minilo. Prosim. Žal mi je. Proceduralno.</p>
            </sp>
            <sp xml:id="SDZ5-Izredna-12-2009-09-08.sp238">

               <speaker>MAG. BRANKO GRIMS:</speaker>

               <p>Gospod predsednik, jaz sem trdno prepričan in vas opozarjam, da je bila tudi vaša
               odločitev, da ugotovite, da je vsebinsko tak amandma napačen. Namreč zakaj? Evropska
               deklaracija o evropski zavesti in totalitarizmu izrecno govori o tem, da ne obstajajo
               povsem objektivna zgodovinska poročila in da noben politični organ nima pravice nad
               ekskluzivno interpretacijo zgodovine. S tistim amandmajem, ki je bil že sprejet, ste
               v resnici storili prav to. Uvedli ste v samo besedilo neko zgodovinsko študijo, ki jo
               je naročil sicer Državni zbor in že na nek način prejudiciral, v katero smer gre, in
               potem tudi nekatere vrednostne opredelitve. To je v izrecnem nasprotju s samim
               ...</p>
            </sp>
            <sp xml:id="SDZ5-Izredna-12-2009-09-08.sp239">

               <speaker>PREDSEDNIK DR. PAVEL GANTAR:</speaker>

               <p>... Proceduralno, gospod Grims, ne vsebinsko. Proceduralno...</p>
            </sp>
            <sp xml:id="SDZ5-Izredna-12-2009-09-08.sp240">

               <speaker>MAG. BRANKO GRIMS:</speaker>

               <p>... gospod predsednik, to je v izrecnem nasprotju z besedilom Resolucije o evropski
               zavesti in totalitarizmu in bi bil sprejem pod tem naslovom, kot ga vi želite, take
               vsebine dobesedno v posmeh Evropskemu parlamentu, ker bi pod krinko seznanitve z
               evropsko resolucijo sprejemali nekaj, kar gre vsebinsko točno v nasprotni smeri. Iz
               tega razloga je edino pravilno, tudi vsebinsko utemeljen amandma, ki ga je pripravila
               poslanska skupina SDS in je tudi dejansko proceduralno edini v igri. In vas prosim,
               gospod predsednik, da ponovno pretehtate svojo odločitev, da uskladimo dejansko
               vsebino tega, kar ste že izglasovali, z naslovom, in da to opredelimo kot stališča
               poslanskih skupin koalicije ob zavrnitvi resolucije Evropskega parlamenta o evropski
               zavesti in totalitarizmu, kar ste tudi že storili ob glasovanju o našem drugem
               amandmaju. Točno tak naslov povsem odraža vsebino vaših konkretnih dejanj, vaših
               pravnih odločitev danes v Državnem zboru. In samo tak naslov potem ustrezno odraža
               vsebino in samo tak naslov tudi ne bi bil v posmeh ne Evropskemu parlamentu niti ne
               žrtvam totalitarizma, niti ne evropski zavesti, o kateri sicer resolucija govori.</p>
               <p>Iz tega razloga še enkrat poudarjam, tak naslov je edini utemeljen, pa tudi procesno
               edini v igri, kajti naš prvotno vloženi amandma, ki ste ga vi potrdili kot pravilno
               vloženega, smo pač nadomestili z ustreznim besedilom, ki je usklajeno z vašimi
               konkretnimi odločitvami, z vsebino tistega, kar ste v tem parlamentu danes že
               izglasovali.</p>
            </sp>
            <sp xml:id="SDZ5-Izredna-12-2009-09-08.sp241">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Jaz sem povedal, ne prvič, da ta amandma ni pripravljen v skladu s
               priporočili Zakonodajno-pravne službe, pa vendar sem se odločil, da bom dal ta
               amandma, uskladitveni amandma na glasovanje, saj predlagatelju, ne glede na to, kaj
               mislimo, ne moremo narekovati, kakšen uskladitveni amandma bo dal v proceduro. Zato
               sem se odločil, da bomo o tem amandmaju glasovali.</p>
               <p>Proceduralno? Prehajamo na odločanje o tem amandmaju. Proceduralno, gospod Jelinčič.
           </p>
            </sp>
            <sp xml:id="SDZ5-Izredna-12-2009-09-08.sp242">

               <speaker>ZMAGO JELINČIČ:</speaker>

               <p>Hvala lepa, gospod predsednik. Glede na to, da tukaj pravzaprav sedaj ne vemo, kdo
               pije, kdo plača in o čem bomo sploh glasovali in o čem ne bomo glasovali, in glede na
               to, da smo se vsaj v Slovenski nacionalni stranki seznanili z resolucijo Evropskega
               parlamenta, poleg tega pa tudi, da pri zakonu o žrtvah vojnega nasilja in zakonu o
               vojnih grobiščih smo proti obema zakonoma, kajti približno 3 milijone 600 tisoč evrov
               velik zalogaj, ki bo padel na rame slovenskih davkoplačevalcev v tem grozljivem
               trenutku, ko ljudje nimajo za hrano, ni za nas sprejemljiv. Zato napovedujem
               obstrukcijo pri vseh treh točkah.</p>
               <p>Morda bi bilo smiselno še malo bolj pojasniti, človek bi pričakoval, da v temu času
               se bo slovenska vlada ukvarjala s pametnejšimi zadevami. Da se bo ukvarjala s tem,
               kako reševati krizo, kako reševati ljudi, ki nimajo za hrano, reševati ljudi, ki jih
               je vsak dan več na cesti, da bo vendarle že nehala reševati zadeve, kot so socialni
               problemi mejnih marginalnih skupin in podobno.</p>
               <p>Zato mislim, da ni v čast Državnemu zboru, da troši denar in troši čas za takšne
               zadeve. In še enkrat, zato hvala lepa, nadaljujemo na naslednji seji, danes pa
               obstrukcija. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp243">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želim samo opozoriti, da slovenska vlada ni sklicala te seje.</p>
               <p>Odločamo in glasujemo o uskladitvenem amandmaju k preambuli in naslovu, kot ga je
               predložila skupina poslancev in Jože Tanko v imenu predlagateljev. Glasujemo...
               Obrazložitev glasu? Prosim za prijavo. Najprej obrazložitev glasu v imenu poslanskih
               skupin. Besedo ima gospod Anton Anderlič v imenu Poslanskega kluba LDS. Prosim.</p>
            </sp>
            <sp xml:id="SDZ5-Izredna-12-2009-09-08.sp244">

               <speaker>ANTON ANDERLIČ:</speaker>

               <p>Gospod predsednik. Jaz razumem, da ne želite prevzeti odgovornosti in zavrniti tega
               amandmaja, ki je nekorekten, je v nasprotju z mnenjem Zakonodajno-pravne službe in
               priporočilom, kajti Zakonodajno-pravna služba ali Vlada sta tisti, ki ugotovta ali je
               neka zadeva neusklajena ali ne. In v temu delu ni bilo opozorila, da je predlog akta
               neusklajen. Gre za navadno pobalinsko početje, da je vložen korekten uskladitveni
               amandma in se ga umakne, da o njem ne bi glasovali, ampak bi glasovali o nečem, kar
               je povsem v nasprotju s tistim, kar mora Državni zbor početi. Ni v redu in pravilno
               takšno ravnanje. Ampak glede na to, da očitno je v Državnemu zboru prav vse mogoče,
               da ne procedura, ne neke manire, ki naj bi veljale v takšnem visokem domu, ne
               veljajo, ampak kako vtakniti nekaj v kolesje zato, da se bo vrtelo nekam čudno, v
               smer, ki bi si jo kdo želel, bom jaz glasoval proti temu amandmaju, da ne bi spet vas
               obtoževali, kako ste zlorabljali svoje funkcije in trenutno predsedovanja temu zboru.
               Absolutno je pa tako početje, vsaj če bo praksa v nadaljevanju taka, da bo kar, ko se
               bo nekdo nekaj spomnil, ko mu ne bo odgovarjalo, nekaj vložil in se skliceval, da je
               to edino tisto, kar je mogoče sprejeti in proceduralno in vsebinsko in tako naprej.</p>
               <p>Mi smo v demokratičnem postopku prišli do konca, do predzadnjega dejanja obravnave
               tega akta. Gre za uskladitveni in amandma in za končno glasovanje. V tej fazi se ni
               mogoče premišljati, domišljati, kaj bi še radi in kako bi popravili bolj v prid sebi
               tisto, kar niste uspeli skozi proceduro uveljaviti.</p>
               <p>Enkrat je eden, drugič drugi, ki v demokratičnem postopku dobi glas več in odloči
               tako, kot odloči. In do tukaj smo prišli. Uskladitveni amandmaji niso za popravljanje
               vsebine in interpretacijo končnih odločitev na tak način, kot je to pripravljeno.
               Glasoval bom proti in poslanca LDS-a tudi.</p>
            </sp>
            <sp xml:id="SDZ5-Izredna-12-2009-09-08.sp245">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Jaz še enkrat poudarjam, da bi imel tudi vse poslovniške možnosti, da bi
               takšen amandma zavrnil in rekel, da sploh ne obstaja. Vendar menim, da v tem primeru
               je ta poskus, lahko bi rekli, manipulacijo s parlamentarno demokracijo je najboljše
               preprečiti z orodjem parlamentarne demokracije. In to je z glasovanjem. Prehajamo na
               odločanje. Obrazložitev glasu v imenu poslanske skupine? Proceduralno, gospod Tanko.
           </p>
            </sp>
            <sp xml:id="SDZ5-Izredna-12-2009-09-08.sp246">

               <speaker>JOŽE TANKO:</speaker>

               <p>Hvala lepa. Spoštovani predsednik Državnega zbora. Ugotavljam, da se s temi vašimi
               komentarji samo poglabljajo pritiski in omalovaževanje dela poslanskih skupin v
               Državnem zboru. Vi ste sedaj razpravljali tako, kot da je Poslanska skupina Slovenske
               demokratske stranke v Državnem zboru samo zato, da dela probleme. Mi smo korektno
               predlagali in vložili resolucijo Evropskega parlamenta v postopek obravnave. Ko to ni
               bilo sprejeto, smo korektno predlagali amandmaje. In sedaj tudi korektno in na osnovi
               mnenja Zakonodajno-pravne službe, tudi glede vsebine je povedala predstavnica
               Zakonodajno-pravne službe, kaj so predlagali na delovnem telesu in da koalicija tega
               ni upoštevala, smo vložili tudi popravljen uskladitveni amandma. Mislim, da
               predsednik Državnega zbora si ne bi smel dovoliti, da delo poslanske skupine iz
               govornice, to se pravi v času vodenja seje Državnega zbora, obravnava tako
               omalovažujoče. Mislim, da bi bilo prav, da bi se za svoje izjave v Državnem zboru
               opravičili. Mi delamo v skladu...</p>
            </sp>
            <sp xml:id="SDZ5-Izredna-12-2009-09-08.sp247">

               <speaker>PREDSEDNIK DR. PAVEL GANTAR:</speaker>

               <p>Mir v dvorani...</p>
            </sp>
            <sp xml:id="SDZ5-Izredna-12-2009-09-08.sp248">

               <speaker>JOŽE TANKO:</speaker>

               <p>Mi smo vložili uskladitveni amandma skladno s Poslovnikom Državnega zbora. Poslanske
               skupine se lahko skladno s Poslovnikom Državnega zbora do njega opredelijo, povedo
               svoje stališče, isto lahko storijo tudi poslanci. To pa v času vodenja seje
               predsedujočemu ni dopuščeno. Če želi predsedujoči povedati svoje stališče o vloženem
               amandmaju, mora prepustiti vodenje seje nekomu drugemu in potem kot poslanec
               razpravljati o predlogu amandmaja in povedati potem svoje stališče. To, kar si
               dovolite zadnje čase na seji Državnega zbora in komentirate posamezne vložene
               amandmaje Poslanske skupine Slovenske demokratske stranke ali pa uskladitveni
               amandma, ki sem ga vložil v imenu predlagateljev, je neprimerno. Tega vam poslovnik
               nikjer ne dopušča.</p>
               <p>Zahtevam, da sejo Državnega zbora vodite tako, kot je za predsedujočega primerno in
               kot je predvideno s Poslovnikom Državnega zbora. Tako kot ste si to v nekaterih
               primerih tudi že sami privoščili, ko ste hoteli izraziti svoje stališče, ste
               prepustili vodenje drugemu predsedujočemu in ste takrat opravili svojo razpravo. In
               vsake druge manipulacije, spoštovani predsednik Državnega zbora, ne vodijo k temu, da
               bo delo Državnega zbora boljše in da bo ugled tega Državnega zbora večji. Mi si tega
               ne želimo, tudi ni primerno do nas. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp249">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Tanko, že drugič danes ali tretjič moram zavrniti vaše navedbe.
               Nikakršnega omalovaževanja nobene poslanske skupine ni, nasprotno, jaz celo menim, da
               poslanska skupina SDS zelo dobro opravlja svojo opozicijsko funkcijo, ni nobenega
               dvoma o tem. Sam sem kot predsednik Državnega zbora in predsedujoči dolžan opozoriti,
               da uskladitveni amandma, ki je bil predložen s strani predlagateljev, ni bil narejen,
               pripravljen v skladu s priporočilom oziroma napotilom Zakonodajno-pravne službe. To
               sem dolžan opozoriti in o tem sem še med odmorom govoril z Zakonodajno-pravno službo.
               Vendar o tem ne bom več diskutiral. Odločil sem se, kot sem rekel, da je v Državnem
               zboru, čeprav bi lahko tudi zavrnil ta amandma, v Državnem zboru je najboljši
               mehanizem glasovanje.</p>
               <p>Zato prehajamo na odločanje. Gospod Tanko, če boste nadaljevali s to diskusijo,
               nisem bil polemičen do vas, ne želim biti polemičen do vas in se ne bom pogovarjal o
               tem. Ja, dva stavka, če imate proceduralni predlog, ampak ga morate res dati.</p>
               <p>Prosim, proceduralno gospod Tanko.</p>
            </sp>
            <sp xml:id="SDZ5-Izredna-12-2009-09-08.sp250">

               <speaker>JOŽE TANKO:</speaker>

               <p>Hvala.</p>
               <p>Spoštovani...</p>
            </sp>
            <sp xml:id="SDZ5-Izredna-12-2009-09-08.sp251">

               <speaker>PREDSEDNIK DR. PAVEL GANTAR:</speaker>

               <p>Gumb imam na mikrofonu.</p>
            </sp>
            <sp xml:id="SDZ5-Izredna-12-2009-09-08.sp252">

               <speaker>JOŽE TANKO:</speaker>

               <p>Ugotavljam, da o tem, kar vi govorite, na tem vloženem amandmaju ni nobenega
               zaznamka, da ne bi bil vložen v skladu s priporočilom ali čemerkoli v Državnem zboru.
               Po navadi dobimo v odločanje oziroma na mizo amandmaje, pri katerih je opremljeno ali
               je brezpredmeten ali je neustrezen ali tako naprej. Ta amandma pa ni tako
               opremljen.</p>
            </sp>
            <sp xml:id="SDZ5-Izredna-12-2009-09-08.sp253">

               <speaker>PREDSEDNIK DR. PAVEL GANTAR:</speaker>

               <p>To ni proceduralni predlog, gospod Tanko.</p>
            </sp>
            <sp xml:id="SDZ5-Izredna-12-2009-09-08.sp254">

               <speaker>JOŽE TANKO:</speaker>

               <p>Seveda je!</p>
            </sp>
            <sp xml:id="SDZ5-Izredna-12-2009-09-08.sp255">

               <speaker>PREDSEDNIK DR. PAVEL GANTAR:</speaker>

               <p>V korist parlamentarizma v Sloveniji ne bom diskutiral, ne bom govoril o
               ničemer.</p>
               <p>Prehajamo na glasovanje. Glasujemo. Glasovanje teče. Navzočih je 74 poslank in
               poslancev, za je glasovalo 28, proti 46.</p>
               <p><stage>(Za je glasovalo 28.)</stage> <stage>(Proti 46.)</stage></p>
               <p>Ugotavljam, da uskladitveni amandma ni sprejet.</p>
               <p>V skladu s sedmim odstavkom 140. člena, ker uskladitveni amandma ni sprejet, bom
               odredil polurno pavzo in zaprosil matično delovno telo, da pripravi uskladitveni
               amandma. Pavza bo trajala do 20.25, matično delovno telo naj se sestane v veliki
               dvorani na Tomšičevi.</p>
               <p>Ob 20.25 nadaljujemo s sejo. Prosim.</p>
            </sp>
            <sp xml:id="SDZ5-Izredna-12-2009-09-08.sp256">

               <speaker>DR. VINKO GORENAK:</speaker>

               <p>Spoštovani gospod predsednik, naj vas obvestim, da bom matično delovno telo sklical
               takrat, ko bo to mogoče, torej v najkrajšem možnem času. Besede pa mi niste dali.</p>
               <p>Hvala lepa.</p>
            </sp>
            <sp xml:id="SDZ5-Izredna-12-2009-09-08.sp257">

               <speaker>PREDSEDNIK DR. PAVEL GANTAR:</speaker>

               <p>Ker ste že govorili. Sejo nadaljujemo ob 20.25.</p>
               <stage type="time">(Seja je bila prekinjena ob 19.52 in se je nadaljevala ob 20.25.)</stage>
            </sp>
            <sp xml:id="SDZ5-Izredna-12-2009-09-08.sp258">

               <speaker>PREDSEDNIK DR. PAVEL GANTAR:</speaker>

               <p>Kolegice in kolegi! Nadaljujemo prekinjeno sejo zbora in obravnavo 1. točke dnevnega
               reda. Smo pri glasovanju. Na mizo sem dobil predlog sklica 19. nujne seje Odbora za
               notranjo politiko, javno upravo in pravosodje, ki bo v petek, 18.9.2009, ob 9.00 uri.
               Tedaj bodo pripravili uskladitveni amandma na podlagi sedmega odstavka 140. člena
               Poslovnika Državnega zbora.</p>
               <p>Ugotavljam, da pogoji za nadaljevanje te točke niso izpolnjeni, zato na podlagi
               prvega odstavka 74. člena predlagam, da Državni zbor sklene, da se ta točka dokonča
               na eni od naslednjih sej.</p>
               <p>Želi kdo o tem razpravljati? Vodje poslanskih skupin imajo priložnost za razpravo,
               tri minute. Mislim, da ni potrebno, gospod Gorenak. Dobili smo obvestilo, to je vaša
               presoja in o tem ne bomo razpravljali. Ugotavljam, da ne želi nihče razpravljati,
               zato prehajamo na glasovanje.</p>
               <p>Na glasovanje dajem predlog, da na podlagi prvega odstavka 74. člena Poslovnika
               Državni zbor sklene, da se obravnava te točke, Predlog deklaracije o resoluciji
               Evropskega parlamenta o evropski zavesti in totalitarizmu z dne 2. aprila 2009 <stage>(
                     EPA 357 /V)</stage>, opravi na eni od naslednjih sej. Glasujemo. Navzočih
               je 74 poslank in poslancev, za je glasovalo 62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem 1. točko dnevnega reda te izredne seje.</p>
               <p>Nadaljujemo s prekinjeno <title>2. točko dnevnega reda - obravnava Predloga zakona o
                  spremembah Zakona o žrtvah vojnega nasilja, skrajšani postopek.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju k 7. členu
               poslanskih skupin SD, Zares, DeSUS in LDS. Glasujemo. Navzočih je 49 poslank in
               poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmaju in s tem drugo obravnavo predloga zakona v okviru
               skrajšanega postopka.</p>
               <p>Ugotavljam, da je Državni zbor v drugi obravnavi sprejel amandma k 7. členu
               dopolnjenega predloga zakona. Sprašujem kvalificirane predlagatelje, ali nameravajo k
               temu členu vložiti amandmaje. Ugotavljam, da ne.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.
               Obveščam vas, da me Zakonodajno-pravna služba oziroma Vlada nista obvestili, da bi
               bili zaradi amandmajev, sprejetih v drugi obravnavi, predlog zakona neusklajen.</p>
               <p>Prehajamo na odločanje o predlogu zakona. Glasujemo. Glasovanje teče. Navzočih je 51
               poslank in poslancev, za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 3. točko dnevnega reda,</title> to je <title>z obravnavo
                  Predloga zakona o spremembah in dopolnitvah Zakona o vojaških grobiščih, v okviru
                  skrajšanega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista obvestili, da bi bili zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Obrazložitev glasu v imenu poslanske skupine, Gvido Kres, prosim.</p>
               <p>Želi kdo v imenu poslanske skupine? <stage>(Ne želi.)</stage></p>
               <p>V lastnem imenu Gvido Kres.</p>
            </sp>
            <sp xml:id="SDZ5-Izredna-12-2009-09-08.sp259">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>V tem trenutku sem se odločil, da se še enkrat oglasim. Zdaj bi se navezal na obe
               točki, tako na 2. kot na to 3., o kateri bomo zdaj glasovali.</p>
               <p>Poglejte, rad bi povedal, da mi ni žal, da sem se odločil podpreti oba zakona, ki ju
               bomo danes sprejeli. Zakaj sem se odločil, da dam podporo? Zato, ker sem se
               pogovarjal z ljudmi z mojega območja, območja, s katerega prihajam. Ti ljudje so
               utrpeli škodo, pa vendar ne govorijo veliko o materialni škodi, predvsem govorijo o
               tem, da si želijo moralno zadoščenje. Tem ljudem je v prejšnjem sistemu bilo
               neupravičeno predana drugorazrednost. In to boli, spoštovane kolegice in kolegi! Če
               to sprejmemo, bomo zagotovo pomagali k temu zadoščenju.</p>
               <p>Moram reči, da sem prisluhnil njihovim sugestijam, njihovim predlogom, pa ne samo
               prisluhnil - to je moja dolžnost. Ampak poglejte. Danes v tej razpravi je eden izmed
               naših koalicijskih poslancev primerjal in izrekel, da ni omenjal....</p>
            </sp>
            <sp xml:id="SDZ5-Izredna-12-2009-09-08.sp260">

               <speaker>PREDSEDNIK DR. PAVEL GANTAR:</speaker>

               <p>Kolega, ni več prostora za polemiko, prosim....</p>
            </sp>
            <sp xml:id="SDZ5-Izredna-12-2009-09-08.sp261">

               <speaker>GVIDO KRES:</speaker>

               <p>...kosti za juho. In takrat sem bil pred tem, da bi zapustil to dvorano....</p>
            </sp>
            <sp xml:id="SDZ5-Izredna-12-2009-09-08.sp262">

               <speaker>PREDSEDNIK DR. PAVEL GANTAR:</speaker>

               <p>Prosim, ni priložnosti za polemiko....</p>
            </sp>
            <sp xml:id="SDZ5-Izredna-12-2009-09-08.sp263">

               <speaker>GVIDO KRES:</speaker>

               <p>... bom glasoval za in tudi ostal v dvorani. Hvala lepa.</p>
            </sp>
            <sp xml:id="SDZ5-Izredna-12-2009-09-08.sp264">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 51 poslank in poslancev, za je glasovalo 50,
               proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Zaključujem 12. izredno sejo Državnega zbora. Hvala lepa in lep pozdrav!</p>
               <stage type="time">(Seja je bila končana 8. septembra 2009 ob 20.32.)</stage>
            </sp>
         </div>
      </body>
   </text>
</TEI>