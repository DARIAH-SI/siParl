<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ5-Redna-27-2011-04-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8B4CF644E76FD311C12579870040557E</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=8B4CF644E76FD311C12579870040557E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-27-2011-04-20.DZ" n="27">
               <name>Redna</name>
               <date when="2011-04-20"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-27-2011-04-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 27. seje</stage>
            <stage type="chairman">Sejo so vodili predsednik Državnega zbora dr. Pavle Gantar in
               podpredsednika France Cukjati in mag. Vasja Klavora.</stage>
            <stage type="time">Seja se je začela ob 9. uri.</stage>


            <sp xml:id="SDZ5-Redna-27-2011-04-20.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 27. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
                  poslanke in poslanci: dr. Andreja Črnak Meglič, Janja Klasinc, Melita Župevc, Eva
                  Irgl, Renata Brunskole, Bogdan Barovič, Franc Pukšič, Anton Colarič, Milenko
                  Ziherl, Miro Petek, Iztok Podkrižnik, Zmago Jelinčič Plemeniti, László Göncz (do
                  16. ure) in Tadej Slapnik.</p>
               <p>Vse prisotne lepo pozdravljam.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     DOPOLNITVAH ZAKONA O GOSPODARSKIH DRUŽBAH PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga zakona.</p>
               <p>Gospa magistrica Darja Radić, ministrica za gospodarstvo, izvolite.</p>
            </sp>
            <sp xml:id="SDZ5-Redna-27-2011-04-20.sp2">

               <speaker>MAG. DARJA RADIĆ:</speaker>

               <p>Hvala, predsedujoči. Lepo pozdravljeni, spoštovani poslanke in poslanci!</p>
               <p>Pred vami je Predlog zakona o dopolnitvah Zakona o gospodarskih družbah, ki smo ga
                  kar nekaj časa napovedovali. Dopolnitve zakona se nanašajo na ureditev področja
                  tihih družb, kjer smo z dodatnimi določili glede ugotavljanja konflikta interesov
                  v družbah poskušali urediti to področje. Cilj tega predloga zakona je ustrezna
                  ureditev primerov, ko lahko pride pri poslovodstvu do nasprotja interesov. Zato ti
                  naši predlogi predlagajo ureditev, ki določa, da lahko poslovodstvo ene družbe
                  sklepa posel z drugo družbo, v kateri ima sam ali njegov ožji družinski član ali
                  vsi skupaj delež, ki dosega desetino osnovnega kapitala, ali je sam ali njegov
                  družinski član tihi družbenik, ali je na kakršni koli drugi pravni podlagi
                  udeležen na dobičku družbe, le, če s takšnim ravnanjem soglaša nadzorni svet
                  družbe. Če je ta delež manjši od desetine osnovnega kapitala, pa je v spremembah
                  oziroma dopolnitvah zakona določeno, da o tej sklenitvi posla mora biti obveščen
                  nadzorni svet.</p>
               <p>Po našem mnenju se s temi dopolnitvami Zakona o gospodarskih družbah zagotavlja
                  večja transparentnost in se tudi zahteva od nadzornega sveta, da v teh primerih
                  odloča o vsakem konkretnem primeru. Seveda, odloča o tem, ali je ta posel, ki bo
                  na ta način sklenjen, v morebitno škodo družbe. O tem zakonu smo že precej
                  govorili, zato tukaj ne bi dajala kakšnih večjih pojasnil.</p>
               <p>Rada bi pa povedala še to, da smo pregledali tudi amandmaje in v zvezi s tem je
                  stališče Vlade, da amandmajev Poslanske skupine SDS ne podpiramo. Hvala lepa.</p>
            </sp>
            <sp xml:id="SDZ5-Redna-27-2011-04-20.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo.</p>
               <p>Za predstavitev poročila odbora dajem besedo članu odbora gospodu Mirku
                  Brulcu.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp4">

               <speaker>MIRKO BRULC:</speaker>

               <p>Spoštovani vsi prisotni, lepo pozdravljeni!</p>
               <p>Odbor za gospodarstvo je na 34. seji 5. aprila kot matično delovno telo obravnaval
                  omenjeni predlog zakona. Na seji odbora so sodelovali predstavniki Ministrstva za
                  gospodarstvo, Gospodarske zbornice, Obrtno-podjetniške zbornice,
                  Zakonodajno-pravne službe in Vseslovenskega združenja malih delničarjev.</p>
               <p>K predloženemu zakonu smo v poslovniškem roku amandmaje vložile koalicijske
                  poslanske skupine k 1. in 2. členu, k tema členoma pa je amandmaje vložila tudi
                  Poslanska skupina SDS.</p>
               <p>Odbor je bil seznanjen z mnenjem Zakonodajno-pravne službe, ki je k členoma
                  predloga zakona dala konkretni pripombi, ki sta ustrezno upoštevani v amandmajih
                  koalicijskih poslanskih skupin.</p>
               <p>Odboru je bilo posredovano tudi mnenje Komisije Državnega sveta za gospodarstvo,
                  obrt, turizem in finance, v katerem je predlog zakona z nekaterimi pripombami tudi
                  podprla. Ministrstvo za gospodarstvo je odboru posredovalo dodatna pojasnila k
                  vloženim amandmajem poslanskih skupin, v katerim obširno pojasnjuje razloge,
                  zaradi katerih amandmajev Poslanske skupine SDS ne podpira, podpira pa amandmaja
                  koalicijskih poslanskih skupin.</p>
               <p>V okviru razprave o členih predloga zakona so člani odbora razpravljali le o 1.
                  členu in o vloženem amandmaju Poslanske skupine SDS k temu členu. Po mnenju
                  predstavnika Poslanske skupine SDS predlagana dikcija 1. člena nikakor ne
                  odpravlja navzkrižnih interesov, kar je sicer namen predložene novele zakona.
                  Poudaril je, da se je s predlaganim amandmajem ne želi preprečevati svobodne
                  gospodarske dejavnosti, temveč zagotoviti transparentnost in preglednost na način,
                  da poslovodja, prokurist ali izvršni direktor gospodarske družbe ne sme skleniti
                  pravnega posla z družbo. Pravzaprav z družbo, v kateri je sam ali njegov ožji
                  družinski član tudi tihi družabnik oziroma preprečiti možnost, da bi direktor neke
                  firme lahko hkrati posloval s firmo, v kateri je tihi družbenik.</p>
               <p>S predlaganim amandmajem naj bi se po mnenju Poslanske skupine SDS preprečilo, da
                  bi bile v bodoče te relacije med družbeniki oziroma družbo ali med družbo in
                  posameznikom, ki so sicer urejene s pogodbo, prikrite in da bi bile vpisane v
                  sodni register in tako posledično dostopne javnosti.</p>
               <p>V zvezi s predlaganim amandmajem Poslanske skupine SDS je državni sekretar
                  pojasnil, da predlagani amandma pomeni dodatno normiranje in je preveč
                  restriktiven, saj vnaprej absolutno prepoveduje sklepanje poslov, če je
                  poslovodja, prokurist ali izvršni direktor, sam ali njegov ožji družinski član
                  udeležen v kapitalu druge družbe, ne glede na delež, ali če je sam ali njegov
                  družinski član tihi družbenik, ali je udeležen v dobičku družbe na drugi pravni
                  podlagi. Predlagani amandma tudi določa absolutno prepoved, ne da bi se opravila
                  presoja, ali bi do konflikta interesov res sploh lahko prišlo in ali bi s tem
                  družbi lahko nastala tudi škoda. S tem se prekomerno posega v svobodno poslovanje
                  vseh družb, še posebej tistih, kjer država nima nikakršnega deleža in gre za
                  popolnoma zasebno lastnino.</p>
               <p>Državni sekretar je odgovoril tudi na vprašanje članov odbora, ali je Vlada
                  predlog zakona posredovala v mnenje tudi protikorupcijski komisiji in pojasnil, da
                  je Ministrstvo za gospodarstvo s predlaganimi rešitvami seznanilo vse pristojne
                  institucije, in tudi protikorupcijsko komisijo, ki k predlaganim rešitvam ni
                  posredovala pripomb. Večina članov odbora pa je v nadaljevanju razprave tudi na
                  podlagi dodatnih pojasnil Ministrstva za gospodarstvo ocenila, da predlagano
                  besedilo ustrezno ureja vprašanja nasprotja interesov, ni pa mogoče pričakovati,
                  da bi lahko zakon predvidel oziroma povsem preprečil vse potencialne zlorabe.</p>
               <p>Po končani razpravi se je odbor opredelil do vloženih amandmajev in sprejel
                  amandma koalicijskih poslanskih skupin k 1. in 2. členu predloga zakona, ampak
                  zato ni sprejel amandmajev Poslanske skupine SDS k tema členoma. Odbor v razpravi
                  ni oblikoval in sprejel svojih amandmajev. Odbor je glasoval o vseh členih
                  predloga zakona in jih sprejel. Glede na sprejete amandmaje je pripravljeno
                  besedilo dopolnilnega predloga zakona, ki je sestavni del tega poročila. Hvala
                  lepa.</p>
            </sp>
            <sp xml:id="SDZ5-Redna-27-2011-04-20.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Franc Bogovič v imenu Poslanske skupine SLS.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-20.sp6">

               <speaker>FRANC BOGOVIČ:</speaker>

               <p>Lep dober dan, spoštovani podpredsednik, spoštovana ministrica, kolegice in
                  kolegi!</p>
               <p>Zakon o gospodarskih družbah ne vsebuje določb, ki bi urejale vprašanja nasprotja
                  interesov članov poslovodstev družb. V praksi lahko prihaja do nasprotja
                  interesov, in sicer kadar je nepristransko in objektivno izvajanje nalog oziroma
                  odločanje članov poslovodstva ogroženo zaradi vključevanja njihovega ekonomskega
                  interesa ali kakršnih koli drugih povezanih interesov z drugo fizično ali pravno
                  osebo in je to treba ustrezno zakonsko normirati. Predlog zakona tako na novo
                  določa, da mora poslovodja, izvršni direktor ali prokurist družbe, če pride do
                  nasprotja interesov pri sklepanju pravnega posla z neko drugo družbo, katere
                  družbenik je sam ali njegov ožji družinski član, ali če je udeležen na dobičku te
                  druge družbe na kateri koli drugi pravni podlagi, na primer tihi družbenik, za
                  sklenitev takšnega pravnega posla pridobiti soglasje nadzornega sveta družbe.</p>
               <p>Kot poseben problem so se v zadnjem času izkazale predvsem tihe družbe. Tihe
                  družbe niso neka novodobna oblika družbe, niti ne slovenski unicum. Razvile so se
                  že v poznem srednjem veku na območju srednje Evrope – Francija, Italija, Nemčija.
                  Bistvena značilnost te družbe je bila in je še danes, da tihi družbenik v družbo
                  prispeva premoženjski vložek, tretjim osebam pa ostane skrit. Danes se torej tihe
                  družbe oblikujejo predvsem za izvedbo tistih poslov, pri katerih je interes
                  izvajalcev, da se njihova udeležba javno ne razkrije. Zato se ta oblika pojavlja
                  na različnih področjih gospodarstva. Vse lepo in prav, težava pa nastopi, ko se ta
                  instrument tihe družbe zlorablja za osebno izkoriščanje moči in položaja, ki ga
                  ima pred vstopom v družbo bodoči družbenik.</p>
               <p>V mislih imamo predvsem gospodarske situacije, ko gre za takšna ali drugačna
                  podjetja v državni lasti. Direktor podjetja v državni last vpliva na izvor
                  določenega dobavitelja. Dobavitelj se bo zagotovo težko uprl želji direktorja, da
                  postane njegov tihi družbenik. Seveda takšna ponudba ni nemogoča tudi s strani
                  dobavitelja. Za zasebni gospodarski sektor tiha družba ni tako velik problem.
                  Problem tihe družbe pa postane izredno velik v odnosu država : zasebni sektor. V
                  tem primeru pa tiha družba ni in ne more biti legitimen instrument. Je lahko le
                  institucionaliziran instrument korupcije, ki omogoča zlorabo moči in položaja z
                  vladnim in državnim vedenjem in soglasjem.</p>
               <p>Predlagani zakon verjetno takšnih situacij tudi v prihodnje ne bo v celoti
                  preprečeval, žal. Sploh zaradi tega, ker je zagrožena sankcija v primerjavi s
                  koristjo, ki se da pridobiti, relativno nizka, ugotavljanje tihega družbeništva s
                  strani tretjih oseb pa nemogoče. Vendar pa se moramo tudi strinjati, da enostavno
                  črtanje določb po tihi družbi iz ZGD, kako je bilo predlagano s strani SDS na
                  prejšnji seji, ravno tako ne bi rešilo tega problema.</p>
               <p>Predlagani zakon bomo v Poslanski skupini Slovenske ljudske stranke z upanjem na
                  najboljše podprli.</p>
            </sp>
            <sp xml:id="SDZ5-Redna-27-2011-04-20.sp7">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh v imenu Poslanske skupine DeSUS.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-20.sp8">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovana gospa ministrica s
                  sodelavci, kolegice in kolegi!</p>
               <p>Na mizi imamo predlog zakona, ki na področju prava gospodarskih družb ureja
                  preprečevanje morebitnega konflikta interesov poslovodnih oseb, ki so sami tako
                  ali drugače povezani s podjetji, s katerimi sodelujejo. Zlasti je to pomembno, ko
                  gre za družbe, ki so v delni ali večinski lasti države, saj je posledica lahko
                  oškodovanje državnega premoženja.</p>
               <p>Problematika tihih družb je bila v Državnem zboru na plenarnih zasedanjih
                  obravnavana že dvakrat v zadnjih štirih ali petih mesecih na pobudo kolegov
                  poslancev, in sicer bi po njihovem predlogu tiho družbo preprosto črtali iz
                  ZGD.</p>
               <p>Večina poslancev nas je ob obeh obravnavah istih zakonskih vsebin menila, da je
                  tak pristop k reševanju v praksi nastalih anomalij oziroma zlorab neprimeren, saj
                  bi se še vedno našla druga pot, po kateri bi vodilni lahko preko sklepanja
                  različnih oblik pogodb še naprej uresničevali svoje osebne ekonomske interese pri
                  vodenju poslov družbe.</p>
               <p>Zakon je v proceduro vložila Vlada, resda nekoliko pozno, vendar je zakonsko
                  besedilo bolj kompleksno od prej omenjenih. V izogib nasprotja interesov se namreč
                  predlaga ureditev, da lahko oseba, ki je poslovodja, izvršni direktor ali
                  prokurist ene družbe, sklepa posel z drugo družbo, v kateri ima on sam ali njegov
                  družinski član oziroma vsi skupaj več kot 10 % delež kapitala oziroma če je on sam
                  ali kdo od njegovih družinskih članov tihi družbenik, ali pa če gre za udeležbo v
                  drugi družbi na kakšni drugi pravni podlagi, le če bo h takšnemu poslu dal
                  soglasje nadzorni ali upravni organ družbe oziroma skupščina.</p>
               <p>Prav tako pa se tudi v primerih, ko gre za manj kot 10 % udeležbo na kapitalu,
                  vzpostavlja transparentnost, saj bodo morali biti prej našteti organi o sklenitvi
                  posla obveščeni.</p>
               <p>Zakonska novela torej zasleduje in uresničuje načelo transparentnosti oziroma
                  preglednosti poslovanja družb v okviru sklepanja poslov med družbami, kadar bi
                  zaradi udeležbe iste osebe, v eni družbi zaradi vodstvene funkcije v drugi pa kot
                  lastniške, lahko prišlo do konflikta interesov.</p>
               <p>Menimo, da je predlog novele zadosten, ne samo zato ker so za kršitelje določb
                  predpisane tudi denarne kazni, nadzor na izvajanjem določb po osnovnem zakonu pade
                  pod Ministrstvo za gospodarstvo, pač pa je bistvo v tem, da se k problematiki
                  skrivanja lastništva in posledičnega plasiranja koristi k vodstvenim osebam
                  pristopi sistemsko.</p>
               <p>V naši poslanski skupini bomo predlagano dopolnitev podprli. Hvala.</p>
            </sp>
            <sp xml:id="SDZ5-Redna-27-2011-04-20.sp9">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Gumzar v imenu Poslanskega kluba SLS. LDS, oprostite.</p>
            </sp>
            <sp xml:id="SDZ5-Redna-27-2011-04-20.sp10">

               <speaker>MILAN GUMZAR:</speaker>

               <p>Hvala za besedo, gospod podpredsednik. Kolegice in kolegi, spoštovana gospa
                  ministrica s sodelavci!</p>
               <p>Seveda sem še vedno v Poslanskem klubu Liberalne demokracije Slovenije, tako tudi
                  predstavljam njihovo stališče.</p>
               <p>Pri obravnavi novele zakona o gospodarskih družbah gre za že tretji poskus
                  urejanja problematike konfliktov interesov, ki se lahko pojavljajo pri
                  poslovodenju neke družbe in s poslovodno osebo povezanih družb, ki bi poslovale s
                  prej omenjeno družbo. Primeri iz prakse so nam znani, zato je skrajni čas, da
                  sprejmemo celovito rešitev, ki bo urejala to področje.</p>
               <p>V Poslanskem klubu Liberalne demokracije Slovenije smo že ob predhodnih dveh
                  razpravah o spremembah zakona o gospodarskih družbah zavzeli stališče, da ostro
                  obsojamo konflikte interesov, ki se izvajajo tudi preko instituta tihih
                  družbenikov in nosilcev tihih družb, nismo pa se strinjali z enostavnim črtanjem
                  poglavja o tihih družbah. Gre namreč za institut, ki je povezan tudi v drugih
                  državah, poleg tega pa v temelju ne bi reševal problema, ker bi se podjetja lahko
                  oškodovalo tudi preko drugih pravnih poti. Namreč, če bi ukinili institut tihih
                  družb, bi samo administrativno odpravili mehanizem, vsebinsko pa še naprej
                  omogočamo tovrstno sporno delovanje na drugačne način.</p>
               <p>Naj že na začetku povemo, da bomo v Poslanskem klubu Liberalne demokracije
                  Slovenije podprli to novelo zakona, saj menimo, da bo bolj celovito urejeno
                  področje konflikta interesov. Le-ta namreč sledi cilju horizontalnega
                  preprečevanja konflikta interesov pri gospodarskih družbah.</p>
               <p>V Poslanskem klubu Liberalne demokracije Slovenije se zavedamo omejitev, ki jih
                  ima ta zakon. Zato tudi delimo mnenje, da je to le en korak v pravo smer. Brez
                  ustreznega nadzora, sankcij, pa tudi dviga poslovne kulture v Sloveniji pozitivnih
                  učinkov ne bo, pa naj sprejmemo še tako vodotesne zakone.</p>
               <p>Sicer pa predložena novela zakona širše kot doslej omejuje konflikte interesov,
                  tako da se določa, da poslovodstvo lahko sklene pravni posel z drugo družbo, v
                  kateri ima sam, ali njegov ožji družinski član, ali vsi skupaj delež, ki dosega
                  desetino osnovnega kapitala, ali je sam ali njegov ožji družinski član tihi
                  družbenik druge družbe, ali je udeležen na njenem dobičku na kateri koli drugi
                  pravni podlagi, le s soglasjem nadzornega sveta ali upravnega odbora družbe.</p>
               <p>V Poslanskem klubu Liberalne demokracije Slovenije ocenjujemo, da je taka omejitev
                  ustrezna oziroma v danih okoliščinah najbolj primerna. Ne glede na vse zapisano in
                  pravno dorečeno pa še enkrat opozarjamo, da instrument preprečevanja konflikta
                  interesov ne bo deloval, če ne bodo resne nadzorstvene vloge odigrali tudi
                  nadzorni organi družb, ki so prvi poklicani, da nadzorujejo poslovodstvo. Šele v
                  kasnejših fazah lahko nepravilnosti izsledijo organi odkrivanja in pregona.</p>
               <p>V Poslanskem klubu Liberalne demokracije Slovenije bomo predlagani zakon
                  podprli.</p>
            </sp>
            <sp xml:id="SDZ5-Redna-27-2011-04-20.sp11">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman v imenu Poslanske skupine nepovezanih poslancev.</p>
            </sp>
            <sp xml:id="SDZ5-Redna-27-2011-04-20.sp12">

               <speaker>VILI REZMAN:</speaker>

               <p>Hvala lepa, gospod podpredsednik, za besedo.</p>
               <p>Danes bomo v okviru sprememb zakona o gospodarskih družbah odločali pravzaprav
                  samo o dveh stvareh. Prva je ta ponudba Vlade, ki se glasi: poskus omejevanja
                  konflikta interesov, in druga je poskus, da se z amandmajem ta osnovni namen Vlade
                  nekoliko radikalizira.</p>
               <p>Kar se tiče prvega namena Vlade, bomo v Poslanski skupini nepovezanih poslancev
                  predlog zakona podprli. Menimo, da je prav in da je ustrezno zadostno, da se skuša
                  omejiti konflikt interesov na način, da morajo biti posli, takrat kadar gre za več
                  kot 10 % lastništvo v osnovnem kapitalu, oddani s soglasjem. Torej so
                  transparentni, so preverjeni, je lahko preverjena njihova ekonomičnost in
                  siceršnja upravičenost. In drugič, z načinom, da se, kadar gre za manjši odstotek
                  lastništva, takoj poroča in s tem omogoči tudi eventualno ukrepanje nadzornega
                  odbora, upravnega odbora ali kdaj bistveno kasneje skupščine. Torej ocenjujemo, da
                  so to zadostni ukrepi.</p>
               <p>Ravno tako menimo, da je treba, tako kot je Vlada sama naredila, opozoriti na to,
                  da se konflikt interesov omejuje tudi s številnimi drugimi predpisi, ki niso
                  neposredno povezani s tem ukinjanjem, pod narekovaji, tihih družb in da so tudi
                  priporočila, ki jih Vlada s svojim sklepom namenja AUKN, ustrezna, dasiravno ne
                  verjamemo najbolj, da bodo tudi funkcionalna.</p>
               <p>Kar se tiče amandmajev, se priklanjamo argumentaciji, ki govori o tem, da ni
                  mogoče tako dramatično povečevanje glob zavoljo tega, ker bi to bilo v konfliktu z
                  nekim drugim zakonom, z zakonom o prekrških. Zato tega amandmaja ne moremo
                  podpreti, pri čemer ne mislimo, da so številke, ki so zbrane za globe, edine
                  mogoče, lahko bi bile seveda tudi drugačne, tudi višje ali nižje, ne morejo biti
                  pa takšne, da so v nasprotju z zakonom.</p>
               <p>Kar zadeva prvi amandma, menimo, da je preveč radikalen in da je pravzaprav to
                  poskus vrniti vsebino za kakšnega pol leta nazaj, na prvi predlog poslanske
                  skupine, ki je takrat predlagala črtanje določb o tihih družbah, ki je predlagala
                  tudi, da se postopek prične v roku 30 dni in ocenjujemo, da bi to bilo v nasprotju
                  s splošno poslovno prakso v svetu in da to tudi v ničemer ne bi pripomoglo k
                  izboljšanju poslovanja in tudi ne k večjemu, boljšemu preprečevanju konflikta
                  interesov, ker so se takoj pojavile drugačne možnosti, ki bi bile manj pregledne
                  in ki bi, kar zadeva odgovornosti tihih družbenikov, bile slabše od obstoječih
                  rešitev.</p>
               <p>Poslanska skupina nepovezanih poslancev bo predlog zakona podprla, ne more pa
                  zagotoviti podpore predlaganima dvema amandmajema.</p>
            </sp>
            <sp xml:id="SDZ5-Redna-27-2011-04-20.sp13">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mirko Brulc v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-27-2011-04-20.sp14">

               <speaker>MIRKO BRULC:</speaker>

               <p>Pozdravljeni!</p>
               <p>Predlog zakona, ki ga je predložila Vlada, je dejansko izpolnitev zaveze, ki je
                  bila dana na obravnavi dvakrat obravnavanega predloga novele zakona o gospodarskih
                  družbah Poslanske skupine SDS, ki je brisal institut tihih družb. Vlada se je za
                  razreševanje nepravilnosti, ki so se v preteklosti v poslovanju tihih družb
                  pokazale, odločila za srednjo pot, kar ne pomeni brisanja samega instituta tihih
                  družb, saj le-te nudijo širok spekter pozitivnih implikacij, ampak v čim večji
                  meri odpravo nasprotja interesov v teh družbah.</p>
               <p>V Poslanski skupini Socialnih demokratov smo prepričani, da je rešitev, ko lahko
                  poslovodja ene družbe sklepa posel z drugo družbo, v kateri ima sam ali njegov
                  ožji družinski član več kot 10 % delež na kakršni koli pravni osnovi zgolj ob
                  soglasju nadzornega sveta, če pa ima manj kot 10 % delež, pa po predhodni
                  obvestitvi nadzornega sveta, da je taka odločitev primerna.</p>
               <p>Prepričani smo, da ta rešitev zagotavlja cilj, ki ga je zagreto zagovarjala že
                  opozicija v večkratnih predlaganjih enakih zakonov, to pa je transparentno
                  poslovanje tudi v primeru nadaljnjega obstoja instituta tihih družb v slovenskem
                  pravnem sistemu.</p>
               <p>Zaradi tega razloga bomo v Poslanski skupini Socialnih demokratov predlog zakona
                  brez zadržkov podprli.</p>
            </sp>
            <sp xml:id="SDZ5-Redna-27-2011-04-20.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Besedo ima gospod mag. Andrej Vizjak v imenu Poslanske skupine SDS.</p>
            </sp>
            <sp xml:id="SDZ5-Redna-27-2011-04-20.sp16">

               <speaker>MAG. ANDREJ VIZJAK:</speaker>

               <p>Spoštovana ministrica, spoštovani kolegice in kolegi!</p>
               <p>Nemčija je najpomembnejši slovenski trgovinski partner, ko govorimo o državah
                  članicah EU, in nedavna anketa med nemškimi gospodarskimi subjekti je pokazala, da
                  postaja Slovenija manj privlačna za naložbe nemških podjetij pri nas in za
                  poslovne vezi sploh. Eden izmed temeljnih razlog je korupcija. Torej, tudi nemški
                  gospodarstveniki ocenjujejo, da je razmah korupcije problem za slovensko
                  gospodarstvo in za Slovenijo sploh. Ista anketa je pokazala, da smo zaradi padca
                  privlačnosti poslovnega okolja v Sloveniji ob tisoč do tisoč 500 delovnih mest in
                  da je tudi korupcija eden izmed razlogov za to.</p>
               <p>Slovenija je doslej sprejela različne ukrepe za omejevanje korupcije pa tudi
                  navzkrižje interesov, ki vodijo v koruptivna dejanja. Ustanovljene so bile razne
                  komisije, tudi sedaj imamo Komisijo za preprečevanje korupcije, iz katere se tudi
                  nekateri funkcionarji delajo norca, in imamo tudi nekatere zakonske prepovedi, te
                  veljajo za funkcionarje, poslance, ki ne smemo opravljati nobene gospodarske
                  dejavnosti, imamo omejitve, katere firme smejo poslovati in katere ne smejo
                  poslovati z državo, ne glede na to, ali bi tako poslovanje imelo pozitiven ali
                  negativen učinek za državo. Torej velja absolutna prepoved. To se pravi, jaz ali
                  spoštovane kolegice, ki tukaj sedite, ali tisti, ki tukaj ne sedite, ne smemo se
                  mi ukvarjati z nobeno gospodarsko dejavnostjo zaradi tega, ker sistem načeloma
                  preprečuje navzkrižje interesov in posledično koruptivna ali kakršna koli s tem
                  povezana dejanja. V Slovenski demokratski stranki enako predlagamo za to, da
                  organi vodenja in nadzora gospodarskih družb v večinski državni lasti ne smejo
                  biti hkrati tihi družbeniki podjetij, ki poslujejo s temi gospodarskimi družbami.
                  Želimo torej načeloma preprečiti to navzkrižje interesov in posledično zlorabo in
                  korupcijo. Sleherno dopuščanje tega vodi v deviacije in arbitriranje, ali bi lahko
                  to vplivalo ali ne bi lahko to vplivalo in po predlogu Vlade je takšno obveščanje
                  in soglasje nadzornega sveta dovolj. Mi imamo pregovorno zlizanost nadzornih
                  svetov z upravami, ker si tudi vzajemno sami med seboj določajo nagrade in še
                  marsikakšno boniteto iz naslova upravljanja teh dejavnosti in imamo tudi, žal, še
                  vedno razmeroma nizko stopnjo odgovornosti zlasti organov vodenja in nadzora v
                  gospodarskih družbah, kjer je država lastnik. Zato menimo, da Slovenija še ni
                  dozorela tržna ekonomija, ki si lahko privošči na področju tihih družb rešitve, ki
                  jih poznajo tradicionalne tržne ekonomije.</p>
               <p>Zato smo v Slovenski demokratski strani že pred časom predlagali rešitve, kjer bi
                  popolnoma izbrisali pravno podlago za tihe družbe in tudi sankcionirali vsakršno
                  inovativno paralelo nekega sodelovanja po vzoru tihe družbe. Zato smo tudi
                  zapisali, da bi bilo sleherno poslovno sodelovanje ali relacija med družbo in
                  družbeniki nično, če ne bi bilo vpisano v poslovni register. Želimo torej
                  transparentne odnose znotraj tega. Žal sta vlada in tudi ta parlament kar
                  nekajkrat to zavrnila in vlada predlaga v rešitev varianto, po kateri bi bili
                  dolžni tihi družbeniki to zgolj naznaniti in naznaniti poslovne relacije in potem
                  bi nadzorni svet to arbitrarno ugotavljal. Menimo, da to ni zadosti in da bo to
                  vodilo še naprej k problemom. Morebiti bi bilo to zadosti, če bi vlada upoštevala
                  naš predlog in pozvala vse direktorje in nadzornike državnih firm, da poročajo,
                  ali so tihi družbeniki. Tega vlada ni storila, te relacije ostajajo skrite, ne
                  vemo, koliko jih je. Vesel sem, da je gospod Toplek tudi odstopil kot tihi
                  družbenik in vztrajamo pri naših rešitvah.</p>
            </sp>
            <sp xml:id="SDZ5-Redna-27-2011-04-20.sp17">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Posedel v imenu Poslanske skupine Zares.</p>
            </sp>
            <sp xml:id="SDZ5-Redna-27-2011-04-20.sp18">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod podpredsednik. Spoštovana gospa ministrica s
                  sodelavci, kolegice in kolegi!</p>
               <p>V Poslanski skupini Zares bomo predlog zakona o gospodarskih družbah podprli,
                  enako tudi amandmaje koalicije, kjer so pač takšni, da bodo koristili pri
                  izvajanju tega zakona. Strinjali bi se lahko tudi s tistimi, ki so že v uvodu
                  povedali, da se je Vlada pravilno in pravočasno odzvala na anomalije, na katere so
                  nekateri opozarjali, da so si nekateri želeli pri tem celo rešitve, ki bi zagotovo
                  postale moteče za samo poslovanje, gospodarsko dejavnost, so pa danes lahko zopet
                  predmet kritike, zakaj se niso uveljavile.</p>
               <p>Tihe družbe so družbe, ki poslujejo povsod v svetu, imajo tudi svojo pozitivno
                  stvar. Je pa res tako, da se v Sloveniji za vsako, še tako dobro stvar najdejo
                  posamezniki, ki jo izkoristijo. Tudi pri tihih družbenik ni bilo nič drugače in
                  zato tudi mogoče en pregovor, se ne sliši najbolj lepo, ampak kaže na nekaj, da
                  vedno tudi "svinja misli svinjske misli". Se pravi, ne moremo in ne smemo vsega
                  regulirati, vsega prepovedati, vsega povedati in zapisati, ker na ta način bi
                  gospodarsko podjetniško svobodo zagotovo preveč omejili z različnimi
                  administrativnimi ovirami in tako postali še bolj neprivlačni za tuja vlaganja in
                  pa za delovanja v pogojih in na načinih, kot so tuji partnerji pripravljeni. Zato
                  smo prepričani, da takšno določilo, ki je zdaj zapisano, da v primerih, ko je
                  posameznik, družbenik solastnik več kot desetine kapitala v drugi družbi, mora pri
                  vsaki pogodbi, vsakem poslu biti seznanjen nadzorni svet in o njem tudi odločati;
                  ali pa v drugem primeru, če je ta delež manjši, da se v treh delovnih dneh pač o
                  tem obvesti.</p>
               <p>Tu je verjetno treba opozoriti in apelirati na to, kar v slovenskem gospodarstvu
                  manjka, zato so nekateri posamezniki, nekateri menedžerji z izredno nizko moralno,
                  poslovno kulturo in etiko vrgli črno luč na mnoge ostale, ki vsak dan delajo trdo,
                  pošteno in je treba na tem vztrajati in delati tudi naprej. Tudi veseli nas ocena
                  predgovornika o zlizanosti nadzornih svetov, regulatorjev, tistih, ki nadzorujejo.
                  To je v tem trenutku velika težava Slovenije. Mislim, da je najlepšo oceno tega
                  dal bivši gospodarski minister Matej Lahovnik, ki je to imenoval "srečna
                  družinica". In takšnih povezav je res bilo in jih je verjetno še preveč. Ko
                  posamezni visoki uradniki sedijo v nadzornih svetih državnih podjetij, državnih
                  bank ali privatnih podjetij, to zagotovo ni dobro, zato je treba pri tem delovati
                  naprej in biti pozoren na to, kar se dogaja – na korupcijo. Zato je bilo pred leti
                  tako nerazumljivo opazovati napore nekaterih po ukinitvi Komisije za preprečevanje
                  korupcije in da je tega na žalost v Sloveniji preveč in da bo treba to še naprej
                  nasprotovati in zmanjševati.</p>
               <p>Tisto, kar je verjetno v tem trenutku – in v razpravi na Odboru za gospodarstvo se
                  je tudi pokazalo – treba spremeniti, dopolniti zakonodajo, še predvsem na tistem
                  področju, ko je s stalno novim ustanavljanjem podjetij mogoče izigravati tako
                  zaposlene, tako lastnike in najbolj upnike z vedno novim ustanavljanjem in
                  prenašanjem premoženje in tistega dobrega, kar je od podjetja ostalo, na drugo
                  podjetje.</p>
               <p>Sicer pa je ta predlog pravočasen, dober in mislim, da bo odpravil vse tiste
                  anomalije, zato ga bomo v Poslanski skupini Zares podprli.</p>
            </sp>
            <sp xml:id="SDZ5-Redna-27-2011-04-20.sp19">

               <speaker>PODPREDSEDNIK MAG. VASJA KLAVORA:</speaker>

               <p>Končali smo predstavitev stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na
                  podlagi pregleda vloženih amandmajev z dne 19. 4. 2011.</p>
               <p>V razpravo dajem 1. člen in amandma Poslanske skupine SDS.</p>
               <p>Želi kdo razpravljati?</p>
               <p>Izvolite, gospod mag. Vizjak.</p>
            </sp>
            <sp xml:id="SDZ5-Redna-27-2011-04-20.sp20">

               <speaker>MAG. ANDREJ VIZJAK:</speaker>

               <p>Hvala lepa za besedo.</p>
               <p>Torej, osnovna intenca vladnega Predloga zakona o dopolnitvah Zakona o
                  gospodarskih družbah je ta, da bi nadzorniki bili obveščeni o poslih, ki jih ima
                  namen skleniti podjetje, ki ga nadzorujejo z družbo, kjer je tudi organ vodenja
                  tihi družbenik. Torej, osnova je, da se na nek način seznani nadzorni svet s
                  takšnim poslovanjem.</p>
               <p>V Slovenski demokratski stranki menimo, da to ni dovolj. Menimo, da takšnega
                  poslovanja ne more in ne sme biti, ker je predmet navzkrižja interesov in vodi v
                  možnost oškodovanja te družbe, ki posluje s tiho družbo. Zakaj? Zaradi tega, ker
                  je več kot očitno, da če je nek organ vodenja ali nadzora ene gospodarske družbe
                  hkrati tihi družbenik neke druge družbe, da želi skriti sebe zaradi svoje vloge v
                  neki firmi, skriti sebe torej v tej tihi družbi. Zakaj se torej skrivati? Zakaj
                  prikrivati svojo participacijo v tihi družbi očem javnosti, še posebej radovednim
                  novinarjem, pa ne nazadnje tudi gospodarskim subjektom, ki so potencialni
                  konkurent te tihe družbe?</p>
               <p>Spoštovani, ali se je kdo od vas vprašal, če pri tej neverjetni naklonjenosti
                  predsednice uprave Darsa do SCT slučajno ta gospa ni kakorkoli poslovno povezana
                  kot tihi družbenik s SCT? Bili smo priča, da se je, kljub temu da se je vedelo, da
                  SCT drvi v zgodbo prisilne poravnave in sedaj vidimo tudi stečaja, s strani Darsa
                  z neverjetno lahkoto poplačevalo vse temu konkretnemu SCT in da je SCT naprej
                  dolžnik številnim podizvajalcem, kar v tem parlamentu nekaj časa že obravnavamo.
                  Torej, mi ne moremo izvedeti. Mi iz opozicije smo prosili Vlado, naj povpraša
                  organe vodenja in nadzora družbe v večinski državni lasti, ali so hkrati kakšni
                  tihi družbeniki podjetij v Sloveniji in na tujem. Vlada je rekla, da nam tega ne
                  bo sporočila, ker tega ni dolžna spraševati teh ljudi. Po drugi strani se pa Vlada
                  čuti dolžna omejevati nagrade tem ljudem. Mislim, da je tu neko dvojno merilo ali
                  dvoličen pristop pri zelo podobnem problemu.</p>
               <p>Imeli smo konkreten primer – gospod Danilo Toplek, dolgoletni, sedaj en dan
                  pravzaprav odstopljeni, predsednik uprave Taluma, je bil, to pa ni špekulacija,
                  tihi družbenik tihega družbenika podjetja Gradbeno podjetje Ptuj, ki je poslovalo
                  s Talumom. Poglejte, spoštovani! Če je gospod Toplek, ki si seveda tudi obeta
                  dobiček iz naslova tega podjetja, kjer je družbenik, kako bo on na eni strani
                  nepristranski pogajalec s tem gradbenim podjetjem za posle, po drugi strani je
                  udeležen pri dobičku tega gradbenega podjetja, ker je pač takšna regulativa.
                  Torej, on je na obeh straneh in mu je v interesu, da podpiše gradbeno podjetje
                  dober posel, ker bo od dobrega posla tudi dobiček in bo tudi kaj kapnilo v žep
                  posamezniku.</p>
               <p>Zanima nas, koliko je teh relacij med direktorji, predsedniki uprav gospodarskih
                  subjektov v večinski državni lasti oziroma koliko denarja se vleče, "cuza" iz teh
                  podjetij zaradi interesa teh tihih družbenikov, ki so skriti, ki jih ne poznamo,
                  ne vidimo, saj niso vpisani v poslovni register. V Slovenski demokratski stranki
                  ne želimo nič drugega, kot da so vse te relacije vpisana v poslovni register, kar
                  pa pomeni, da ni obstoja tihih družb, ker značilnost tihih družb je le ta, da se
                  te relacije ne vpisujejo in so očem prikrite. To je naš edini interes. Zato tudi
                  predlagamo amandma k 1. členu, in sicer da se za 38. členom doda 38.a člen, ki se
                  glasi, da poslovodstvo, prokurist in izvršni direktor gospodarske družbe ne sme
                  sklepati pravnega posla z družbo, v kateri je sam ali njegov družinski član tihi
                  družbenik druge družbe. Če tega med vrlimi poslovodnimi organi, izvršnimi
                  direktorji v Sloveniji ni, potem ni nič narobe, to ni nobeno omejevanje. Če pa
                  tega kaj je – pa hvala bogu, da se takši posli ne smejo sklepati!</p>
               <p>Spoštovani, sprašujem Vlado in tiste, ki boste to rešitev Vlade podprli, ali
                  menite, da je za državno firmo ali pa tudi za drugo družbo koristno, da ima na eni
                  strani direktorja, ki odloča o poslih firme, tudi državne firme, ki je hkrati tihi
                  družbenik poslovnega partnerja te firme – skrit torej. Mislim, da je to nezdrava
                  relacija, direktni konflikt interesov, ker se ista oseba pojavlja na obeh straneh
                  posla, to se pravi kot naročnik in kot dobavitelj. Tak posel je pristransko
                  sklenjen, ne pa nepristransko sklenjen in gre tudi na račun konkurence in pomeni
                  omejevanje konkurence. Definitivno, kajti taka družba, tak poslovi partner je
                  privilegiran, ker ima direktor interes za to, da pride do posla, medtem ko
                  verjetno konkurenca lahko samo to nemo opazuje pa še sploh niti ne ve, za kaj gre,
                  ker je ta nekje v ozadju in skrit. To je, spoštovani, nezdravo. Če tega ne
                  uvidite, potem vam bog pomagaj. To je nezdravo, da je lahko nekdo direktor ene
                  firme hkrati tihi družbenik druge firme, ki posluje s to firmo in seveda kuje in
                  nikoli ne poslujeta z izgubo, saj bi bilo res smešno, in verjetno so tudi plačilni
                  roki v piko spoštovani, tam ni plačilne nediscipline.</p>
               <p>Poglejte. Mi smo ta amandma bistveno omejili in ga naredili manj restriktivnega,
                  kot so bili prvotni amandmaji oziroma prvotni predlogi. Bistveno smo ga omilili,
                  bistveno! S tem preprečujemo eno, res ne vem, kako eklatantno kolizijo interesov,
                  pri čemer dopuščamo, žal, ker se tudi amandmirati ne da, še možne druge kolizije
                  interesov, ki jih povzročajo tihe družbe.</p>
               <p>Menim, da je več kot prav, da se tak amandma podpre, pa vem, da bo marsikdo imel
                  težav s podporo temu amandmaja, zato ker ga predlagamo pač v SDS.</p>
            </sp>
            <sp xml:id="SDZ5-Redna-27-2011-04-20.sp21">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudolf Petan.</p>
            </sp>
            <sp xml:id="SDZ5-Redna-27-2011-04-20.sp22">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Tiha družba, že samo ime nekaj pove, da gre, tako kot je rekel malo prej moj
                  kolega, za legalen "šmugl". Res, zakaj bi bilo treba, da je o nečem tiho, zakaj bi
                  morali nekaj skrivati, pred kom je treba skrivati? Če imaš denar pa če želiš
                  investirati v nekaj, verjetno ni to nič hudega, drugo pa je, če želiš, da je glede
                  tega tiho, da se na vse mogoče načine to prikriva, da se seveda zaradi tega tudi
                  ne plačujejo davki – zato je tiho, ker če bi bilo javno, potem bi moral plačati
                  davek, posloval pa ne boš, če imaš izgubo, tako firmo boš sam zaprl; to se pravi,
                  interes ti je, da posluješ z dobičkom. Če to delajo tisti, ki vodijo firme, ki so
                  v večinski državni lasti, in potem poslujejo sami s seboj, to se pravi, prikrivajo
                  dobiček, prikrivajo, da bi plačali davki, zato je to legalni "šmugl", tako kot je
                  rekel eden moj kolega maloprej.</p>
               <p>Marsikdo bo rekel, da je to institucija, ki jo poznajo na Zahodu, saj smo jo
                  uvozili iz Evrope. Ja, seveda jo poznajo, saj tudi takrat, ko se je ustanovila, so
                  tisti, ki so jo pogruntali, verjetno imeli isti vidik, da bodo kaj prikrivali;
                  vendar problem je nekje drugje. Če primerjamo samo z Nemčijo, v Nemčiji instituti
                  nadzora, institucije nadzora delajo in tisti, ki si to privošči, ga hitro
                  odkrijejo. Verjetno se boste spomnili še dobro leto nazaj, kaj je naredila nemška
                  davčna uprava za tiste, ki so prebegnili s svojim kapitalom v Liechtenstein –
                  dosti manj problematična zadeva. Plačali so 5 milijonov evrov nekomu, ki je bil
                  krt v tisti banki v Liechtensteinu, da jim je dal imena vseh nemških državljanov,
                  vseh nemških direktorjev, vseh nemških poslovnežev, ki so tja prebegnili s svojim
                  kapitalom. Poglejte, začuda, našli so direktorja nemške pošte, ki je verjetno še
                  nekaj v državni lasti. Si predstavljate?! Kaj je bila posledica – takoj je letel!
                  Sicer je sam odstopil, zato ker je bolj pametno naredil, ker če sam odstopiš, je
                  verjetno malo lepše, kot če te na silo vržejo. Oni so to naredili. Ampak začuda, v
                  naših medijih je bil največji rompompom, kako so si to nemški državni preiskovalni
                  organi sploh upali. Pri nas je bil največji problem, v naših medijih! Ja seveda!
                  Če potem ugotavljamo, da smo našli tudi vidnega člana ali zvezdo SD, ki je vodil v
                  Kidričevem Talum, ki je sam s sabo posloval. In ljudski glas pravi, da je takšnih
                  direktorjev državnih podjetij v Sloveniji še ogromno. Mogoče samo tisti, ki so
                  najbolj glasni, ki največ govorijo o tem, kdo izkorišča naše gozdove – kdo je tam
                  tihi družabnik? Mogoče malo razmislite, verjetno ste vsi slišali o tem, ampak o
                  tem se samo govori. In se bo še naprej govorilo, zato ker ni mogoče to, kar smo mi
                  v SDS predlagali, da bi tihe družbe zaradi tega, ker pri nas nadzor ne dela, pa da
                  bi se izognili izčrpavanju državnih podjetij na račun tistih tihih, privatnih, da
                  bi ta zadeva postala javna. Ampak, ne! Očitno tu mora biti res neka grozna naveza,
                  res mora biti nekaj groznega zadaj, da se tako otepate tega.</p>
               <p>Prepričan sem, da nihče od vas nima nobene takšne firme, prepričan sem. Zato ne
                  razumem, zakaj naslanjate hrbet za druge. Slučajno je ta primer z gospodom
                  Toplakom prišel na dan, to pa zaradi tega, ker so se tihi družabniki v tihi družbi
                  pri tihi družbi skregali. Drugače to verjetno ne bi prišlo na dan in bi še vedno
                  govorili, da pri nas tega ni. Ampak to ni tako in seveda podpiram to našo osnovno
                  intenco zakona, ampak zdaj, če je že to tako, lahko rečem, da je ta zakon blažev
                  žegen, škode prav gotovo ne bo naredil, ampak veliko koristil pa ne bo, ker
                  temelji na nekih moralnih vrednotah. Soglašam z enim od predgovornikov z vaše leve
                  strani, ki je dejal, da je to pri nas problem. Če moralne vrednote teh direktorjev
                  ne bi bile vprašljive, potem mi sploh ne bi prišli do takšne situacije. Sploh ne
                  bi prišli do tega, bi vse lepo štimalo, tihih družb ne bi bilo, direktorji firm v
                  večinski državni lasti ne bi imeli tihih družb in zadeve sploh ne bi bilo. Ampak,
                  ker to sloni na moralnih vrednotah, je pa to tako. In zdaj spet sloni, če bo ta
                  povedal nadzornemu odboru, nadzornemu svetu, potem bo zadeva prišla v javnost. Ja,
                  kaj pa, če ne bo povedal?! Kaj pa, če ne ob povedal? Da smo prvo tiho družbo
                  ugotovili, je trajalo – ne vem koliko, 15 let ali pa 10 let. Koliko časa pa bo
                  zdaj trajalo, da bomo našli koga glede na "zlizanost" politike in vodstev v
                  podjetjih v državni lasti? Verjetno se vsi strinjamo, da nima smisla izgubljati
                  besed. Spet sloni na nekih moralnih vrednotah, ki pa jih, kot ugotavljamo, ni, to
                  pa zaradi tega, ker nadzorni organi ne delajo.</p>
               <p>Pri nas smo celo v preteklosti SDK, ki je še takrat imel nadzor, prepovedali, da
                  bi našim firmam nadziral bilance v tujini, firm v tujini. Prepovedali. K čemu to
                  vodi? Točno k temu, o čemer se mi zdaj pogovarjamo! Prepovedano je bilo z zakonom,
                  pa nič ni pomagalo, da smo tu v opoziciji opozarjali na to in takrat vpili. Zakon
                  je mirne duše šel skozi. Naša institucija za nadzor ni smela nadzirati naših firm
                  v njihovih poslovalnicah ali obratih v tujini. Ne, tisto pa je nekaj posebnega!
                  Ja, pa to je rajsko! Fantje, pojdite tja, zmenite se in naredite to! Država vam to
                  podarja, ponuja vam. In zdaj se dogaja isto. Ne, tihe družbe ne smejo postati
                  javne, tam še vedno lahko delate, na moralnih vrednotah bo to slonelo. Boste
                  povedali, če imate kaj več kot 10 %. Ja, kateri norec pa bo to povedal?! Pri nas,
                  ko nadzorne institucije ne delajo, pa celo prepovedano imajo, da bi nadzirale
                  bilance v tujini. Halo!! Potem pa se čudimo, ko z grozo ugotovimo, da je direktor
                  Taluma imel tiho družbo, s katero je sam posloval. Z grozo ugotovimo! To ni
                  mogoče! In ta človek je predsednik nadzornega sveta druge največje slovenske
                  banke! Saj ni on kriv. Zakaj pa ne bi bil, če je lahko, ampak vladajoča politika
                  mu to omogoča. Potem pa se čudimo, da se tam dogajajo kakšne čudne stvari.
                  Neverjetno! In on je zdaj odstopil kot predsednik uprave Taluma, ampak nadzornik
                  pa je še vedno ostal v drugi največji slovenski banki. To pa še vedno, to pa je še
                  vedno lahko. To pa ni skregano z nobeno logiko. Neverjetno!</p>
               <p>Seveda, ta zakon ne bo naredil škode, koristi pa tudi verjetno velike ne. To je
                  dejstvo. Jaz podpiram te naše amandmaje in še vedno pravim, da tisti zakon, ki smo
                  ga trikrat ali štirikrat predlagali, ki bi obelodanil tihe družbe, bi še bila
                  vedno najboljša rešitev. Hvala lepa.</p>
            </sp>
            <sp xml:id="SDZ5-Redna-27-2011-04-20.sp23">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan.</p>
            </sp>
            <sp xml:id="SDZ5-Redna-27-2011-04-20.sp24">

               <speaker>BREDA PEČAN:</speaker>

               <p>Hvala lepa.</p>
               <p>Prvega amandmaja kolegov iz SDS ne bom podprla zaradi tega, ker se mi zdi, če
                  povzamem izjavo kolega Petana, da je to blažev žegen, drži, da je ta blažev žegen
                  tako za originalno besedilo spremenjenega člena kot za to besedilo.</p>
               <p>Gre namreč za to, da če ni mogoč vpogled v delniško knjigo ali v knjigo o deležih
                  v družbi, potem seveda je čisto vseeno, ali gre za 10-odstotni delež ali gre za
                  ničodstotni delež. Se pravi, sprememba tega člena bistveno ne spremeni stvari.</p>
               <p>Ne bi razlagala okoli tega, kaj sama mislim o tihih družbah, o zakonu oziroma o
                  spremembah zakona v zvezi z njihovo ukinitvijo, bi pa rada povedala, da bom
                  podprla drugi amandma. Zdi se mi namreč, da če pride do odkritja, da je posameznik
                  kršil 1. člen tega zakona, se pravi, kljub temu da ni povedal, da je tihi
                  družbenik v družbi, ki naj bi sklepala posle z družbo, v kateri je član uprave,
                  nadzornega sveta in prokurist in tako naprej, da je to vredno kaj več kakor samo 4
                  ali 5 tisoč evrov. Zaradi tega bom ta drugi amandma podprla, tako da že vnaprej
                  povem, mislim, da je smiseln, da za take kršitve, kjer gre v bistvu za – saj denar
                  ne more odtehtati nemorale. S tem se popolnoma strinjam. Vendar pa, če že prihaja
                  do nemoralnih dejanj, če že prihaja celo do kršitev zakona – jaz sicer mislim, da
                  je pogosto morala nad zakonom –, je pač treba tudi malo močneje udariti po žepu in
                  bom zato ta amandma Poslanske skupine SDS podprla.</p>
            </sp>
            <sp xml:id="SDZ5-Redna-27-2011-04-20.sp25">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žerjav.</p>
            </sp>
            <sp xml:id="SDZ5-Redna-27-2011-04-20.sp26">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>O tihih družbah smo že kar nekaj govorili v tej dvorani. Osebno mislim, da je ta
                  rešitev, ki je predlagana, dobra in jo je treba podpreti. Sam sem sicer zelo
                  skeptičen do tihih družb, tihih družbenikov pri nas. Namreč, pri nas se nekatere,
                  sicer normalne rešitve, ki so v svetu normalne, v Evropi normalne, po navadi
                  sfižijo in postanejo nenormalne. Človek se sprašuje, zakaj pri nas sploh tihi
                  družbeniki so oziroma zakaj je sploh ta opcija mogoča in kdo se skriva za temi
                  tihimi družbeniki. Kdo so ti tihi družbeniki? Ali imamo morda kakšne pomembneže,
                  ki jim to prav pride? Ali imamo morda kakšne politike, ki jim to prav pride in se
                  skrivajo znotraj teh zgodbic? Ali imamo kakšne menedžerje, ki se skrivajo, pa
                  potem tako ali drugače med posameznimi družbami prenašajo med svojo lastnino, da
                  temu tako rečem, tako ali drugače kapital? Po moji oceni je to legalna kraja. To
                  je legalna korupcija in nič drugega. In to zagovarjamo v Državnem zboru, namesto
                  da bi s tem presekali.</p>
               <p>V zadnjem času se sliši, kot primer denimo, podjetje, ki je dobavitelj
                  pisarniškega materiala za državno upravo, kot se temu reče, kjer teče veliko
                  denarja, da ne bom rekel milijone evrov, da naj bi bil lastnik nekdo iz
                  Liechtensteina. Halo?! Halo?! Kaj pa je to? Lopovščina brez primere! Upam, da bodo
                  ustrezni organi, ki že na tem delajo, zadevi prišli do kraja. Ampak neko skrivanje
                  za nečem, za tihimi družbami, ne vem, za "off shore" podjetij v Liechtensteinu, na
                  Cipru, Kajmanskih otokih in ne vem kje. Ali bo ta država znala to prekiniti? Ali
                  bomo pa to ščitili do onemoglosti, do zadnje kaplje krvi? Ali bomo ščitili to, da
                  denar odteka na vse konce in kraje? V dveh letih bojda v Ciper in Liechtenstein za
                  300 milijonov evrov. Ali bo kdo to presekal? Ali bo kdo vprašal, zakaj pa 300
                  milijonov v Liechtenstein in Ciper? In najbrž še v katero davčno oazo. In kdo to
                  dela? Kaj se mi gremo v tej državi?</p>
               <p>Zdi se mi grozljivo, ko pridejo rešitve – in o teh rešitvah smo tudi že govorili
                  –, ki bi morda lahko bile korak v smeri, da se vendarle na teh anomalijah nekaj
                  naredi, da se nekaj prepreči ali pa vsaj oteži, če že ne prepreči. Takrat najdemo
                  sto in en izgovor, da to preprosto ni mogoče. Je mogoče! Zakaj ni mogoče? Na
                  prihodnji seji bomo sami predlagali nekaj takih rešitev, da take anomalije
                  preprečimo. Tudi to odtekanje denarja v davčne oaze. To so tudi, da ne bom rekel
                  davčne oaze, ampak kakšne druge oaze – ti tihi družbeniki. V svetu so tihi
                  družbeniki – ve se, zakaj. Pri nas pa zato, da pomembneži, politiki in še kdo drug
                  legalno kradejo. Nič drugega. Hvala lepa.</p>
            </sp>
            <sp xml:id="SDZ5-Redna-27-2011-04-20.sp27">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Posedel.</p>
            </sp>
            <sp xml:id="SDZ5-Redna-27-2011-04-20.sp28">

               <speaker>ALOJZ POSEDEL:</speaker>

               <p>Hvala lepa za besedo.</p>
               <p>Najprej, da bo bolj jasna moja razprava, zakaj ne bom podprl tega amandmaja. Nimam
                  nobene tihe družbe, nisem družbenik nikjer, predvsem pa ne naslanjam hrbta za
                  nikogar. Nekdo se je prej spraševal, zakaj nastavljamo hrbte. Te spremembe ne bom
                  podprl zato, ker bi želel živeti in delati v takšni državi, kot jo je prej gospod
                  Vizjak tudi naslikal, Nemčijo. Tam tihe družbe obstajajo. Ker če bi bile to leglo
                  kriminala, kot hočete prikazati, potem bi verjetno Nemci, ki so tako učinkoviti,
                  da so v Liechtensteinu našli direktorja njihove pošte, že zdavnaj prepovedali tihe
                  družbe.</p>
               <p>Na Odboru za gospodarstvo smo veliko govorili o tihih družbah in govorili o tistem
                  pozitivnem, zakaj tihe družbe v normalnem poslovnem svetu v drugih državah so,
                  zakaj dobro funkcionirajo. To je ta razlika med drugimi državami in našo. To, kar
                  smo sedaj poslušali, kako je pri nas to samo za legalni "šmugl" in samo za
                  izčrpavanje podjetij, kaže na to, da pač je stanje duha v tem trenutku takšno, da
                  ne moremo v nobenem posamezniku, v nobeni obliki najti nič pozitivnega. Mene ne
                  moti, da na poti v Ljubljano poslušam pol ure javljanje ljudi, ki so totalno
                  zgroženi nad tem, kaj se nam dogaja, nad situacijo, v enem delu celo upravičeno,
                  zelo upravičeno. Ampak v drugem delu že tako slabo, da naj nekdo samo luč še
                  ugasne in pripelje politike iz tujine.</p>
               <p>Če pogledamo danes dva primera. Zgrožen sem, kaj se dogaja z gozdovi – baje se
                  preprodaja z lesom – in glede tega, o čemer je govoril gospod Žerjav, o nabavi
                  pisarniškega materiala. Fantje, tisti, ki ve za kazniva dejanja, ki ve za nekaj,
                  kar je narobe, je dolžan to prijaviti! Ne tako v parlamentu, ko je praktično
                  prazen parlament, navreči, kaj se vse dogaja in da je to povezano s tihimi
                  družbami in z vsemi, ki kradejo.</p>
               <p>Sam gospoda Topleka ne bom omenjal kot grešnika, kaj je naredil, ampak da je
                  preživel že tri različne mandate treh vlad, treh političnih opcij in verjetno bil
                  sponzor vsem. Zagotovo. Lahko trdim, da ja, ker se sicer ne bi obdržal. Zato je
                  način reševanja problemov napačen, s tem da bomo zakon izmaličili tako, da ne bo
                  primeren takšen, kot je v Nemčiji, ampak neka naša pogruntavščina lova na
                  čarovnice, da ja vse odpremo, kdo je tihi družbenik in kaj vse dela.</p>
               <p>Primerjava s tujino je vedno dobra in jo moramo imeti tudi takrat, ko pripravljamo
                  zakon, in ta amandma je ravno takšen. Načelno nima noben nič proti, sem prepričan.
                  Tukaj vsi ne bomo nasprotovali temu, zato ker bi ščitili, bili karkoli drugega,
                  ampak ker potem ta zakon ne bi bil primerljiv z zakonodajo, ki je v tujini. Potem
                  pa verjetno čez nekaj časa zopet vprašanje, da ima Slovenija zakonodajo, ki ni
                  privlačna za tuje investitorje. Ja, nekateri pridejo tudi s pozitivnim namenom, da
                  so tihi družbeniki, prinesejo "know how", ki se ga pač ne pove, in potem dobi tudi
                  dobiček iz tega. To je zunaj popolnoma legalno, tisto razliko ste pa tudi vi
                  povedali. Vsi poznamo, kaj so naredili v tujini z direktorjem SCT in v kakšnem
                  času dobili, obsodili, pokasirali ter kaj se dogaja v Sloveniji. To je tisto, kar
                  je zaskrbljujoče!</p>
               <p>To pa ni problem zakona, ampak izvedbe, spoštovanja zakona, morale in pa delovanje
                  sodstva. Hvala.</p>
            </sp>
            <sp xml:id="SDZ5-Redna-27-2011-04-20.sp29">

               <speaker>PODPREDSEDNIK MAG. VASJA KLAVORA:</speaker>

               <p>Gospod Vizjak, ste mislili na repliko? (Ne. Dobro.)</p>
               <p>Besedo ima gospa ministrica.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-20.sp30">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Še nekaj pojasnil k tem amandmajem Poslanske skupine SDS bi povedala.</p>
               <p>Moram reči, da ste še v času obravnave še spremenili amandma in ste črtali to, da
                  ne sme skleniti pravnega posla z drugo družbo, tako da sedaj ostane, da ne sme
                  skleniti pravnega posla samo s tihim družbenikom. S tega vidika, kot smo s
                  sodelavci rekli, v bistvu to niti tako slaba rešitev, vendar dejstvo pa je, da
                  glede na to, da govorimo o zakonu o gospodarskih družbah, ki pa ureja ne samo
                  državne družbe ali pa družbe v državni lastnini, ampak tudi privatne družbe, je
                  mogoče za ta zakon ta določba res preveč restriktivna.</p>
               <p>Kot veste, smo povedali, da za državne družbe – tukaj se strinjamo, da je treba
                  povečati nadzor. To smo zaenkrat rešili tako, da je Vlada priporočila Agenciji za
                  upravljanje kapitalskih naložb, da v svoj kodeks upravljanja s kapitalskimi
                  naložbami države – se pravi tam, kje je tudi največ pomislekov in se tudi verjetno
                  pojavlja največ dvomov o nepravilnosti in izkoriščanju teh pozicij in teh poslov
                  za neke koruptivne ali kakršne koli nelegalne namene –, skratka, mi smo sedaj to v
                  kodeksu upravljanja družb nekako rešili. Kapitalske družbe so v kodeks zapisale,
                  da morajo osebe javnega prava v svoje pravne akte, ki urejajo kapitalske naložbe,
                  vključiti nezdružljivost opravljanja funkcije vodenja. Potem je še določeno, da se
                  za reševanje pravic delničarja, družbenika med pogoji za imenovanje članov organov
                  vodenja in nadzora teh gospodarskih družb, vključi ta izjava, v kateri tisti, ki
                  kandidira na to funkcijo, da izjavo, da ni tihi družbenik oziroma če je, mora
                  povedati, v katerih. Po našem mnenju bo to treba spremljati in te izjave dati.
                  Gospod Petan je potem vprašal, kaj pa, če ne bo povedal – no, za to so predvidene
                  globe in je v tem primeru posel ničeln, če se ugotovi.</p>
               <p>Mi smo sedaj vseeno razmišljali z mojimi sodelavci, da bi nam amandma, tako kot je
                  sedaj pripravljen in ki bi nadomestil 1. člen tega zakona, podrl vse tiste druge
                  določbe, ki so tudi dobre, ki se nanašajo na družinske člane, ki mnogo bolj
                  pravzaprav širijo ta obseg, smo pa razmišljali – in po mojem mnenju to ni slaba
                  rešitev –, da bi pa ob spremembi zakona o upravljanju kapitalskih naložb države to
                  dikcijo mogoče še malo dodelali in bi jo vključili v zakon o upravljanju
                  kapitalskih naložb države in bi potem to področje za državne družbe oziroma za
                  tiste, ki so v večinski lasti države, na ta način uredili. Ker kakorkoli gledamo
                  to razpravo, vse se nanaša na družbe, ki so v državni lasti, to je recimo en
                  predlog.</p>
               <p>Potem pa globe. Kar se glob tiče, verjemite, da bi tudi mi radi, da bi bile za
                  take ugotovljene kršitve globe večje. Če se ugotovi, da nekdo ni dal izjave ali
                  kakor koli, da je kršil ta zakon, zdaj je določena globa 4 tisoč do 5 tisoč evrov,
                  ker je to globa za posameznika, in to je največ, kar dovoljuje veljavni zakon o
                  prekrških. Zakon o prekrških sicer dovoljuje za določene primere, da se določijo
                  višje globe, vendar pa so tisti primeri, v katerih lahko določiš višjo globo,
                  taksativno našteti. Recimo, tukaj imam napisano, da so lahko globe večje, če gre
                  za hujše kršitve s področja varstva naravnega bogastva, varstva kulturne
                  dediščine, socialnega varstva, davkov, trošarin in tako naprej. Mi tega v tem
                  zakonu ne moremo rešiti, ker bi šli čez zakon o prekrških, ampak, ne vem, lahko
                  damo predlog za spremembo zakona o prekrških in v ta člen, ki določa primere, v
                  katerih pa se lahko določi višja globa, vključimo tudi primer kršitev zakona na
                  področju, ki ureja zdaj to področje tihih družb.</p>
               <p>To sta, recimo, dva taka predloga, s katerima bi po mojem te pomisleke in to
                  razpravo oziroma te rešitve, ki so bile tudi v razpravi dane, primerno vključili v
                  zakone. Glede tega pa, kot sem rekla, predlagam, da zdaj zakon, kot je
                  pripravljen, potrdimo v taki obliki in te amandmajske rešitve poskušamo
                  pripeljati, v druge zakone. Hvala.</p>
            </sp>
            <sp xml:id="SDZ5-Redna-27-2011-04-20.sp31">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Tanko.</p>
            </sp>
            <sp xml:id="SDZ5-Redna-27-2011-04-20.sp32">

               <speaker>JOŽE TANKO:</speaker>

               <p>Hvala lepa za besedo.</p>
               <p>Najbrž poznate tisti rek: tiha voda bregove dere. In ta rek lahko nekoliko
                  adaptiramo tudi na našo ekonomsko stvarnost – tihe družbe konkurenčnost derejo in
                  tudi ekonomijo podirajo. Mislim, da je stvar popolnoma primerljiva.</p>
               <p>Gospa ministrica, meni je pravzaprav dobro, da ste vi to prej povedali, kje bi
                  bilo vse treba še kakšne stvari urediti. Glede na to, da smo mi že dvakrat
                  predlagali zakon o gospodarskih družbah in črtanje tihih družb in da ste dvakrat
                  to vehementno zavrnili, bi pričakoval, da bi Vlada prišla v Državni zbor z nekim
                  celovitim paketom ukrepov za saniranje tega področja. Mi se sedaj ne moremo na nek
                  način pogajati o tem, kje še vse bi Vlada kaj predlagala, kakšen amandma in
                  rešitev. Pričakujemo, da Vlada to prinese na mizo, v tistih primerih, ko je
                  konkretne predloge opozicijskih strank – predvsem SDS je na tem področju aktivna –
                  zavrnila. V teh mesecih, ko se ukvarjamo s tem problemom tihih družb, bi Vlada,
                  tudi vaše ministrstvo in pa še kakšno drugo, lahko prišla z neko celovito
                  rešitvijo teh problemov in težav, ki se pojavljajo na tem področju. To bi bilo
                  normalno pričakovati. Tako pa se v Državnem zboru srečujemo z nekimi ukrepi in
                  predlogi, ki samo navidezno nekaj poskušajo reševati. Samo navidezno poskušajo
                  nekaj reševati in v teh zadevah ni nič konkretnega in nič resnega. Nič! Popolnoma
                  nič se s tem zakonom ne bo zgodilo na tem področju, ker je še vse na tak način
                  dopuščeno. Kako pričakovati neko etično držo tistih, ki so ta institut zlorabili?
                  Kako pričakovati od njih? To je krog oseb, ki rotira po raznoraznih funkcijah med
                  gospodarstvom in bančništvom in s seboj nosi vse te projekte in posle in omrežja
                  vleče, te pajkove mreže, vsepovsod okoli. In sedaj vi pričakujete od teh ljudi, da
                  bodo vnaprej povedali, kje imajo kakšen problem, da ne morejo kakšne funkcije
                  prevzeti – ali bodo to povedali. Pa ne biti idealisti! To se še ni zgodilo in to
                  se ne bo zgodilo. Celo več! Celo v primerih, ko osebe povedo in za katere vnaprej
                  vemo, da so v koliziji interesov, recimo dr. Aleš Berk Skok je bil tak primer,
                  Vlada vztraja s postopkom imenovanja za določene funkcije, recimo v Agenciji za
                  zavarovalni nadzor. Pa tudi še nekaj drugih takih primerov je bilo v tem mandatu.
                  Tudi v prejšnjem in tako naprej.</p>
               <p>Vi gradite pravzaprav vse na neki podmeni, da bodo tisti, ki so ukradli
                  premoženje, pristopili k prostovoljnemu vračanju tega nakradenega premoženja. Tak
                  zakon ste nedavno vložili v postopek – Poslanska skupina Zares. Mislim, da je to
                  popolnoma neprimeren pristop do teh zadev.</p>
               <p>Ko govorimo o teh primerih, kako v Nemčiji. Pri nas, če bi se to zgodilo, kot se
                  je v Nemčiji, da so odkrili direktorja poštne banke, bi tisti bil tožen, ki bi to
                  disketo priskrbel. Tožen, zato ker je vdrl v sistem, ker je delal nezakonito, ker
                  je pridobil podatke nezakonito in tako naprej. Tisti, ki je transferiral milijone
                  evrov nezakonito, bo pa plačal 10 tisoč evrov globe. Preko štirih tihih družb se
                  te zadeve operejo in ne dobiš nič: Odnesejo 30 milijonov, na koncu bo – če bo –
                  mogoče nekdo kaznovan s 10 tisoči globe. Kaj pa je to? Čedalje bolj se zaskrbljen
                  predvsem zaradi tega, ker nismo v stanju niti upravljati z državnim proračunom.
                  Glede na to, kako se stvari pojavljajo, lahko domnevamo, da je tudi na teh
                  sistemih, ki so financirani iz državnega proračuna, veliko tistih, ki na tem delu
                  tiho participirajo, koristijo sredstva, se ta sredstva odlivajo – tudi to je
                  mogoče, glede na to, da se v državnih družbah z večinsko državnim lastništvom to
                  dogaja. In mi potem veselo najemamo celo kredite, da financiramo izravnavo
                  primanjkljaja in ta denar potem nazaj vračamo preko raznih teh tihih in drugih
                  sistemov na račune, tudi tihe račune na raznih otočjih v tujini. To se nam
                  dogaja.</p>
               <p>Če mi nismo v tem mandatu, ko se je ta problem odkril, sposobni učinkovito
                  reagirati, potem pomeni to, da te zadeve sistematično in na tiho podpiramo. Pa ne
                  mi, ki smo predlagali rešitev, ampak tisti, ki imate dovolj glasov v Državnem
                  zboru, da sprejmete ustrezno zakonodajo. Če bi mi črtali tihe družbe, bi se ta
                  problem odkril in bi izplavali vsi tisti tihi družbeniki, tako kot so v prejšnjem
                  mandatu tisti, ki so poslovali s parkiranimi delnicami in lastninili državne
                  družbe. Enako bi se zgodilo. Ker pa to preprečujete, pomeni, da vse te zadeve
                  pokrivate. Denar se bo v tem mandatu počrpal, državljanom pa boste pustili velik
                  javni dolg, ki ga bodo plačevale še generacije za tem. Če je to cilj tega mandata,
                  potem se je treba vprašati, do kdaj še in zakaj sploh.</p>
               <p>Pravzaprav mi je žal, da se v tem mandatu srečujemo s tolikšnim političnim blefom,
                  političnim blefiranjem, navideznimi boji in tako naprej. To ni potrebno. Če kaj
                  želite narediti, naredite konkretno.</p>
               <p>Ti amandmaji vsaj delno izboljšujejo in popravljajo to zakonsko rešitev, ki ste jo
                  predlagali. Hvala.</p>
            </sp>
            <sp xml:id="SDZ5-Redna-27-2011-04-20.sp33">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Vizjak.</p>
            </sp>
            <sp xml:id="SDZ5-Redna-27-2011-04-20.sp34">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Nekaj odgovorov je le treba dati. Ta amandma celovito rešuje ta člen. Namreč,
                  opredeljuje tudi te omejitve za ožje družinske člane, kar pomeni, da poslovodni
                  organ ne more prenašati tega bremena poslovanja na kakšno ženo ali sinove ali
                  sinova. Pomemben je tretji odstavek, ko govorimo o pravnih poslih, ki so v
                  nasprotju s prvim odstavkom, so nični, kar pomeni, da tudi se ne da zaobiti tega
                  instituta. Je kar lepa rešitev, ki bi z neko benevolenco lahko bila tudi sprejeta,
                  vendar te benevolence s strani Vlade žal ni. To je ena stvar.</p>
               <p>Druga stvar. Res je, verjetno je za marsikoga v tranzicijskih ekonomijah vzor
                  Nemčija. Vendar se moramo zavedati, spoštovani poslanec, da ima Nemčija stoletno,
                  če ne tisočletno tradicijo z neko normalno ekonomijo, kasneje tržno ekonomijo, mi
                  se jo pa gremo zadnjih 20 let na 50 let nekega samoupravnega socializma in smo
                  zato še vedno v nekem tranzicijskem ali post tranzicijskem obdobju in verjetno to
                  tudi narekuje neke specifične rešitve, zaradi tega. Tudi ni res, da naša rešitev
                  preprečuje, da bi prišel zasebni vlagatelj, tuji ali domači, vložil v neko
                  podjetje kot tihi družbenik in si obetal dividendo iz tega naslova Ta člen to
                  omogoča; ta člen samo onemogoča, da je ta ista oseba, ki je tihi družbenik, hkrati
                  poslovodja oziroma izvršni direktor firme in da ta dva sklepata posle. Samo to je
                  omejitev, ki jo ta člen vnaša. Ta člen ne preprečuje tihega družbeništva, ne črta
                  tega, ga zgolj omejuje na poslovanje med tiho družbo in firmo, v kateri je tihi
                  družbenik ključni vodstveni organ. To je izjemna redukcija omejitve vizavi
                  prvotnih predlogov.</p>
               <p>Ministrstvo bom prosil, da še enkrat člen prebere in amandma in potem zavzame
                  dokončno stališče, ker upam, da bo vplivalo na marsikoga.</p>
               <p>Spraševali smo že Vlado po tem, da bi razkrila te povezave med direktorji družb pa
                  tudi med funkcionarji. Ne dam roke v ogenj in ne vem, če jo daste vi, gospod
                  Posedel – to je konkretno vprašanje. Verjetno bi, če bi bil gospod Golobič tukaj,
                  ga direktno vprašal, ali je on kakšen posredni ali neposredni tihi družbenik Gozda
                  Ljubljana, recimo, ki je lastnik in koncesionar, lastnik nekaterih gozdnih
                  gospodarstev in posredno imetnik koncesije in seveda vseh prilivov iz te
                  koncesije, izkoriščanja gozdov v tej državi. To je odprt problem teh 30-letnih
                  koncesij, ki je bil v tem parlamentu že neštetokrat izrečen. Ti posli so bili
                  sklenjeni v času, ko je bil gospod Golobič zelo močan v Liberalni demokraciji in
                  kar nekaj "rekla-kazala" informacij je bilo že, da je vključen tudi v lastniške
                  strukture posredno. Seveda tega ne morem ne potrditi in ne zanikati, ne vem, ali
                  lahko to vi naredite, ali lahko on to naredi, bo zelo zanimivo slišati. Verjamem,
                  da bi kakšne take povezave priplavale na dan.</p>
               <p>Omenil sem tudi eno povezavo gospe Duhovnikov iz SCT. Nelogična se mi zdi taka
                  dobrohotnost Darsa do SCT pri plačilu računov v situaciji, ko je SCT drvel v
                  brezno, podizvajalci pa ostali brez denarja, čeprav smo mi v tem parlamentu
                  sprejeli rešitve, da bi lahko bili izvajalci direktno poplačani iz naslova Darsa.
                  Vendar ne, Dars je pravzaprav že krepko preko 95 % poplačal račune do SCT in
                  pravzaprav poplačal celoten posel. Zadnjič nam je na Komisiji za nadzor javnih
                  financ ni uspelo izvedeti, kolikšen delček je še nepoplačanega, če ga sploh je.
                  Pravzaprav iz ne odgovora gospe Duhovnik smo lahko razbrali, da je v celoti vse
                  poplačano.</p>
               <p>Torej ne verjamem, da bodo kodeksi rešili to vprašanje., Ne verjamem! Tudi če
                  zakon spremenimo in ga naredimo restriktivnega, ga bo nekdo še lahko kršil in tudi
                  tega ne bomo vedeli, če ne bodo organi, ki so pristojni za nadzor nad izvajanje
                  zakonov, opravili svojega dela.</p>
               <p>Zato menim, da je ta rešitev dobra v tem trenutku in v tej periodi in da bomo čez
                  določeno obdobje, ko bomo prešli vse te otroške bolezni prehoda v tržno ekonomijo,
                  ki jih očitno ni malo v tej državi, lahko razmišljali tudi o podobnih rešitvah,
                  kot ta trenutek veljajo v Nemčiji.</p>
            </sp>
            <sp xml:id="SDZ5-Redna-27-2011-04-20.sp35">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa ministrica. Izvolite.</p>
               <p>Oprostite, gospod Posedel.</p>
               <p>Imate repliko?</p>
            </sp>
            <sp xml:id="SDZ5-Redna-27-2011-04-20.sp36">

               <speaker>ALOJZ POSEDEL:</speaker>

               <p>Hvala lepa.</p>
               <p>Ponovil bom tisto, kar sem prej povedal: nimam nobene družbe, nisem nikjer tihi
                  družbenik. To je edino, kar lahko rečem, in samo za sebe dam roko v ogenj, tudi za
                  vas ne, gospod Vizjak, tudi za gospoda Golobiča ne.</p>
               <p>Se pa strinjam z vami, da ima Nemčija dolgo tradicijo. Mi s takšnim odnosom do
                  države, kot ga danes doživljamo ali že nekaj časa, delno tudi slabo vlado in
                  takšno opozicijo, te tradicije tudi ne more biti. 20 let vemo, da je malo
                  zapoznela puberteta, ampak v tej vzgoji ste sodelovali tudi vi, gospod Vizjak! V
                  tej 20-letni vzgoji ste sodelovali z enim močnim mandatom v času, ko so se zgodile
                  največje svinjarije glede lastninjenja, in zato bi verjetno imeli lahko malce
                  drugačen odnos do teh 20 let in bi zdaj poskušali, da skupaj spravimo na pravo
                  smer. Ker vsaka puberteta mine, vprašanje je samo, ali se človek čisto zavozi ali
                  zraste v normalnega človeka.</p>
               <p>Poglejte! Z vašim načinom – saj niste praktično nič naredili, razen to, da ste
                  pred vsemi – pred kamerami, pred parlamentom – rekli, da se govori za gospoda
                  Golobiča pa o gozdovih. To je za vas dovolj. In tega osnovnega spoštovanja nimate,
                  vi ste vprašali. Tako. In to je že v tem trenutku, v tej Sloveniji, ob takšnih
                  medijih degradacija. Nikoli več si ta gospod Golobič ne bo izbrisal, "resnice" – v
                  narekovajih –, da je solastnik gozdov in da se preko tega.../ oglašanje iz
                  dvorane/ Glejte, govorim vam o vašem načinu, ki pomeni, da ni tiste osnovne
                  medčloveške kulture in spoštovanja in da iz tega parlamenta zastrupljamo in
                  zastrupljate ljudi, ki vidijo, občutijo to krizo še hujše.</p>
               <p>Samo še enkrat: samo zase dam roko v ogenj, ne za vas, ne za nikogar drugega.</p>
            </sp>
            <sp xml:id="SDZ5-Redna-27-2011-04-20.sp37">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, imate besedo.</p>
            </sp>
            <sp xml:id="SDZ5-Redna-27-2011-04-20.sp38">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Tudi ta rešitev, ki jo mi predlagamo, je celovita. To je zdaj odgovor na to, da je
                  tudi druga celovita. Je celovita in na tem mestu bi poudarila nekaj in v razpravi
                  je bilo tudi vidno, govorimo o čisto konkretnih primerih in ko vidimo, o kakšnih
                  primerih razpravljamo, vedno bolj vidim, da imamo že danes vse mehanizme, da
                  tovrstne deviacije in odlive tudi denarja v tujino in pomisleke, da je nekdo tihi
                  družbenik in da dela škodo družbi, že imamo urejeno. Saj imamo Kazenski zakonik, v
                  katerem jasno piše, da je oškodovanje družbe, namerno oškodovanje družbe kaznivo
                  dejanje. Problem v tej državi je, da nihče ne prijavi tovrstnih dejanj. In tukaj,
                  oprostite, moje vprašanje tudi vam: če veste in če imate takšne sume o nekih
                  nelegalnih poslih, zakaj ne prijavite? Jaz sem, kot veste, prijavila tak posel,
                  takoj ko sem zvedela. Razumem, da ne morete samo na "rekla-kazale", ampak se dajo
                  dobiti tudi kakšne bolj podrobne informacije – in prijavite tak posel! Na tej
                  podlagi se bo končno v tej državi izoblikovala tudi sodna praksa, kako reševati te
                  probleme, in praksa, iz katere bo razvidno, ali je naša zakonodaja res tako slaba
                  na tem področju. Problem je, da ni prakse in mi samo s spreminjanjem zakonov in
                  vnašanjem ne vem kakšnih restriktivnih določb v zakon, z omejevanjem do maksimuma
                  vseh dejavnosti ne bomo rešili te situacije. Tudi če tihe družbe črtamo, pa niso
                  to družbe, to niso pravne osebe, gre za posle. Mislim, da je brez zveze, da se
                  farbamo tukaj, ker vemo, da tisti, ki imajo nepoštene namene, bodo to delali; ne
                  pod firmo tihe družbe, bodo pač delali pod kakšno drugo firmo.</p>
               <p>To vam želim povedati, ampak mislim, da te rešitve, do katerih smo pravzaprav zdaj
                  prišli, so v redu in se strinjam, da za področje državnih družb, družb v državni
                  lasti je smiselno upoštevati te predloge.</p>
               <p>Tako kot sem rekla, te predloge bom tudi posredovala Vladi in pristojnemu
                  ministrstvu za finance, naj jih prouči in vključi v spremembe zakona o upravljanju
                  kapitalskih naložb države, do katerih bo prav gotovo prišlo. Enako tudi za zakon o
                  prekrških. Strinjam se, da je tovrstna dejanja treba bolj oglobiti in da so te
                  globe, kot so določene zdaj, prenizko. Hvala.</p>
            </sp>
            <sp xml:id="SDZ5-Redna-27-2011-04-20.sp39">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Vizjak, kratek čas.</p>
            </sp>
            <sp xml:id="SDZ5-Redna-27-2011-04-20.sp40">

               <speaker>MAG. ANDREJ VIZJAK:</speaker>

               <p>Ja, tako je, samo eno minuto imam.</p>
               <p>Tudi jaz, gospod Posedel, nisem ne tihi družbenik ne tihi družbenik tihega
                  družbenika. Tako imam, kar se tega tiče, čisto vest.</p>
               <p>Tudi gospa ministrica, vse, kar smo vedeli, že poteka tudi pred sodnimi organi,
                  kolikor smo seznanjeni, glede Taluma in gospoda Topleka.</p>
               <p>Prej je bilo rečeno, da v času mandata – ja, v času mandata prejšnje vlade je
                  priplavalo marsikaj na dan. Razkrile so se številne svinjarije gospodarskega
                  kriminala, po domače povedano. Vendar kriviti prejšnjo vlado za to, ker je to
                  priplavalo na dan, je ravno tako, kot kriviti zdravnika, ki vam odkrije raka, da
                  je kriv za to, da imate raka.</p>
            </sp>
            <sp xml:id="SDZ5-Redna-27-2011-04-20.sp41">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati?</p>
               <p>Gospod Rezman.</p>
            </sp>
            <sp xml:id="SDZ5-Redna-27-2011-04-20.sp42">

               <speaker>VILI REZMAN:</speaker>

               <p>Hvala lepa, gospod predsedujoči.</p>
               <p>Nekaj besed bom spregovoril samo zavoljo tega, ker so se postavljala vprašanja,
                  kako je mogoče, da so nekateri proti takšnemu amandmaju, in kako je mogoče, da kaj
                  drugega zagovarjajo in se pri tem implicitno izpostavlja nek vprašaj: torej, kdo
                  je tisti, ki podpira barabe. Ker se običajno tudi omeni kakšno ime, ki se ga takoj
                  postavi v določen kontekst, in zdaj nekdo, ki ne misli ravno tako kot kdo drug, je
                  sam takoj postavljen pod vprašaj.</p>
               <p>Naša razprava, se mi zdi, da je slaba v tem smislu, da ni pripravljena na neko
                  gradacijo problemov, na neko gradacijo rešitev, tudi ne na neko postopnost, ampak
                  se vztraja na "out-out": ali tako ali drugače. Te rešitve, ki so "out-out"
                  postavljene, običajno niso dobre. Mislim, da je bolje, če bi iskali pravo mero, da
                  tako rečem, če bi iskali neko sorazmernost, ki upošteva to, da se da tudi v tihih
                  družbah zlorabljati, in ki upošteva tudi to, da tiha družba sama po sebi ni zlo.
                  Mislim, da je te pripravljenosti videti v različnih oblikah družb in poslov tudi
                  kaj dobrega ta hip pač premalo, zato ker smo preveč obloženi z medijsko zelo
                  izpostavljenimi škandali in problemi in nas vse miselno kar tja vodi. Dejansko bi
                  si pa morali prizadevati danes za to, kaj bomo v prihodnje. In v prihodnje,
                  mislim, da je treba izkoristiti vsako možnost, ki bo lahko kakorkoli pomagala k
                  ponovnemu gospodarskemu vzponu. Tudi če bi to bila kakšna tiha družba – hvala
                  bogu! Če lahko kaj pomaga, je dobrodošla.</p>
               <p>Recimo, tihe družbe so pač danes difamirane, vendar ne vidim kakšne posebne
                  razlike. Je mogoče, da se tihe družbe zlorabijo, tako kot se zlorabljajo espeji,
                  tako kot se zlorabljajo deooji in delniške družbe. Zdaj nimamo nekih ambicij, da
                  bomo vse espeje ukinili, zato ker tu in tam kateri pa kaj takega naredi, česar ne
                  bi smel. In tudi tihih družb – saj zdaj jih vaš amandma ne ukinja več, tako kot
                  vaš predlog zakona iz preteklega leta; torej, tu ste že popustili. Pa vendar
                  mislim, da bi morali imeti neko voljo videti v različnih oblikah poslov tudi kaj
                  pozitivnega. Kaj bi bilo tako slabega, če obstajajo ljudje, ki so pripravljeni
                  vlagati bodisi finančna sredstva, bodisi znanje, bodisi nek razvoj, recimo, ki jim
                  je blizu, v tihe družbe, pa nočejo biti lastniki, pa nočejo biti zraven pri
                  upravljanju – to so tihe družbe. Oni niso lastniki, niso zraven pri upravljanju,
                  pa kljub temu želijo imeti bolj aktivno vlogo od vloge klasičnega posojilodajalca
                  in s to bolj aktivno vlogo prevzemajo tudi večjo odgovornost. Veste, kaj se zgodi
                  v primeru stečaja, da se ne morejo kar izogniti vsem obremenitvam, ki jim sledijo
                  po zakonu.</p>
               <p>Zato pač sodim, da je to, kar je sedaj bilo predlagano v obliki sprememb zakona o
                  gospodarskih družbah, še sprejemljivo za nas, da je to še prava mera ta hip.
                  Morebiti bo treba kdaj v bodočnosti zopet kaj spremeniti, ampak sedaj je to za nas
                  zadostno, ker vzpostavlja dovolj nadzora, dovolj mehanizmov, da se lahko
                  preprečujejo zlorabe; vseh pa za zmeraj vnaprej ni mogoče odpraviti.</p>
            </sp>
            <sp xml:id="SDZ5-Redna-27-2011-04-20.sp43">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o 1. členu in amandmaju? (Ne.) Zaključujem razpravo.</p>
               <p>V razpravo dajem 2. člen in amandma Poslanske skupine SDS. Mislim, da je bilo že
                  dosti govora tudi o tem.</p>
               <p>Želi kdo razpravljati? (Ne.) Zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
                  glasovanj, pol ure po prekinjeni 10. točki dnevnega reda. S tem prekinjam to točko
                  dnevnega reda.</p>
               <p>Prehajamo na <title>7. TOČKO DNEVNEGA REDA – OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O ELEKTRONSKIH KOMUNIKACIJAH PO SKRAJŠANEM
                     POSTOPKU.</title> Predlog zakona je v obravnavo Državnemu zboru predložila
                  Vlada. Besedo dajem predstavniku Vlade za dopolnilno obrazložitev predloga
                  zakona.</p>
               <p>Gospod dr. József Györkös, državni sekretar.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-20.sp44">

               <speaker>DR. JÓZSEF GYÖRKÖS:</speaker>

               <p>Spoštovani predsedujoči, spoštovane, gospe in gospodje, poslanke in poslanci!</p>
               <p>Glavni razlog za pripravo novele Zakona o elektronskih komunikacijah je v decembru
                  leta 2009 spremenjena in dopolnjena sekundarna zakonodaja Evropske unije na
                  področju elektronskih komunikacij. Pri tem obe novi direktivi obsežno spreminjata
                  in dopolnjujeta obstoječe direktive iz leta 2002, ki so bile prenesene z
                  obstoječim Zakonom o elektronskih komunikacijah, katerega prva različica je
                  stopila v veljavo 1. maja 2004. Glede na obsežnost sprememb in dopolnitev direktiv
                  je sicer treba pripraviti in sprejeti nov zakon o elektronskih komunikacijah, ki
                  se medtem pripravlja. Da pa bi v roku za prenos spremenjenih direktiv iz leta 2009
                  zagotovili prenos tistega področja, na katerega Evropska komisija je še posebej
                  pozorna, je bilo določeno, da se najprej pripravi obravnavana novela zakona.</p>
               <p>Grem sedaj k vsebini. Že zadnja sprememba iz leta 2009 je ob upoštevanju takrat še
                  kompromisnih predlogov sprememb direktiv v zakon uvedla dodaten ukrep funkcionalne
                  ločitve in možnost prostovoljne ločitve vertikalno integriranega operaterja.
                  Takšna ureditev je bila namreč že takrat mogoča in dopustna, čeprav še ni bila
                  izredno zahtevana. V luči medtem, konec leta 2009, objavljenih sprememb direktiv
                  pa so bile, zaradi natančnosti prenos ter zagotovitve, da bi bila tudi taka
                  regulacija uporabljana pravilno in le kot skrajna možnost, potrebne manjše
                  spremembe in dopolnitve nekaterih določb.</p>
               <p>Sprememba okvirne direktive iz leta 2009 pa zahteva še večjo neodvisnost
                  nacionalnega regulatornega organa kot doslej. Med drugim prvič jasno določa, da se
                  lahko vodja nacionalnih regulatornih organov razrešijo le, če ne izpolnjujejo več
                  pogojev, potrebnih za opravljanje njihovih dolžnosti, ki so vnaprej določeni v
                  skladu z nacionalno zakonodajo. S tem okvirna direktiva zasleduje cilj okrepljene
                  neodvisnosti in samostojnosti nacionalnih regulatornih organov, s katero so
                  določbe o imenovanju in zlasti tudi o razrešitvi povezane.</p>
               <p>Pri nas je takšen neodvisni regulatorni organ Agencija za pošto in elektronske
                  komunikacije Republike Slovenijie, torej Apek. Ob tem ima Republika Slovenija
                  zaradi domnevnih preširokih oziroma premalo restriktivno določenih razrešitvah
                  razlogov za direktorja Apek v obstoječem ZEkom še vedno odprt predhodni postopek s
                  strani Evropske komisije – gre za pisni opomin iz marca 2010 –, zato ta zakonska
                  novela na novo določa postopek imenovanja direktorja in vršilca dolžnosti, torej,
                  to je novi 116. člen.</p>
               <p>Predlog zakona je bil 6. aprila obravnavan na odboru za visoko šolstvo, znanost in
                  tehnološki napredek, ki je sprejel vse vložene amandmaje poslanskih skupin SD,
                  Zares, DeSUS in LDS. Pri tem je šlo za amandmaje k 2. in 6. členu itd. Vlada
                  ocenjuje, da je bil s sprejetimi amandmaji poslanskih skupin koalicije zakonski
                  predlog izboljšan v smislu pretežne večine pripomb Zakonodajno-pravne službe
                  Državnega zbora. Istočasno pa je bil na matičnem delovnem telesu, to je na odboru
                  za visoko šolstvo, znanost in tehnološki napredek brez razprave sprejet tudi
                  amandma Poslanske skupine SDS k 6. členu, ki je v novi 116.c člen dodal četrto
                  alinejo z novim razlogom za razrešitev direktorja agencije, in sicer če svoje delo
                  opravlja nevestno, nestrokovno ali če se izkaže, da po delovnih ali po strokovnih
                  kvalitetah ni primeren za opravljanje dela na položaju direktorja. Vlada vsebino
                  tega dodatnega, razrešitvenega razloga ocenjuje za zelo problematično z vidika
                  usklajenosti z evropsko sekundarno zakonodajo.</p>
               <p>Do te določbe je Evropska komisija v pisnem opominu iz marca 2010 že zavzela
                  negativno stališče. Prav zaradi tega poudarjam, da je pred sprejemom te zakonske
                  novele nujno sanirati ta problem, ki je nastal in zato Vlada pozdravlja in izrecno
                  podpira po seji odbora vloženi amandma poslanskih skupin koalicije k 6. členu
                  dopolnjenega predloga tega zakona. S sprejemom tega amandmaja se bo namreč črtala
                  sporna četrta alineja prvega odstavka novega 116. člena, ki je bila vanj dodana s
                  sprejemom amandmaja na odboru. Hvala lepa.</p>
            </sp>
            <sp xml:id="SDZ5-Redna-27-2011-04-20.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za visoko šolstvo, znanost in tehnološki razvoj
                  kot matično delovno telo.</p>
               <p>Za predstavitev poročila odbora dajem besedo predsedniku gospodu mag. Branku
                  Grimsu.</p>
            </sp>
            <sp xml:id="SDZ5-Redna-27-2011-04-20.sp46">

               <speaker>MAG. BRANKO GRIMS:</speaker>

               <p>Spoštovani, vsem prav lep pozdrav!</p>
               <p>Odbor za visoko šolstvo, znanost in tehnološki razvoj je Predlog zakona o
                  spremembah in dopolnitvah Zakona o elektronskih komunikacijah obravnaval na svoji
                  seji dne 6. aprila 2011. Kolegij je, kot veste, sklenil, da se zakon obravnava po
                  skrajšanem postopku, zato so bili že obravnavani amandmaji, in sicer so bili
                  sprejeti amandmaji poslanskih skupin koalicije k 2., 3., 6. in 7. členu ter
                  Poslanske skupine SDS k 6. členu.</p>
               <p>V sami razpravi je predlagatelj povedal iste poudarke, ki jih je danes že tu, zato
                  jih ne bom ponavljal. Predstavnica Zakonodajno-pravne službe pa je opozorila na 6.
                  člen novele, kjer že sedaj veljavna ureditev delovanja Agencije za elektronske
                  komunikacije vsebinsko odstopa od ureditve, ki je za delovanje javnih agencij na
                  pravnosistemski ravni uveljavljena v zakonu o javnih agencijah. Ureditev, s katero
                  se v noveli predlaga postopek imenovanja direktor vršilca dolžnosti, pa v zakonsko
                  ureditev še vnaša dodaten vsebinski odmik od pravnosistemske ureditve in po mnenju
                  Zakonodajno-pravne službe še dodatno omejuje uporabo določb zakona o javnih
                  agencijah, zato Zakonodajno-pravna služba opozarja, da bi bilo potrebno vsebino
                  navedenih določb ponovno preveriti.</p>
               <p>S temi izglasovanimi amandmaji je odbor na svoji seji to besedilo zakona v drugi
                  obravnavi potrdil in predlagal v sprejem Državnemu zboru.</p>
            </sp>
            <sp xml:id="SDZ5-Redna-27-2011-04-20.sp47">

               <speaker>PODPREDSEDNIK MAG. VASJA KLAVORA:</speaker>

               <p>Sledi predstavitev stališč poslanskih skupin.</p>
               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-27-2011-04-20.sp48">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovani državni sekretar s
                  sodelavci, kolegice in kolegi!</p>
               <p>Namen predlagane novele je uskladiti nacionalno zakonodajo s spremembami direktiv
                  na področju elektronskih komunikacij na dveh področjih, ki sta posebno pomembni za
                  regulacijo trgov elektronskih komunikacij s strani neodvisnega regulativnega
                  organa – Agencije za pošto in elektronske komunikacije Republike Slovenije.</p>
               <p>Skladno z Direktivo 2009/140/ES, ki spreminja in dopolnjuje 3. člen okvirne
                  direktive, je bilo treba okrepiti neodvisnost in samostojnost nacionalnega
                  neodvisnega organa – Agencije, kar se kaže v določbah novele o imenovanju in
                  predčasni razrešitvi direktorja ter v natančnih in jasnih razlogih za njegovo
                  razrešitev, pri čemer sta postopek in razlogi za razrešitev skladna s spremembami,
                  ki jih prinaša nova Direktiva 2009/140/ES.</p>
               <p>V Poslanski skupini DeSUS bomo podprli predlog zakona in amandma k 6. členu, ki ga
                  predlagajo poslanske skupine SD, Zares, DeSUS in LDS.</p>
            </sp>
            <sp xml:id="SDZ5-Redna-27-2011-04-20.sp49">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Györek v imenu Poslanske skupine SNS.</p>
            </sp>
            <sp xml:id="SDZ5-Redna-27-2011-04-20.sp50">

               <speaker>MIRAN GYÖREK:</speaker>

               <p>Hvala za besedo, predsedujoči. Kolegice in kolegi, predstavniki ministrstva!</p>
               <p>Novela zakona, ki je pred nami, omogoča prenos dveh direktiv Evropske unije. Med
                  drugim novela zakona spreminja oziroma vnaša v zakon natančnejše določbe glede
                  imenovanja in razrešitve direktorja in vršilca dolžnosti nacionalnega regulatorja
                  – Agencije za pošto in elektronske komunikacije. Rešitve novele zakona glede
                  statusa direktorja Apeka predstavljajo odmik od pravnosistemske ureditve, ki velja
                  za ostale javne agencije. Ministrstvo za visoko šolstvo, znanost in tehnologijo,
                  ki ga vodi gospod Gregor Golobič, je še pred predlogom obravnavanega zakona
                  razpisalo javni natečaj za direktorja Apeka. Minister Gregor Golobič kljub
                  strokovnim prijavljenim kandidatom za direktorja, do katerih se je pozitivno
                  opredelil tudi Uradniški svet, ni z nobenim kandidatom niti opravil razgovora niti
                  ni izbral nobenega kandidata. Dejstvo pa je, da Apek že leto in pol vodi v. d.
                  direktor. Navedeno nas napeljuje na misel, da Apek ni neodvisen regulator, temveč
                  je v njegovo delovanje močno vpeta aktualna politika. Slovenija lahko zaradi
                  neimenovanja direktorja Apeka pričakuje sankcije Evropske komisije, opomin ali
                  celo tožbo. Ministra Golobiča to, kot kaže, ne skrbi.</p>
               <p>Zagotovo ravnanje ministra glede neimenovanja direktorja Apeka meče slabo luč na
                  celotno javno upravo. Javni natečaji so metanje peska v oči, potencialni,
                  strokovni in sposobni kandidati pa se na naslednje razpise zagotovo ne bodo več
                  prijavljali, saj je odločitev ministra vezana na politično pripadnost.</p>
               <p>Zakona poslanci Slovenske nacionalne stranke zagotovo ne bomo podprli.</p>
            </sp>
            <sp xml:id="SDZ5-Redna-27-2011-04-20.sp51">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Gumzar v imenu Poslanskega kluba LDS.</p>
            </sp>
            <sp xml:id="SDZ5-Redna-27-2011-04-20.sp52">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>Namen predloga zakona je zagotovitev uskladitve nacionalne zakonodaje s
                  spremembami direktive na področju elektronskih komunikacij. V letu 2009 sta bili
                  na področju elektronskih komunikacij sprejeti dve direktivi, direktiva Evropskega
                  parlamenta in Sveta o spremembi direktiv o skupnem relativnem okviru za
                  elektronska komunikacijska omrežja in storitev dostopa do elektronskih
                  komunikacijskih omrežij in pripadajočih naprav ter o njihovem medomrežnem
                  povezovanju in o odobritvi elektronskih komunikacijskih mrež in storitev. Omenjeni
                  direktivi sta posebno pomembni za regulacijo trgov elektronskih komunikacij s
                  strani neodvisnega regulativnega organa. Pri nas je to Agencija za pošto in
                  elektronske komunikacije Republike Slovenije.</p>
               <p>Celostna uskladitev s spremembami EU okvirov za elektronske komunikacije bo sicer
                  zagotovljena z novim zakonom o elektronskih komunikacijah, ki se pripravlja,
                  vendar ta projekt zaradi izvajanja drugih prednostnih nalog na področju
                  elektronskih komunikacij, predvsem projekta digitalnega prehoda, kasni. Med drugim
                  direktivi krepita neodvisnost in samostojnost nacionalnega regulativnega organa,
                  se pravi agencije, da bi bila zagotovljena učinkovitejša uporaba regulativnega
                  okvira. Neodvisnost in samostojnost agencije, ki sedaj pomeni tudi zavarovanost
                  pred zunanjimi posegi, se kaže tudi v določbah, v imenovanju in predvsem predčasni
                  razrešitvi direktorja, pri čemer so te določbe med seboj povezane.</p>
               <p>Skladno z navedenimi predlog zakona vsebuje poleg prenovljenih pogojev za
                  imenovanje direktorja agencije tudi natančno in jasno razlago za njegovo
                  razrešitev, pri čemer sta postopek in tudi omejenost razrešitvenih razlogov
                  skladna s spremembami, ki jih prinaša nova direktiva.</p>
               <p>Zaradi navedenega bomo v Poslanskem klubu Liberalne demokracije Slovenije navedene
                  rešitve v Predlogu zakona o spremembah in dopolnitvah Zakona o elektronskih
                  komunikacijah podprli, kakor tudi seveda zakon.</p>
            </sp>
            <sp xml:id="SDZ5-Redna-27-2011-04-20.sp53">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Andrej Magajna v imenu Poslanske skupine nepovezanih
                  poslancev.</p>
            </sp>
            <sp xml:id="SDZ5-Redna-27-2011-04-20.sp54">

               <speaker>ANDREJ MAGAJNA:</speaker>

               <p>Spoštovani! Lep pozdrav, vsem navzočim.</p>
               <p>Poslanska skupina nepovezanih bo podprla spremembe. Namen predloga tega zakona je
                  zagotovitev uskladitev nacionalne zakonodaje s spremembami direktiv na področju
                  elektronskih komunikacij. Zakonski predlog s predlagano ureditvijo določa predvsem
                  jasno in predvidljivo ureditev v povezavi s pravno varnostjo, kakor to izhaja iz
                  načela pravne države, 2. člen Ustave. Ob tem je zagotovljeno tudi ustavno načelo
                  sorazmernosti, tudi 2. člen Ustave, kar izhaja tudi iz poudarjene restriktivne
                  uporabe morebitnega skrajnega ukrepa regulacije, funkcionalne ločitve, kot tudi
                  restriktivnih možnosti za razrešitev direktorja agencije pred potekom njegova
                  mandata. Vse skladno z zdaj jasnimi zahtevami spremenjene sekundarne zakonodaje
                  Evropske unije.</p>
               <p>Zakon to ureja predvsem na način, ki z ustrezno usmeritvijo posameznih sklicev na
                  zakonske določbe natančno sledi spremembam direktiv. Tu predvsem 116. člen,
                  postavljen je nov sistem v zvezi z imenovanjem in razrešitvijo vodje nacionalnega
                  regulativnega organa, agencije.</p>
               <p>Predlog zakona vsebuje nove jasne določbe glede postopka imenovanja direktorja
                  agencije ter vršilca dolžnosti direktorja. To so ključne zadeve in jih bomo tudi v
                  poslanski skupini podprli.</p>
            </sp>
            <sp xml:id="SDZ5-Redna-27-2011-04-20.sp55">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mirko Brulc v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-27-2011-04-20.sp56">

               <speaker>MIRKO BRULC:</speaker>

               <p>Spoštovani!</p>
               <p>Predlagani zakon je nujen zaradi implementacije evropske zakonodaje, in sicer
                  direktive, ki spreminja dve drugi direktivi in katere glavna intenca je odprava
                  "ex ante" pravil, ki veljajo v tem sektorju elektronskih komunikacij, in sicer
                  tako, da bi področje elektronskih komunikacij urejalo le konkurenčno pravo.
                  Omenjena direktiva uvaja možnost ukrepa ločitve vertikalno integriranega
                  operaterja s pomembno tržno močjo, tako da mora ta operater dejavnost, povezano z
                  zagotavljanjem operaterskega dostopa, prenesti na neodvisno poslovno enoto. V
                  predlogu zakona lahko regulator naloži vertikalno ločitev zgolj po predhodnem
                  soglasju Evropske komisije.</p>
               <p>Druga intenca predlaganega zakona, ki ima večjo težo, je okrepitev neodvisnosti in
                  samostojnosti Agencije za pošto in elektronske komunikacije. To želi zakon doseči
                  predvsem s spremembami členov, ki opredeljujejo pristojnosti, način imenovanja, se
                  pravi razrešitve, in prepovedi opravljanja nalog direktorja agencije.</p>
               <p>Da zakon dejansko sledi zgolj omenjenemu cilju, to je implementacije evropske
                  zakonodaje, se je pokazalo tudi na sami seji matičnega delovnega telesa. Le-ta je
                  bila praktično brez razprave, hitro zaključena, kar je zagotovo posledica
                  apolitičnosti zakona.</p>
               <p>Predlagani amandma koalicije k 6. členu je posledica na odboru sprejetega
                  amandmaja Poslanske skupine SDS, vendar pa je bilo to sprejetje brezpredmetno, saj
                  so njegove določbe že opredeljene v drugih členih zakona o elektronskih
                  komunikacijah.</p>
               <p>V Poslanski skupini Socialnih demokratov bomo tako podprli tako zakon kakor tudi
                  predlagani amandma in se s tem izognili večkratnim navedbam enake materije v
                  enakem zakonu. Hvala.</p>
            </sp>
            <sp xml:id="SDZ5-Redna-27-2011-04-20.sp57">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Branko Grims v imenu Poslanske skupine SDS.</p>
            </sp>
            <sp xml:id="SDZ5-Redna-27-2011-04-20.sp58">

               <speaker>MAG. BRANKO GRIMS:</speaker>

               <p>Spoštovani!</p>
               <p>V SDS ocenjujemo ta zakon kot zakon, ki je sicer navidezno zgolj usklajevanje z
                  evropsko direktivo, dejansko pa glede na predlagani amandma in glede na dosedanje
                  dogajanje v zvezi z njegovim sprejemanjem lahko ocenimo, da je predvsem plod
                  političnega sprenevedanja. Kajti, treba je poseči nekoliko nazaj v zgodbo, ki
                  zadeva neodvisnega regulatorja elektronskih komunikacij. Namreč, v Sloveniji
                  skoraj ni znano, da je v okviru političnih čistk, s katerim je strokovne in
                  kompetentne ljudi sedanja vlada zamenjevala s politično vodljivimi, strokovno
                  nekompetentnimi oziroma drugače za opravljanje funkcij nesposobnimi ljudmi,
                  zamenjala tudi direktorja neodvisnega regulatorja elektronskih komunikacij. Zato
                  je doživela izjemno hudo kritiko Evropske komisije, evropskih institucij – česar v
                  Sloveniji skoraj niste mogli izvedeti, pa je takšno ravnanje neobičajno za
                  Evropsko unijo, mora biti zelo resna stvar, da se to zgodi – in potem je Vlada za
                  povrh vsega s to svojo politično čistko še pogorela na sodišču. Tudi o tem niste
                  mogli skoraj ničesar izvedeti. Gregor Golobič, ki je minister, ki pokriva to
                  področje, se je ob neki priložnosti hvalil, da obvladuje praktično vse vplivne
                  medije v Sloveniji, in zdi se, da ta molk o teh škandalih v veliki meri potrjuje,
                  da je gospod Golobič zelo dobro vedel, kaj govori.</p>
               <p>Zdaj opravlja to delo vršilec dolžnosti, kar ni dobro in kar tudi ni skladno z
                  načeli, ki jih želi uveljaviti na tem področju Evropska unija. Zato se sprejema ta
                  zakon, da bi se prikrilo te, za Slovenijo zelo slabe poteze aktualne vlade, ki so
                  jo osramotile tudi v tujini in, kot rečeno, povzročile zelo veliko kritiko s
                  strani Evropske komisije in povzročile tudi, da je Vlada, kot rečeno, pogorela na
                  sodišču, vendar se pri svojem nadaljnjem ravnanju ni ozirala potem bistveno več na
                  sodbo sodišča, ampak šla se je politično čistko naprej. Zdaj je odvisno naše
                  nadaljnje ravnanje od usode četrte alineje 116.c člena, edinega amandmaja SDS, ki
                  je bil sprejet pri obravnavi tega zakona na odboru. Naj ga preberem, da bodo
                  ljudje sploh vedeli, za kaj v resnici gre.</p>
               <p>Ta alineja se glasi, da je direktor lahko predčasno razrešen – poleg tistega, če
                  sam to zahteva in tako naprej. Citiram, "če svoje delo opravlja nevestno ali
                  nestrokovno ali če se izkaže, da po delovnih oziroma strokovnih kvalitetah ni
                  primeren za opravljanje dela na položaju direktorja". Samoumevna določba, ki
                  seveda omogoča, da nekoga, ki dela škodo na področju elektronskih komunikacij, ki
                  je za moderno tehnološko razvito družbo izjemnega pomena, saj na njej temelji
                  vrsta drugih gospodarskih aktivnosti, pa tudi v širšem pomenu besede znanost kot
                  celota, da se torej v takem primeru tako osebo lahko zamenja. Govorjenje, da je ta
                  rešitev v nasprotju z rešitvami, ki jih zagovarja Evropska unija, je čisto
                  sprenevedanje, ravno z vidika prej omenjene politične čistke. Kaj je bil tam
                  glavni problem? Ljudi se je menjalo brez ustrezne obrazložitve, taka alineja pa
                  ravno nasprotno – omogoča in celo zahteva, da je morebitni predlog za razrešitev
                  ustrezno utemeljen z dokazljivimi argumenti, je lahko potem tudi podvržen sodni
                  presoji, in da je torej skladen z evropsko normo, ki zahteva, da morajo biti vsake
                  poteze na tem področju preverljive, in da mora biti postopek voden tako, da je v
                  vsakem trenutku obrazloženo –, da je torej vsaka poteza utemeljena, kajti zgolj to
                  potem daje poleg visoke strokovnosti, ki se od te funkcije pričakuje, ustrezno
                  raven neodvisnosti, pa obenem tudi tisto učinkovitost, ki je bistvena ne samo za
                  matično državo, ampak zaradi povezav, ki na področju elektronskih komunikacij
                  segajo tudi preko meja za celotno Evropsko unijo, njeno delovanje in njeno
                  gospodarstvo... /znak za konec razprave/</p>
               <p>Gre torej za zelo resno področje in v primeru, če bo črtan ta člen oziroma ta
                  alineja, bo to pomenilo, da vladajoča koalicija zagovarja nevestno in nestrokovno
                  delovanje direktorja. To pa odpira potem povsem druge dimenzije problema.</p>
            </sp>
            <sp xml:id="SDZ5-Redna-27-2011-04-20.sp59">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Posedel v imenu Poslanske skupine Zares.</p>
            </sp>
            <sp xml:id="SDZ5-Redna-27-2011-04-20.sp60">

               <speaker>ALOJZ POSEDEL:</speaker>

               <p>Hvala lepa za besedo, gospod podpredsednik. Spoštovani predstavniki Vlade!</p>
               <p>V Poslanski skupini Zares bomo sprejeli, potrdili predlog sprememb. Gre v bistvu
                  samo za uskladitev naše zakonodaje z dvema usmeritvima Evropske skupnosti, zato
                  velikih obrazložitev tudi ni potrebno.</p>
               <p>Glasovali bomo pa tudi za usklajen amandma k 6. členu. Hvala.</p>
            </sp>
            <sp xml:id="SDZ5-Redna-27-2011-04-20.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končno še gospod mag. Radovan Žerjav v imenu Poslanske skupine SLS.</p>
            </sp>
            <sp xml:id="SDZ5-Redna-27-2011-04-20.sp62">

               <speaker>MAG. RADOVAN ŽERJAV:</speaker>

               <p>Hvala za besedo, gospod podpredsednik. Kolegice in kolegi!</p>
               <p>S Predlogom zakona o spremembah in dopolnitvah Zakona o elektronskih komunikacijah
                  se v slovenski pravni red prinaša nekaj evropskih direktiv. Predlagana novela
                  zakona namreč podrobneje ureja dve področjih, in sicer postopke v zvezi z
                  zagotavljanjem neodvisnosti in samostojnosti regulatornega organa, v našem primeru
                  je to agencija za pošto in telekomunikacije, ter ukrep tako imenovane funkcionalne
                  ločitve vertikalno integriranega operaterja, ki ga lahko Apek naloži operaterju s
                  pomembno tržno močjo. To pomeni, da mora operater vse dejavnosti, povezane z
                  zagotavljanjem operaterskega dostopa prenesti na neodvisno poslovno enoto, seveda
                  pa je to skrajni ukrep, ki ga lahko Apek uporabi le ob upoštevanju strogih pogojev
                  in ob upoštevanju dejstva, da ustreznih ciljev ni mogoče doseči z drugimi ukrepi.
                  Funkcionalna ločitev namreč lahko z zmanjšanjem možnosti za diskriminacijo ter
                  olajšanjem preverjanja in uveljavljanja skladnosti z obveznostmi nediskriminacije
                  izboljša konkurenco na več upoštevanih trgih, kot sredstvo za izboljšanje položaja
                  pa jo je mogoče uporabiti takrat, ko na določenih trgih ni mogoče doseči
                  nediskriminacije. Pri tem je treba zagotoviti, da uvedba funkcionalne ločitve ne
                  odvrne zadevnega podjetja od naložb v svoje omrežje in nima neugodnega učinka na
                  blaginjo potrošnika.</p>
               <p>Določbe o funkcionalni ločitvi vertikalno integriranega operaterja so bile v
                  Zakonu o elektronskih komunikacijah vključene že v zadnjo novelo iz leta 2009,
                  zdajšnja novela pa zaradi uskladitve z direktivami dopolnjuje člene, ki so bili z
                  novelo iz leta 2009 vključeni v zakon. Pomembne so tudi določbe novele zakona, ki
                  izboljšujejo neodvisnost in samostojnost agencije, predvsem postopek imenovanja
                  direktorja, pogoje za njegovo imenovanje, razloge za njegovo razrešitev ter
                  začasno prepoved opravljanja nalog direktorja in jih poslanci Slovenske ljudske
                  stranke pozdravljamo.</p>
               <p>Novi tretji a odstavek 3. člena okvirne direktive namreč prvič povsem jasno
                  določa, da se lahko vodje nacionalnih regulatornih organov razrešijo le, če ne
                  izpolnjujejo več pogojev, potrebnih za opravljanje njihovih dolžnosti, ki so
                  vnaprej določeni v skladu z nacionalno zakonodajo. S to določbo okvirna direktiva
                  zasleduje cilj okrepljene neodvisnosti in samostojnosti nacionalnih regulatornih
                  organov, s katero so določbe o imenovanju in razrešitvi njihovih vodij neločljivo
                  povezane.</p>
               <p>V Poslanski skupini Slovenske ljudske stranke ne vidimo razlogov za nasprotovanje
                  noveli zakona, saj po našem mnenju ureja področje, ki se mora urediti na podlagi
                  direktiv Evropske unije. Hvala lepa.</p>
            </sp>
            <sp xml:id="SDZ5-Redna-27-2011-04-20.sp63">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju k temu členu, ki jo bomo
                  opravili na podlagi pregleda vloženih amandmajev z dne 19. 4. 2011.</p>
               <p>V razpravo torej dajem 6. člen in amandma poslanskih skupin koalicije k temu
                  členu.</p>
               <p>Želi kdo razpravljati? Vidim samo eno roko.</p>
               <p>Gospod Grims, izvolite.</p>
            </sp>
            <sp xml:id="SDZ5-Redna-27-2011-04-20.sp64">

               <speaker>MAG. BRANKO GRIMS:</speaker>

               <p>Hvala.</p>
               <p>V Poslanski skupini SDS temu amandmaju ostro nasprotujemo. Naj se vrnem na uvodni
                  del obrazložitve, da obrazložim celoto te zgodbe. Namreč, politične čistke, ki so
                  šle preko vseh razumnih meja in ki jih je izvajala aktualna koalicija oziroma
                  njena vlada v minulih dveh letih, so povzročile Sloveniji nepopravljivo škodo na
                  mnogih področjih. Strokovni, dobri, korektni ljudje so bili zamenjani s politično
                  vodljivimi, nestrokovnimi, nekaterimi celo z vprašljivimi etičnimi in drugimi
                  normami, kar se je videlo pri njihovem ravnanju. To je tudi eden od temeljnih
                  razlogov, zaradi katerih smo priča takemu razsulu v tej državi, kot v tem trenutku
                  smo, in zaradi česa tudi razpada aktualna vlada in koalicija. Sedaj se njene
                  lastne politične čistke, njeno lastno ravnanje vračajo kot hud bumerang. Kdor
                  misli, da je sedaj že mogoče oceniti vso škodo, ki jo je ta vlada s svojimi
                  političnimi čistkami in drugimi ravnanji povzročila Sloveniji, naj počaka do
                  jeseni. Trdim, da bo šele takrat mogoče oceniti tiste najbolj negativne dimenzije
                  katastrofalnih rezultatov sedanje vladajoče koalicije iz minulih dveh let in pol.
                  Zlasti bo to očitno na področju malega in srednjega podjetništva in pri vprašanju
                  nezaposlenosti.</p>
               <p>Predlagate, da se ta člen oziroma določilo o odgovornosti črta. Poglejte, kaj v
                  resnici piše v tisti direktivi, na katero se izgovarjate. Še enkrat poudarjam, gre
                  za prazen izgovor, zaradi tega ker Vlada s tem novelo in z obrazložitvami pri njej
                  še posebej zgolj meče pesek v oči, da bi prikrila lastno spornost ravnanja pri
                  politični čistki, ki je v resnici razlog za postopke proti Sloveniji, ne pa njena
                  zakonodaja. Ta politična čistka zoper prejšnjega direktorja neodvisnega
                  regulatorja, ki je bila izvedena pred končanim sodnim postopkom, brez
                  obrazložitve, pravno nekorektno, je razlog za kritike s strani Evropske komisije
                  in tudi za to, da ste proces, postopek izgubili na sodišču, ne pa zakonodaja. To
                  še enkrat poudarjam.</p>
               <p>No, ampak direktiva, na katero se izgovarjate, govori naslednje: da je lahko
                  nekdo, ki opravlja funkcijo v okviru nacionalnega regulatornega organa, zamenjan
                  samo, če ne izpolnjuje več pogojev, potrebnih za njegovo opravljanje – do sem vse
                  v redu, ampak nadaljuje – oziroma njihovih dolžnosti, ki so opredeljene v
                  nacionalni zakonodaji. Če črtate to alinejo, potem vaš zakon zajema samo prvi del,
                  pogoje, potrebne za opravljanje funkcije. Recimo, kaj vem, če mu je univerza
                  odvzela akademski naziv, recimo, potem bi ta alineja prišla v poštev. Nič pa ne
                  poveste o dolžnostih, da mora svoje delo opravljati vestno, strokovno in tako
                  naprej. To pa je točno vsebina te alineje, ki smo jo mi predlagali in je bila na
                  odboru tudi sprejeta v zakon.</p>
               <p>Poleg tega – in na to posebej opozarjam – ta alineja govori tudi o tem, da ima
                  pravico tisti, ki je razrešen, zahtevati objavo utemeljitve in da je potem objava
                  take utemeljitve obvezna. Zanimivo, kajne, zlasti glede na ravnanje vaše vlade v
                  dosedanjih postopkih. Se pravi, tu nalašč mešate jabolka in hruške, zato da bi
                  zameglili jedro problema. Predlog, ki omogoča razrešitev in določa tudi, v katerih
                  primerih, zaradi kršitve katerih dolžnosti je ta dopustna, konkretno navaja kot
                  razlog nevestno in nestrokovno delo oziroma druge kvalitete, ki so merljive pri
                  rezultatih njegovega dela, kar je logično in je tudi skladno z načeli
                  odgovornosti, kot jih razume in zagovarja Evropska unija. Ta alineja je bolj
                  skladna s prej citirano določbo, saj zajema tudi tisti drugi del, o katerem sem
                  govoril – dolžnosti, opredeljene v nacionalni zakonodaji. Če pa to črtate, pa ta
                  del v celoti izpustite in ste zopet ustvarili pravno praznino; in trdim, da
                  namerno, zaradi tega, da boste še naprej zavajali javnost, kaj je jedro problema,
                  ko gre za neodvisnega regulatorja, skladno z evropskimi normami na področju
                  elektronskih komunikacij.</p>
               <p>Sami ste tu povzročili slabo stanje, povzročili ste izjemno hudo škodo državi
                  Sloveniji, to rešujete že dalj časa z v. d. direktorji, sedaj spreminjate
                  zakonodajo pod krinko usklajevanja z Evropsko unijo. Dejansko je vse ozadje te
                  zgodbe, da ste s politično čistko prehitevali po levi, da ste kršili obstoječe
                  predpise, da ste kršili celo ustavna načela, ki zahtevajo, da je vsako dejanje
                  ustrezno obrazloženo, da je potem omogočeno učinkovito sodno varstvo. V danem
                  primeru pa ste kršili tudi evropske norme. In sedaj, da bi to prikrili, zopet
                  želite sprejeti – očitno, če boste črtali to alinejo –, zakon, ki bo delno
                  povzemal evropsko normo, v drugem delu, ki je, trdim, prav tako bistven, saj gre
                  za – če citiram še enkrat direktivo – "dolžnosti, ki so določene v skladu z
                  nacionalno zakonodajo" in so lahko torej tudi predlog po evropski direktivi za
                  razrešitev, morajo pa biti določene z nacionalno zakonodajo. Torej, zopet boste
                  sprejeli pomanjkljiv zakon.</p>
               <p>Predlagam, da ponovno pretehtate to svojo odločitev, da upoštevate tudi opozorila
                  pravne službe, ki so šla v tej smeri, da je tisto, kar ste v prvotnem predlogu
                  zakona imeli pripravljeno, odstopalo od ureditve, ki je običajna na tem področju,
                  ki je normalna v pravnem redu države Slovenije. V danem primeru pa vas še enkrat
                  opozarjam na to določilo evropske direktive, ki je ključnega pomena in ki ga –
                  trdim, da zavestno, če boste črtali to alinejo – povzemate samo v enem delu, drugi
                  del pa v celoti negirate oziroma izpustite.</p>
               <p>Kot rečeno, predlog, ki omogoča, da je nekdo razrešen zaradi malomarnega
                  nevestnega dela, je bolj skladen z evropskimi normami kot to, če se ta del črta.
                  Je tudi edini skladen z direktivo – to je zanimivo, pa se nanje izgovarjate. Ampak
                  poglejmo zdaj to še z vidika odgovornosti, z vidika tistega vprašanja, ki je v
                  Sloveniji zagotovo v temu trenutku najbolj aktualno: če črtate ta člen, torej
                  črtate, da bi nekdo bil lahko razrešen predčasno, če dela nevestno ali nestrokovno
                  oziroma se izkaže po merljivih rezultatih, da ni primeren za opravljanje dela po
                  svojih strokovnih kvalitetah. Po domače rečeno, če povzroča trajno in težko
                  popravljivo škodo. Če črtate ta člen, to pomeni, da podpirate, da nekdo na temu
                  mestu lahko dela nevestno, nestrokovno in povzroča veliko merljivo škodo državi
                  Sloveniji, s tem pa tudi celotni Evropski uniji. Pa lepo vas prosim, no!</p>
               <p>Zato predlagam, da tisti amandma umaknete in da pustite besedilo, ki je – upam, da
                  sem bil dovolj jasen – povsem skladno z evropsko direktivo in z njenim amandmajem
                  –, da je enkrat že amandmirana in je torej edina ustrezna rešitev za pravni red
                  države Slovenije.</p>
            </sp>
            <sp xml:id="SDZ5-Redna-27-2011-04-20.sp65">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite gospod državni sekretar?</p>
               <p>Izvolite, imate besedo.</p>
            </sp>
            <sp xml:id="SDZ5-Redna-27-2011-04-20.sp66">

               <speaker>DR. JÓZSEF GYÖRKÖS:</speaker>

               <p>Hvala lepa za besedo, gospod podpredsednik.</p>
               <p>Na tri točke bi samo na nek način repliciral oziroma podal pojasnilo; prvič,
                  gospod poslanec Györek je omenil zadrege glede vršilca dolžnosti. Torej datum
                  mandata vršilca dolžnosti je 12. maj, tako da to so formalni argumenti in ne morda
                  zapisi v današnjih časopisih.</p>
               <p>Drugič, glede tega, da je razrešitev pogorela na sodišču zaradi postopkovnih
                  napak, je bila zadeva ponovljena, tega nismo nikoli zanikali, ampak v drugem krogu
                  je bil direktor pravnomočno razrešen. Tako tukaj ni bilo nobenih zadreg.</p>
               <p>Tretja točka, tukaj bom zelo formalen in bom citiral, v bistvu se pa nanaša na to,
                  da Vlada ne sme ugotavljati, da nekdo dela nevestno oziroma nestrokovno, to morajo
                  strokovni organi urediti. Spoštovane poslanke in poslanci, dovolite mi, da vam
                  preberem en del pisnega opomina Evropske komisije, pod katerim je podpisana
                  komisarka Neeile Kroes, ki je tudi podpredsednica komisije.</p>
               <p>Torej, komisija meni, da Slovenija določbo okvirne direktive, ki se nanašajo na
                  neodvisnost nacionalnih regulativnih organov z določbami zakona o elektronskih
                  komunikacijah ni prenesla pravilno, saj ZEKom določa, da lahko direktor
                  nacionalnega regulativnega organa, to je Apek, razreši Vlada, če meni, da direktor
                  svoje delo opravlja nevestno, ali nestrokovno, ali če se izkaže, da po delovnih
                  ali strokovnih kvalitetah ni primeren za opravljanje dela na položaju direktorja,
                  če agencija ne dosega zadovoljivih delovnih rezultatov in če pri opravljanju svoje
                  funkcije krši določbe tega zakona in predpisov, sprejetih na njegovi podlagi.
                  Potem v naslednjem odstavku, "Evropska komisija zato meni, da Slovenija ni
                  izpolnila svojih obveznosti iz člena 3 okvirne direktive".</p>
               <p>To je jasen odgovor na to, zakaj je treba sprejeti amandma, ki ste ga poslanci
                  predlagali tokrat. Mislim seveda na amandma koalicije in še enkrat bi se na temu
                  mestu zahvalil vsem, ki boste zakon podprli in tudi amandma. Hvala lepa.</p>
            </sp>
            <sp xml:id="SDZ5-Redna-27-2011-04-20.sp67">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Ja, vidim več rok. Odpiram prijavo.</p>
               <p>Gospod Grims, izvolite, imate besedo.</p>
            </sp>
            <sp xml:id="SDZ5-Redna-27-2011-04-20.sp68">

               <speaker>MAG. BRANK GRIMS:</speaker>

               <p>Samo v enem stavku; pri branju tega ste ponovno naredili isto napako kot pri
                  celotnem zagovarjanju zakona. Omejite se na tisti del, ki je skladen s ciljem, ki
                  ga očitno sledite, medtem ko preostali del pa izpustite.</p>
               <p>Še enkrat povem, direktiva zahteva dve stari: po eni strani pogoje, ki so pomembni
                  za opravljanje oziroma za imenovanje, in po drugi strani gre za dolžnosti. Te
                  dolžnosti je treba vnaprej definirati v zakonodaji in kadar se gre v razrešitev,
                  so predmet obrazložitve, ki je potem lahko predmet sodnih postopkov.</p>
            </sp>
            <sp xml:id="SDZ5-Redna-27-2011-04-20.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Eno roko vidim.</p>
               <p>Gospod Petan, izvolite.</p>
            </sp>
            <sp xml:id="SDZ5-Redna-27-2011-04-20.sp70">

               <speaker>RUDOLF PETAN:</speaker>

               <p>Hvala za besedo.</p>
               <p>Torej, meni je pa popolnoma jasno, zakaj Vlada želi črtati to, da če svoje delo
                  opravlja nevestno in nestrokovno ali če se izkaže, da po delovnih oziroma
                  strokovnih kvalitetah ni primeren za opravljanje dela. Meni je jasno, če to ostane
                  notri, potem lahko dejansko odstavimo celo vlado, ker dela ravno tako. Jasno je,
                  da so to dali notri, da bodo to črtali, ker potem lahko vlada dela naprej.
                  Hvala.</p>
            </sp>
            <sp xml:id="SDZ5-Redna-27-2011-04-20.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo o 6. členu in amandmaju k temu členu? (Ne.) Potem zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
                  glasovanj, pol ure po prekinjeni 10. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O FINANČNIH ZAVAROVANJIH.</title> Predlog
                  zakona je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga zakona.</p>
               <p>Gospod Škrlec, državni sekretar na Ministrstvu za pravosodje, izvolite, imate
                  besedo.</p>
            </sp>
            <sp xml:id="SDZ5-Redna-27-2011-04-20.sp72">

               <speaker>BOŠTJAN ŠKRLEC:</speaker>

               <p>Spoštovani predsedujoči, spoštovane poslanke in poslanci, lepo pozdravljeni!</p>
               <p>Državni zbor je Zakon o finančnih zavarovanjih sprejel že v letu 2004. Začel je
                  veljati 1. maja istega leta. Razlog za sprejem zakona je bil prenos direktive o
                  dogovorih o finančnih zavarovanjih. Ta direktiva je zasledovala cilj vzpostavitve
                  povezanega in učinkovitega finančnega trga in opredelila sklepanje finančnih
                  zavarovanj v obliki finančnih instrumentov ali pa gotovine. Evropska skupnost je
                  na ta način želela poenotiti in poenostaviti pravila držav članic o zavarovanju
                  obveznosti z vrednostnimi papirji in z denarnimi terjatvami. Zaradi splošnega
                  kreditnega krča in potrebe po kreditiranju s strani bank, od česa je močno odvisna
                  gospodarska rast, med drugim pa tudi nova delovna mesta, je nujno – in to je
                  spoznala tudi Evropska unija –, da se omogoči lažji dostop do kreditov. Krediti pa
                  se praviloma odobravajo le na podlagi ustreznega zavarovanja. Zato razlogi za
                  spremembo in sprejem nove direktive temeljijo na ugotovitvah Komisije, da je treba
                  nabor sredstev finančnih zavarovanj razširiti tudi na bančna posojila, še posebej,
                  ker vloga bančnih posojil kot sredstev finančnih zavarovanj tudi na področju
                  evropskega prostora že močno narašča.</p>
               <p>Za širšo uporabo tega sredstva zavarovanja pa je treba zagotoviti enotne pogoje za
                  ustanovitev tovrstnih finančnih zavarovanj na ravni Evropske unije in hkrati
                  olajšati in odpraviti nacionalne ovire pri ustanavljanju tovrstnih finančnih
                  zavarovanj. Enotna pravila za poslovanje med centralnimi bankami spodbujajo tudi
                  čezmejno uporabo teh zavarovanj. Ta finančna zavarovanja se v praksi uporabljajo v
                  različnih vrstah transakcij na kapitalskih trgih, v sektorju zakladništva, pri
                  klirinških sistemih in podobno. Zato je bila ta direktiva dopolnjena, da bi se
                  olajšal dostop do finančnih sredstev in da bi se tudi znižali stroški obratnega
                  kapitala.</p>
               <p>Finančna zavarovanja se lahko ustanovijo v dveh oblikah; ena je kot prenos
                  finančnega instrumenta, gotovina ali bančnega posojila v zavarovanje, druga oblika
                  pa je ustanovitev zastavne pravice na takšnem finančnem instrumentu, gotovini ali
                  bančnem posojilu. Z direktivo, ki se sedaj prenaša na naš pravni red ,se razširja
                  ta nabor finančnih zavarovanj, ki odslej zajemajo tudi bančna posojila kot
                  sredstvo zavarovanja, hkrati pa se poenotijo pogoji za vse subjekte v celotnem
                  pravnem prostoru Evropske unije glede ustanovitve tovrstnih finančnih
                  zavarovanj.</p>
               <p>Glavni cilj novele je omogočiti lažja in enotna pravila za ustanovitev finančnih
                  zavarovanj, katerih predmet oziroma sredstvo je bančno posojilo. Predlog zakona
                  tako odpravlja ovire in lajša sam postopek ustanovitve finančnega zavarovanja. Gre
                  za dve oviri, ki se odpravljata, in sicer obvezna registracija bančnega posojila
                  in obvezno obveščanje dolžnika o prenosu oziroma ustanoviti finančnega zavarovanja
                  na bančnem posojilu. Predlog zakona sledi definiciji bančnega posojila, kot ga
                  opredeljuje direktiva. Kljub temu da sledi tej definiciji, pa vendar izkorišča
                  možnost "opt-out" klavzule, ki je oblika omejene diskrecije, in tako iz kroga
                  bančnih posojil, ki se lahko uporabljajo kot sredstvo finančnega zavarovanja,
                  izvzema potrošniška posojila – torej posojila, ki jih kreditna institucija odobri
                  potrošniku. Razlog za takšno odločitev je v previdnosti in dodatnem varstvu
                  potrošnikov tudi na tem področju.</p>
               <p>Nadalje predlog zakona širi tudi krog subjektov, ki lahko sklepajo in ustanavljajo
                  takšna finančna zavarovanja, saj po posvetovanju s finančnim sektorjem, na čelu z
                  Banko Slovenije, in gospodarstvom štejemo za smiselno, da posebna pravila glede
                  finančnih zavarovanj, ki jih ureja ta zakon, lahko veljajo ne samo za velike
                  gospodarske družbe, ampak tudi za srednje in majhne gospodarske družbe, vendar le,
                  kadar bodo te sklepale oziroma ustanavljala finančna zavarovanja s tako
                  imenovanimi nadzorovalnimi finančnimi institucijami.</p>
               <p>Tudi tem osebam bo olajšan dostop do finančnih sredstev, kar je v času zaostrenih
                  gospodarskih razmer še posebej pomembno. V tem delu je predlagatelj sledil pobudi
                  Združenja bank Slovenije in Gospodarske zbornice Slovenije. Predlog pa je podprlo
                  tudi Ministrstvo za finance in Banka Slovenije. Hvala lepa.</p>
            </sp>
            <sp xml:id="SDZ5-Redna-27-2011-04-20.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za notranjo politiko, javno upravo in
                  pravosodje kot matično delovno telo.</p>
               <p>Za predstavitev poročila odbora dajem besedo predsedniku odbora dr. Vinku
                  Gorenaku.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp74">

               <speaker>DR. VINKO GORENAK:</speaker>

               <p>Hvala lepa.</p>
               <p>Predlog zakona o spremembah in dopolnitvah Zakona o finančnih zavarovanjih je
                  Odbor za notranjo politiko obravnaval na 31. seji 6. aprila. Predlagatelj – Vlada,
                  postopek – skrajšani.</p>
               <p>Članice in člani odbora so imeli na razpolago predlog zakona, mnenje
                  Zakonodajno-pravne službe, mnenje Komisije Državnega sveta za državno ureditev. V
                  poslovniškem roku pa so sprejeli amandmaje poslanskih skupin koalicije k 2., 3.,
                  4., 5., 6., 7. in 8. členu. Predlagatelji, konkretno minister Zalar, je predstavil
                  spremembe, ki jih je pravkar povzel v skoraj identični obliki državni sekretar.
                  Gospa Valentina Marolt je v imenu Zakonodajno-pravne službe dejala, da so v skladu
                  s svojimi pristojnostmi podali k predlogu zakona določene pripombe, ki jih vloženi
                  amandmaji koalicijskih poslanskih skupin odpravljajo. Glede amandmaja k 2. členu
                  predloga zakona, ki naknadno dodaja novo vsebino tretjega odstavka 2. člena zakona
                  pa Zakonodajno-pravna služba ni imela pripomb. Komisija Državnega sveta je dela
                  zeleno luč oziroma je zakon podprla.</p>
               <p>Odbor je brez razprave sprejel vse predlagane amandmaje in pred vami je integralno
                  besedilo predloga zakona z vsemi amandmaji. Hvala.</p>
            </sp>
            <sp xml:id="SDZ5-Redna-27-2011-04-20.sp75">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Magistrica Sara Viler bo predstavila stališče Poslanske skupine Slovenske
                  nacionalne stranke.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp76">

               <speaker>MAG. SARA VILER:</speaker>

               <p>Hvala za besedo, gospod predsedujoči. Poslanke in poslanci!</p>
               <p>Na svetu obstajajo štiri globalne, tako imenovane kartične sheme: Mastercard,
                  Visa, American Expres in Diners. Počasi prištevamo tudi peto, Chinacard, ki ima
                  res skoraj milijardo imetnikov, a še ni tako razširjena v svetu oziroma Evropi.
                  Štiri globalne kartice imajo skoraj 500 milijonov uporabnikov, tudi v Sloveniji
                  jih imamo. Tri izmed njih so oziroma delujejo pod okriljem bank. Edina samostojna
                  je Diners kartica. Od 1. 5. letošnjega leta bo Diners club Slovenija d. o. o.
                  vpisan v register pri Banki Slovenije kot plačilna institucija, kar je skladno z
                  zakonodajo. Vlada v obrazložitvi navaja, da Predlog zakona o spremembah Zakona o
                  finančnih zavarovanjih v celoti prevzema definicijo bančnega posojila, kot ga
                  določa sprememba direktive, vendar pa izkorišča "opt-out" klavzulo, ki jo ponuja
                  direktiva in kot predmet zavarovanje izključuje bančna posojila, kjer je dolžnik
                  potrošnik, razen ko prejemnik zavarovanja ali dajalec zavarovanja takšnih bančnih
                  posojil ene od institucij, naštetih v 2. točki prvega odstavka 2. člena zakona, to
                  so centralne banke držav članic, Evropska centralna banka, Mednarodni denarni
                  sklad, Evropska investicijska banka, Banka za mednarodne poravnave. Razlog za
                  takšno odločitev je v dodatnem zavarovanju položaja in izpostavljenosti potrošnika
                  v pravnem prometu. Ni neznanka, da ima Diners Slovenije dovoljenje za izdajo
                  potrošniških kreditov.</p>
               <p>Sprašujemo Vlado, ali je po predlogu zakona potrošnik izvzet? Ali lahko pride
                  skozi lex specialis skozi zadnja vrata notri, kot je opredeljeno v citirani
                  direktiv? Sami smo direktivo prebrali, a odgovora nanje nismo našli. Ker se
                  strinjamo, da je najpomembnejša zaščita potrošnika, prosimo za pojasnilo. Vsekakor
                  pa bomo zakon podprli. Hvala.</p>
            </sp>
            <sp xml:id="SDZ5-Redna-27-2011-04-20.sp77">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Gumzar bo predstavil stališče Poslanske skupine Liberalne demokracije
                  Slovenije.</p>
            </sp>
            <sp xml:id="SDZ5-Redna-27-2011-04-20.sp78">

               <speaker>MILAN GUMZAR:</speaker>

               <p>Hvala za besedo, gospod podpredsednik. Kolegice in kolegi, državni sekretar, lepo
                  pozdravljeni!</p>
               <p>Primarni razlog za sprejem Zakona o finančnem zavarovanju v letu 2004 je bil
                  prenos Direktive o dogovorih in finančnih zavarovanjih. Cilj evropske direktive je
                  bila vzpostavitev povezanega in učinkovitega trga ter definiranje postopka
                  sklepanja finančnih zavarovanj skozi uporabo različnih oblik finančnih
                  instrumentov ali gotovine, kar naj bi poenotilo in poenostavilo pravila držav
                  članic Evropske unije o zavarovanju obveznosti z vrednostnimi papirji in denarnimi
                  terjatvami. Prav tako naj bi direktiva uvedla režim, ki bi zagotavljala nižje
                  transakcijske stroške za posojilojemalce in višjo stopnjo varnosti za
                  posojilodajalce.</p>
               <p>V letu 2009 sta Evropski parlament in Evropski svet sprejela novo direktivo, ki
                  posega v področje, ki ga ureja Zakon o finančnem zavarovanju. Ker je treba tudi to
                  direktivo prenesti v slovenski pravni red, je Ministrstvo za pravosodje pripravilo
                  novelo zakona o finančnem zavarovanju B. Glavni cilj novele je standardizacija
                  pravila za ustanovitev finančnih zavarovanj, katerih predmet je bančno posojilo.
                  Direktiva, ki to primarno uvaja, temelji na ugotovitvah Evropske komisije, ki je
                  na podlagi analiz sklenila, da je treba nabor sredstev finančnih zavarovanj
                  razširiti tudi na bančna posojila. S tem je komisija tudi reagirala na trend
                  povečanja vloge bančnih posojil kot sredstev finančnih zavarovanj. Za
                  zagotavljanje enakih pogojev za vse evropske države in državljane ter za odpravo
                  nacionalnih ovir pri ustanavljanju takih finančnih zavarovanje je bilo treba na
                  ravni Evropske unije pripraviti direktivo, ki je podlago za novelo zakona, o
                  kateri danes razpravljamo.</p>
               <p>Poudariti je treba, da novela zakona ne prinaša celovite direktive v naš pravni
                  red. Republika Slovenija je v tem primeru izkoristila možnost omenjene
                  distinkcije, tako imenovane "out" klavzule iz kroga finančnih posojil, ki se lahko
                  uporablja za finančno zavarovanje, je izvzela posojila, ki jih kreditodajalci
                  odobrijo potrošnikom. Torej, odločitev je posledica zagotavljanja dodatnega
                  varstva potrošnikov na tem področju finančnih zavarovanj.</p>
               <p>Pri Poslanskem klubu Liberalne demokracije Slovenije pričakujemo, da bo novela
                  pozitivno vplivala na finančni in gospodarski sektor pri nas, zaradi česar bomo
                  tudi zakon podprli.</p>
            </sp>
            <sp xml:id="SDZ5-Redna-27-2011-04-20.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vili Rezman bo predstavil stališče Poslanske skupine nepovezanih
                  poslancev.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp80">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Vse zunanje okoliščine kažejo na to, da je zakon zelo dober, kajti med množičnimi
                  potrošniki ni bilo nobenega vznemirjenja, sploh nobenega interesa, med običajnimi
                  političnimi nasprotniki nobenih polemik na odboru, na matičnem delovnem telesu
                  nobene razprave. Amandmaji so bili brez posebnega razmisleka sprejeti in torej
                  kaže, da je to eden izmed predlogov zakona, ki je vsesplošno sprejet. Tudi mi v
                  skupini nepovezanih poslancev Solidarnost zakonu zagotavljamo svojo podporo.</p>
               <p>Gre namreč za to, da so razlogi, ki so bili navedeni s strani predlagatelja,
                  utemeljeni, bodisi da gre za uskladitev z direktivo, bodisi da gre za poenotenje
                  notranjega evropskega trga, bodisi da gre za to, da se širi nabor ukrepov za
                  zavarovanje, in menimo, da je to vredno podpore. Tudi cilji, ki jih navaja
                  predlagatelj, so sami taki, da bi si jih želeli v čim večji meri uresničiti. Drugo
                  vprašanje je, ali so morebiti zapisani emfatično ali ne. Sami menimo, da je seveda
                  treba storiti vse, kar je nujno, zato da se kreditni krč premošča, da se potrgane
                  likvidnostne vezi zopet vzpostavijo. Menimo, da je prav, da se omogočijo čim
                  cenejši krediti, da se čim lažje dostopa in vse ostalo, kar je še kot cilj
                  navedeno. Seveda pa nismo tako zelo prepričani, da bodo ukrepi in pričakovani
                  cilji realizirani v temu smislu, kakor so tudi nekateri pričakovani učinki
                  zapisani; da bomo s tem kaj posebej vplivali na oživitev gospodarstva, da bomo s
                  tem dvignili gospodarsko rast, da bomo bistveno povečali konkurenčnost, število
                  zaposlitev in posledično socialno varnost. To je moč prebrati bodisi implicitno
                  bodisi eksplicitno v gradivu, ki smo ga imeli priložnost prebirati, in vse to so
                  seveda cilji, h katerim je treba težiti, je pa verjetno ta instrument, ki se sedaj
                  uvaja, eden izmed zelo številnih potrebnih instrumentov in sam neposredno kakšnega
                  zelo velikega prispevka, se bojimo, ne bo dal.</p>
               <p>Sicer pa je zakon, kot rečeno, pripravljen dobro in je tudi za nas
                  sprejemljiv.</p>
            </sp>
            <sp xml:id="SDZ5-Redna-27-2011-04-20.sp81">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Čepič bo predstavil stališče Poslanske skupine Socialnih
                  demokratov.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp82">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik, lep pozdrav kolegice in kolegi!</p>
               <p>Poslanska skupina Socialnih demokratov bo Predlog zakona o spremembah in
                  dopolnitvah Zakona o finančnih zavarovanjih podprla. Spremembe, ki jih prinaša
                  sedanja sprememba zakona, bi lahko razdelili pravzaprav v dve področji, in sicer
                  uskladitev in implementacija evropskih direktiv s področja finančnih zavarovanj,
                  ki jih je sprejel Evropski svet, v naš pravni red. Pomembno je, da sledimo
                  sistematičnosti pravnega reda na področju vseh oblik finančnih zavarovanj. V
                  Poslanski skupini Socialnih demokratov ocenjujemo, da je odločitev Vlade, da so
                  vse oblike finančnega zavarovanja urejene na enem mestu oziroma v enotnem zakonu,
                  pravilna, saj bo tako to področje urejeno dokaj pregledno in celovito.</p>
               <p>In drugič; področje oziroma dopolnitev, ki ga ureja ta sprememba zakona, pa je, da
                  se kot instrument finančnega zavarovanja lahko uporabi tudi bančno posojilo.
                  Direktive Evropske unije na temu področju omogočajo, da se bančno posojilo lahko
                  uporabi kot sredstvo pri uporabi finančnih zavarovanj.</p>
               <p>Že pri sprejemanju direktive so se članice Evropske unije zavedale, da je
                  gospodarstvo, še posebej v teh kriznih časih, močno odvisno od kreditiranja in
                  poslovanja finančnega sektorja. Krediti pa se praviloma odobravajo le na podlagi
                  ustreznih zavarovanj. Zato razlogi za spremembo in sprejem nove direktive
                  temeljijo na ugotovitvah komisije, da je treba nabor sredstev finančnih zavarovanj
                  razširiti tudi na bančna posojila, še posebej, ker vloga bančnih posojil kot
                  sredstev finančnih zavarovanj tudi na področju evropskega prostora že močno
                  narašča, in prav je, da to možnost vgradimo tudi v naš pravni red. Za širšo
                  uporabo teh sredstev zavarovanj pa je treba zagotoviti enotne pogoje za
                  ustanovitev tovrstnih finančnih zavarovanj na ravni Evropske unije in hkrati
                  olajšati in odpraviti nacionalne ovire pri ustanavljanju tovrstnih finančnih
                  zavarovanj. Enotna pravila zaposlovanja med centralnimi bankami spodbujajo tudi
                  čezmejno uporabo teh zavarovanj.</p>
               <p>Rezultat tega je, da novela zakona razširja nabor primernih finančnih zavarovanj,
                  in sicer poleg gotovine in finančnih instrumentov, kot so delnice, obveznice in
                  drugi vrednostni papirji, dodaja kot primerno sredstvo oziroma predmet zavarovanja
                  še bančna posojila. Hkrati pa v skladu s smernicami direktive novela določa lažje
                  in enotne pogoje tako za domače kot tuje finančne institucije pri ustanovitvi
                  takšnih finančnih zavarovanj z bančnim posojilom. Vse to bo vodilo in omogočalo
                  intenzivnejšo konkurenco na tem področju in posledično boljšo dostopnost kreditov
                  tako na državni ravni kot na ravni Evropske unije.</p>
               <p>V Poslanski skupini Socialnih demokratov ocenjujemo, da bodo koristi posredno
                  čutili tako potrošniki kot tudi dolžniki. Takšna je tudi ocena komisije Evropske
                  unije v njenem mnenju o implementaciji direktive v nacionalne pravne rede.</p>
               <p>Glavni cilj novele je torej omogočiti lažja in enotna pravila za ustanovitev
                  finančnih zavarovanj, katerih predmet oziroma sredstvo je bančno posojilo. Vendar
                  novela zakona ne povzema v celoti definicije bančnega posojila, kot ga določa
                  direktiva, ampak izkorišča možnost tako imenovane opt-out klavzule, kar pomeni
                  omejene diskrecije, in tako iz kroga bančnih posojil, ki se lahko uporabijo za
                  sredstva finančnega zavarovanja, izvzema potrošniška posojila, torej posojila, ki
                  jih kreditna institucija odobri potrošniku. Razlog za takšno odločitev je
                  previdnost in dodatno varstvo potrošnikov tudi na tem področju.</p>
               <p>Kljub temu da novela neposredno zadeva oziroma ureja ravnanje razmeroma ozkega
                  kroga finančnih subjektov, se pričakujejo posredni pozitivni učinki tudi na
                  gospodarski sektor. V Poslanski skupini Socialnih demokratov menimo, da bodo
                  učinki sprejetja te novele pozitiven učinek tako za finančni kot tudi za
                  gospodarski sektor sploh, in sicer tako na ravni Unije kot na ravni Republike
                  Slovenije, zato bomo tudi novelo zakona podprli.</p>
            </sp>
            <sp xml:id="SDZ5-Redna-27-2011-04-20.sp83">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jožef Jerovšek bo predstavil stališče Poslanske skupine Slovenske
                  demokratske stranke.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp84">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi, spoštovani gospod
                  državni sekretar!</p>
               <p>Predlog novele zakona o finančnih zavarovanjih, ki ga imamo pred seboj v drugi
                  obravnavi, v slovenski pravni red prenaša direktivo o dogovorih o finančnem
                  zavarovanju. Z novelo zakona se opredeljujejo subjekti in področja uporabe bančnih
                  posojil kot sredstev finančnega zavarovanja. Odpravljajo se formalni pogoji, ki
                  ovirajo večjo uporabo bančnega posojila kot sredstva finančnega zavarovanja.
                  Direktiva, s katero se zakon usklajuje, zahteva, da države članice določbe
                  prenesejo oziroma uskladijo do 31. 12. 2009, določbe pa se morajo začeti
                  uporabljati 1. 6. 2011. Kot je razvidno, je Vlada pri tem delu že malo ali zelo
                  pozna in se je v zadnjem trenutku spomnila za uveljavitev te direktive, še posebej
                  ker gre za zakon, ki ima lahko posredne učinke na gospodarstvo in bi ga bilo treba
                  sprejeti prej. Z omenjenim zakonom se bo omogočil lažji dostop do kreditov, kar bi
                  moralo omogočiti večje varstvo šibkejših strank v posojilnih razmerjih in
                  zagotavljati enake obravnave vseh upnikov v stečajnih postopkih.</p>
               <p>Se pa sprašujemo tudi o načinu in pristopu k pripravi zakonske novele, s katero se
                  prenaša vsebina direktive Evropske unije, saj je bilo na matičnem delovnem telesu
                  k desetim členom zakona, to se pravi členom, ki jih vsebuje zakon, sprejetih kar 7
                  amandmajev. Menimo, da bi tako relativno enostaven zakon lahko Vlada pripravila v
                  boljši kvaliteti.</p>
               <p>V Poslanski skupini SDS zakonu ne bomo nasprotovali. Menimo pa, da bi bil njegovo
                  sprejetje potrebno prej, prav tako pa izražamo pričakovanje, da bo prinesel
                  pozitiven premik pri reševanju gospodarske situacije v Sloveniji in da bo omogočil
                  red na finančnem trgu, kjer sedaj prevladujejo veliki subjekti.</p>
               <p>Pozno pripravljenemu zakonu ne bomo nasprotovali, saj so nameni direktive
                  pozitivni. Hvala lepa.</p>
            </sp>
            <sp xml:id="SDZ5-Redna-27-2011-04-20.sp85">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gvido Kres bo predstavil stališče Poslanske skupine Slovenske ljudske
                  stranke.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp86">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani sekretar, spoštovana kolegica,
                  spoštovani kolegi!</p>
               <p>Pri noveli zakona o finančnih zavarovanjih, kot je bilo danes že nekajkrat rečeno,
                  gre za implementacijo evropske direktive, ki se nanaša na dokončnost poravnave pri
                  plačilih in sistemih poravnave vrednostnih papirjev.</p>
               <p>Na ta način Evropska skupnost poskuša poenotiti in poenostaviti pravila o
                  zavarovanju obveznosti z vrednostnimi papirji in denarnimi terjatvami in na ta
                  način tudi dvigniti preglednost kreditnega poslovanja na celotnem evropskem
                  finančnem trgu. Dejstvo je, da je v zadnjih letih finančno gospodarska kriza močno
                  zaostrila razmere na trgu kreditov. Največje kreditodajalke, banke, so zašle v
                  težave z likvidnostjo, bonitetne ocene so drastično padle, s tem tudi dostopnost
                  do poceni denarja. Določeno obdobje ni prav nič pomagalo niti zniževanju obrestnih
                  mer, niti črpanje svežih denarnih sredstev v sistem s strani Evropske centralne
                  banke, podjetja so še vedno težko prihajala do svežega investicijskega denarja.
                  Direktiva, ki jo danes uvajamo v naš notranji pravni red, je eden izmed teh
                  poskusov finančnikov Evropske unije, da bi reševali nastalo situacijo. Poskuša se
                  olajšati dostop do finančnih sredstev in zniževati stroške obratnega kapitala, s
                  tem da se je razširil nabor finančnih zavarovanj, kot sredstvo zavarovanja pa se
                  jasno definirajo in opredeljujejo tudi bančna posojila.</p>
               <p>Toda ob vsem tem bi po mnenju Slovenske ljudske stranke veljalo opozoriti tudi na
                  naslednja dejstva, ki nas lahko veliko bolj skrbijo. Medtem ko se stanje
                  finančnega trga v Evropski uniji kot tudi na ostalih razvitih trgih normalizira in
                  ko so bile najbolj kritične bančne skupine po hitrih postopkih rigorozno sanirane
                  in že opravljajo svojo temeljno vlogo zagotovitev finančnih sredstev v
                  gospodarstvu, pa smo v Sloveniji, žal, še deleč pred takšno normalizacijo
                  razmer.</p>
               <p>Medtem ko so se mnoge evropske banke zaradi nepremišljene investicijske politike
                  ujele v spiralo sesutja delniških trgov, pa so se naše, večinoma državne banke
                  zapletle v dajanje kreditov, ki niso imeli prav nobene zveze z zdravo pametjo, kaj
                  šele s pravili bančnega trga. Danes takšne kredite državljanke in državljani
                  poznajo pod nazivom tajkunski krediti oziroma krediti, namenjeni menedžerskim
                  prevzemom podjetij. Prav je, da se to pove javno in večkrat, da ni izključno
                  svetovna kriza kriva za trenutno stanje slovenskega bančnega in da je samo
                  pripomogla k razkritju dodeljevanja enormnih denarnih sredstev posameznikom,
                  seveda s političnim predznakom.</p>
               <p>V Slovenski ljudski stranki upamo, da bo omenjena direktiva neposredno pomagala
                  tudi slovenskim podjetjem, predvsem na način, da bodo na mednarodnem trgu lažje
                  prišli do sredstev, kajti bojim se, da domači bančni trg trenutno še ni dovolj
                  konkurenčen pri svoji ponudbi. V Slovenski ljudski stranki bi si želeli, da bi
                  pristojna ministrstva ne samo uvajala direktive, ki jih diktira EU, temveč na
                  področju kreditiranja še bolj spodbudila kroženje denarja. Pred nedavnim smo
                  državljani preko proračuna znova dokapitalizirali Novo Ljubljansko banko, zdaj se
                  napoveduje še dodatni vložek v Novo Kreditno banko Maribor. Toda, kje so
                  zagotovila, da bo ta denar končal v rokah slovenskega podjetnika in slovenskih
                  podjetij, ki s svojimi izdelki konkurirajo na zahtevnem svetovnem in evropskem
                  trgu, ali pa bo ta denar končal v pokrivanju preteklih izgub in izboljševanju ocen
                  in meril likvidnosti omenjenih bank?</p>
               <p>Spoštovani, v Slovenski ljudski stranki bomo podprli to novelo zakona, a hkrati
                  poudarjamo, da bo ta ukrep kot kaplja v morje, če se ne bodo popravile tudi
                  razmere v poslovno-finančnem okolju. Najbolje bi bilo s čimprejšnjim sprejetjem
                  dolgoročne državne strategije na področju bančništva, da se ne bomo ukvarjali z
                  vsako banko posebej, ampak se sistemsko in strokovno odločimo, kje bomo kot država
                  ostali pasivno udeleženi in kaj bomo popolnoma prepustili prostemu trgu. Hvala
                  lepa.</p>
            </sp>
            <sp xml:id="SDZ5-Redna-27-2011-04-20.sp87">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anton Urh bo predstavil stališče Poslanske skupine demokratične stranke
                  upokojencev.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp88">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovani državni sekretar,
                  kolegice in kolegi!</p>
               <p>S tem zakonom noveliramo zakon, ki velja od leta 2004 in je implementiral v naš
                  notranji pravni red direktivo, katere cilj je bil poenotenje in poenostavitev
                  pravil držav članic o zavarovanju obveznosti z vrednostnimi papirji in denarnimi
                  terjatvami. Današnja novela sledi novostim, ki jih Evropska unija predlaga v novi
                  direktivi, in sicer z namenom olajšanja dostopa do kreditov, kar lahko prinese
                  pozitivne učinke gospodarstvu in njegovo oživljanje ter seveda posledično ugodno
                  vpliva na zaposlovanje. Z noveliranjem zakona se razširja nabor zavarovanj na
                  način, da le-ta zajema tudi bančna posojila, ki torej postanejo sredstva
                  finančnega zavarovanja. S tem so finančnim institucijam odprte večje možnosti
                  kreditiranja, saj bodo medsebojne obveznosti lahko zavarovale tudi z bančnim
                  posojilom, bodisi s prenosom posojila ali z ustanovitvijo zastavne pravice na
                  posojilu. Ta instrument finančnega zavarovanja v zvezi s kreditiranji se bo lahko
                  uporabljal tako za velike gospodarske družbe kot tudi za srednje in majhne.
                  Direktiva bi morala biti prenesena v nacionalni pravni red že konec preteklega
                  leta, določbe pa se bodo morale začeti uporabljati 1. junija letos.</p>
               <p>V Poslanski skupini DeSUS bomo novelo podprli. Hvala.</p>
            </sp>
            <sp xml:id="SDZ5-Redna-27-2011-04-20.sp89">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo predstavitev stališč poslanskih skupin. Ker k dopolnjenemu predlogu
                  zakona ni bilo vloženih amandmajev, zaključujem drugo obravnavo predloga zakona.
                  Odločanje o predlogu zakona bomo v skladu s časovnim potekom seje zbora opravili
                  danes v okviru glasovanj, pol ure po prekinjeni 10. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O SODNIŠKI SLUŽBI.</title>
               </p>
               <p>Predlog zakona je v obravnavo Državnemu zboru predložila Vlada. Besedo dajem
                  predstavniku Vlade za dopolnilno obrazložitev predloga zakona.</p>
               <p>Gospod Škrlec, državni sekretar, izvolite, imate besedo.</p>
            </sp>
            <sp xml:id="SDZ5-Redna-27-2011-04-20.sp90">

               <speaker>BOŠTJAN ŠKRLEC:</speaker>

               <p>Hvala lepa, gospod podpredsednik, za besedo. Spoštovane poslanke in poslanci!</p>
               <p>Pred vami je predlog novele Zakona o sodniški službi. Gre za novelo, ki je
                  neločljivo povezana z novelo Zakona o sodiščih, ki bo obravnavana kot naslednja
                  točka dnevnega reda in je tudi neposredna posledica te novele. Povezanost te
                  novele z zakonom o sodiščih se nanaša na vprašanje kriterijev za odločanje o tem,
                  ali sodnik izkazuje posebno usposobljenost in izkušenost za dodelitev v
                  specializirane oddelke. Zakon opredeljuje tudi način te dodelitve in položaj
                  sodnika v zvezi s to dodelitvijo, ureja tudi vprašanje možnosti skrajšanja dobe
                  dodelitve oziroma samega trajanja takšne dodelitve. Zakon omogoča tudi
                  napredovanje dodeljenemu sodniku v okviru njegovega kariernega sistema, tudi
                  takrat, kadar je dodeljen na Ustavno sodišče ali na Ministrstvo za pravosodje. V
                  ostalem so spremembe vezane na ureditev, ki jo podpira predlagana novela Zakona o
                  sodiščih.</p>
               <p>S predlagano novelo se za dodelitev sodnikov v specializirani oddelek ne določa
                  več pogoja pravnomočne ocene sodniške službe o izpolnjevanju pogojev za hitrejše
                  ali izjemno napredovanje ter se črta pogoj aktivnega znanja vsaj enega svetovnega
                  jezika. V praksi se je namreč pokazalo, da sta ta dva pogoja, kadar sta zahtevana
                  kumulativno, tako stroga, da jih izpolnjuje manjše število sodnikov. V ospredje se
                  tako postavlja zlasti posebna usposobljenost in izkušenost sodnikov v zadevah, ki
                  sodijo v pristojnost teh specializiranih oddelkov.</p>
               <p>S tem ko se sojenje v teh zadevah širi na še štiri okrožna sodišča na sedežih
                  višjih sodišč, se tako odpravlja pomembna ovira za večji obseg sodelovanja
                  sodnikov pri delu specializiranega oddelka oziroma oddelkov.</p>
               <p>Najpomembnejše spremembe oziroma rešitve, ki jih prinaša predlog zakona poleg
                  navedenega, pa so še dopolnitve kriterija o oceni sodniške službe, s katero se
                  spodbuja sodelovanje sodnikov pri pripravi predpisov in izboljšanju normativnih
                  ureditev. Omogoča pa se tudi napredovanje dodeljenim sodnikom v času dodelitve na
                  Ustavno sodišče ali Ministrstvo za pravosodje.</p>
               <p>Z vsemi temi spremembami, ki jih ta novela zasleduje, želi predlagatelj
                  zasledovati naslednje cilje. To so ustanovitev specializiranih oddelkov sodišč, ki
                  opravljajo preiskavo in sodijo v zahtevnejših zadevah organiziranega in
                  gospodarskega kriminala, terorizma, korupcijskih in drugih podobnih kaznivih
                  dejanj. Ureja prenos določb o dodelitvi sodnikov v specializirane oddelke iz
                  Zakona o sodiščih v Zakon o sodniški službi zaradi boljše sistematike tega
                  področja, zagotavlja napredovanje tudi dodeljenim sodnikom in dopolnjuje kriterije
                  o oceni sodniške službe s ciljem večanja učinkovitosti dela sodišč in pravosodnega
                  dela v celoti. Hvala lepa.</p>
            </sp>
            <sp xml:id="SDZ5-Redna-27-2011-04-20.sp91">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za notranjo politiko, javno upravo in
                  pravosodje kot matično delovno telo. Za predstavitev poročila odbora dajem besedo
                  dr. Vinku Gorenaku.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-20.sp92">

               <speaker>DR. VINKO GORENAK:</speaker>

               <p>Hvala lepa.</p>
               <p>Predlog zakona o spremembah in dopolnitvah Zakona o sodniški službi je odbor
                  obravnaval na 31. seji 6. aprila; predlagatelj – Vlada, postopek – skrajšani.
                  Določil ga je Kolegij predsednika Državnega zbora.</p>
               <p>Razpolagali smo z mnenjem zakonodajne službe, z osnovnim besedilom zakona, z
                  mnenjem Sodnega sveta in z mnenjem Državnega sveta. Predstavnica
                  Zakonodajno-pravne službe gospa Kralj je povedala, da so pomanjkljivosti, na
                  katere so opozorili v pisnem mnenju, večinoma in ustrezno rešene z amandmaji
                  koalicijskih poslanskih skupin. Sodni svet, gospa Vesna Pavlič Pivk, je v
                  dopolnitvi njihovega mnenja, iz katerega izhaja, da Sodni svet ne podpira tega
                  zakona, povedala, da imajo tudi enake pripombe k zakonu o sodiščih.</p>
               <p>V nadaljevanju je odbor sprejel amandmaje poslanskih skupin SD, Zares in DeSUS ter
                  Poslanskega kluba LDS, in sicer k 1., 2. členu ter dva k 4. členu, 5., 6., 8. in
                  9. členu. Odbor je glasoval tudi o integralnem besedilu predloga zakona, se pravi
                  o verziji z izglasovanimi amandmaji, in ga sprejel. Hvala.</p>
            </sp>
            <sp xml:id="SDZ5-Redna-27-2011-04-20.sp93">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Milan Gumzar bo predstavil
                  stališče Poslanske skupine Liberalne demokracije Slovenije.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp94">

               <speaker>MILAN GUMZAR:</speaker>

               <p>Hvala za besedo. Lepo pozdravljeni, ponovno!</p>
               <p>Ministrstvo za pravosodje je s svojim delom že dokazalo, da celovito in sistemsko
                  pristopa k spremembah pravosodnega sistema Republike Slovenije. Predlog zakona o
                  spremembah in dopolnitvah Zakona o sodniški službi skupaj s predlogom novele
                  Zakona o sodiščih tvori dvojec, katerega uvedba bo prinesla potrebne sistemske
                  rešitve za učinkovitejši pregon gospodarskega kriminala v Republiki Sloveniji.</p>
               <p>Duh samega zakona, kateremu sledijo predlagane spremembe zakona, izhaja iz
                  zasledovanja osnovnega načela učinkovitega sojenja v zahtevnejših zadevah
                  organiziranega in gospodarskega kriminala, terorizma in korupcijskih zadev. V
                  preteklih letih smo bili v Sloveniji priča porastu gospodarskega kriminala. Naloga
                  pravosodnega sistema je, da kriminal vseh vrst učinkovito preganja, naloga
                  Državnega zbora Republike Slovenije pa je, da s sprejemom ustrezne zakonodaje
                  pravosodnemu sistemu zagotovi vsa tista orodja, ki jih za učinkovito izvajanje
                  svojih nalog potrebuje.</p>
               <p>V Poslanskem klubu Liberalne demokracije Slovenije smo prepričani, da novela
                  zakona s predlaganimi spremembami ustrezno odgovarja na izzive, s katerimi je
                  slovenski pravosodni sistem soočen.</p>
               <p>Predlog zakona o spremembah in dopolnitvah Zakona o sodniški službi ureja
                  vprašanje kriterijev za odločanje o tem, ali sodnik izkazuje posebno
                  usposobljenost in izkušenost za dodelitev v specializirane oddelke sodišč, ki
                  opravljajo preiskavo in sodijo v zahtevnejših zadevah organiziranega in
                  gospodarskega kriminala, terorizma, korupcije in drugih podobnih kaznivih dejanj
                  in bodo ustanovljene na podlagi novele Zakona o sodiščih. Novela zakona
                  opredeljuje način dodelitve sodnikov v specializirane oddelke in samo trajanje
                  dodelitve. Pogoji za dodelitve sodnikov v te oddelke so po predlogu novele zakona
                  spremenjeni tako, da v ospredje postavljajo kriterije posebne usposobljenosti in
                  izkušenosti sodnikov. Praksa je namreč pokazala, da so obstoječi pogoji za
                  imenovanje specializiranih sodnikov določeni tako restriktivno, da jih je
                  izpolnjevalo manjše število sodnikov, kar se je odražalo tudi v relativno nizkem
                  zanimanju sodnikov za dodelitev v specializirani oddelek. Hkrati pa predlog zakona
                  ureja tudi napredovanje tistih sodnikov, ki so bili dodeljeni na Ustavno sodišče
                  ali na Ministrstvo za pravosodje in jim to sedaj ni bilo omogočeno.</p>
               <p>V Poslanskem klubu Liberalne demokracije Slovenije smo prepričani, da je učinkovit
                  pravosodni sistem rezultat sodelovanja vseh treh vej oblasti – izvršilne,
                  zakonodajne in pravosodje. Naloge in odgovornosti vsakega od treh so jasne in
                  ustrezno opredeljene. Ministrstvo za pravosodje s predlogom Zakona o sodniški
                  službi ustrezno in celovito odgovarja na probleme, ki jih je s svojimi strokovnimi
                  službami zaznalo na področju preiskave in sojenja v primerih težjih kaznivih
                  dejanj.</p>
               <p>V Poslanskem klubu Liberalne demokracije bomo zaradi smiselnih in učinkovitih
                  rešitev zakon podprli, ne bomo pa podprli vloženega amandmaja.</p>
            </sp>
            <sp xml:id="SDZ5-Redna-27-2011-04-20.sp95">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miran Potrč bo predstavil stališče Poslanske skupine Socialnih
                  demokratov.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp96">

               <speaker>MIRAN POTRČ:</speaker>

               <p>Hvala lepa, gospod podpredsednik. Spoštovani gospod državni sekretar, kolegice in
                  kolegi!</p>
               <p>V Poslanski skupini Socialnih demokratov podpiramo vse predloge Vlade, ki gredo v
                  smeri uspešnejšega preganjanja kaznivih dejanj, posebej težjih kaznivih dejanj
                  korupcije, trgovine z mamili in podobno. Podpiramo reševanje organizacijsko na ta
                  način, da se zagotovi večja dostopnost in ustreznejši pogoji za sodelovanje
                  sodnikov pri preganjanju teh kaznivih dejanj in da se na tej podlagi zagotavlja
                  večja učinkovitost, saj se posebej pri večji učinkovitosti teh težjih kaznivih
                  dejanj tudi v javnosti ustvarja občutek uspešnosti ali manjše uspešnosti dela na
                  področju pravosodja.</p>
               <p>Predlagana novela Zakona o sodniški službi, ki je, kot je gospod državni sekretar
                  povedal, povezana z novelo Zakona o sodiščih, pravzaprav je posledica novele
                  Zakona o sodiščih, je namenjena tem gornjim ugotovitvam. Spremembe in dopolnitve
                  Zakona o sodniški službi se torej nanašajo na urejanje dodelitve sodnikov v
                  specializirane oddelke sodišč, ki opravljajo preiskavo in sodijo v zahtevnejših
                  zadevah, ki so povezane z organiziranim in gospodarskim kriminalom, korupcijo ter
                  drugimi težjimi kaznivimi dejanji. Po mnenju Vlade, predlagatelja zakona, se s
                  temi predlogi zmanjšujejo, morda celo odpravljajo pomembne ovire za večji interes
                  sodelovanja sodnikov pri delu v teh specializiranih oddelkih, ki ga doslej ni bilo
                  dovolj, deloma zaradi krajevne oddaljenosti in manjše možnosti relativno v kratkem
                  času prispeti na svoje delovno mesto, deloma zaradi posebnih pogojev, ki jih je
                  zahteval zakon, deloma pa tudi zaradi tega, ker ni bilo v zadostni meri omogočeno
                  njihovo in napredovanje in izpolnjevanje drugih pogojev.</p>
               <p>Zato prinaša predlog zakona pomembne novosti, da se v dopolnitvi kriterija o oceni
                  sodniške službe, s katero se spodbuja sodelovanje sodnikov pri pripravi predpisov
                  in izboljšanju normativnih ureditev; napredovanje bo omogočeno dodeljenemu sodniku
                  tudi v času dodelitve na Ustavno sodišče ali na ministrstvu; odpravlja se pogoj
                  pravnomočne ocene sodniške službe v zadnjih šestih mesecih kot pogoja za
                  izpolnjevanje kriterija imenovanja, prav tako tudi kriterij znanja tujega jezika,
                  kar vse se je v praksi izkazalo, da otežuje interes sodnikov, da se prijavljajo na
                  to mesto.</p>
               <p>Verjamemo, da se na ta način lahko interes poveča, da bo več prijavljenih sodnikov
                  za delo v po novem štirih specializiranih oddelkih. Zaradi tega predlog zakona
                  podpiramo, predlaganih amandmajev, ki ne gredo v smeri začrtanih ciljev, pa ne.
                  Hvala.</p>
            </sp>
            <sp xml:id="SDZ5-Redna-27-2011-04-20.sp97">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jožef Jerovšek bo predstavil stališče Poslanske skupine Slovenske
                  demokratske stranke.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp98">

               <speaker>JOŽEF JEROVŠEK:</speaker>

               <p>Hvala lepa. Še enkrat lep pozdrav, spoštovani!</p>
               <p>Pred seboj imamo na današnji obravnavi dva predloga zakona, ki sta nekako zakona
                  dvojčka. V Poslanski skupini SDS smo skrbno proučili tako Predlog zakona
                  spremembah in dopolnitvah Zakona o sodniški službi kot Predlog zakona o spremembah
                  in dopolnitvah Zakona o sodiščih in se o obeh novelah tudi posvetovali s
                  strokovnjaki iz pravosodja ter prišli do podobnih ugotovitev, kot jih v obeh
                  novelah zakona izraža širša stroka, od Sodnega sveta preko Kazenskega oddelka
                  Vrhovnega sodišča in sodniškega društva. Temelj za spremembo tega zakona je novela
                  Zakona o sodiščih. Ta v drugem poskusu uvaja specializirane oddelke sodišč, ki
                  opravljajo preiskavo in sodijo o zahtevnejših zadevah organiziranega in
                  gospodarskega kriminala, terorizma, korupcijskih in drugih podobnih kaznivih
                  dejanj. S tem zakonom pa se ureja dodelitev sodnikov tem specializiranim oddelkom
                  okrožnih sodišč, ki še sedaj niso ustanovljena, seveda. Ker smo v tem mandatu leta
                  2009 sprejeli Zakon o sodiščih, ki je predvideval ustanovitev specializiranega
                  oddelka pri Okrožnem sodišču v Ljubljani, in ta je zakon klavrno propadel, smo v
                  Poslanski skupini SDS mnenja, da je koncept, ki ga predlaga minister, slabo
                  zastavljen, ne bo uresničen in s tem predstavlja zavlačevanje zahtevnejših
                  kazenskih postopkov v zadevah organiziranega gospodarskega kriminala, terorizma in
                  korupcijskih kazenskih dejanj.</p>
               <p>Ker ob prvem poskusu ustanovitve takšnega oddelka pravosodni upravi ni uspelo
                  zagotoviti ustrezne kadrovske zasedbe takšnega oddelka pri Okrožnem sodišču v
                  Ljubljani, ki je največje in kadrovsko najboljše zasedeno sodišče v državi, ni
                  nobenega upanja, da bo tokratni popravni izpit pravosodnega ministra in Vlade
                  uspešen. Zakon sicer predvideva nekatere spodbude za sodelovanje sodnikov v
                  specializiranih oddelkih in omogoča napredovanja dodeljenemu sodniku tudi v času
                  dodelitve, kar pa na prevladujoče mnenje znotraj sodniških krogov ne bo bistveno
                  vplivalo in ne bo povečalo interesa sodnikov za prehod v specializirani
                  oddelek.</p>
               <p>Kot pravilno ugotavlja Sodni svet, bosta omenjeni noveli zakona zahtevali ogromno
                  nove notranje organizacije in ne nujno hitrejšega in učinkovitejšega sojenja. Zato
                  smo v Poslanski skupini SDS prepričani, da bi s sprejemom tega zakona in njegovega
                  dvojčka, Zakona o sodiščih, dosegli nasprotne učinke. Kot je prevladujoče mnenje,
                  bo na ta način mnogo od teh zadev zastaralo in po našem mnenju je ta motiv tudi v
                  ozadju navidezne prizadevnosti Vlade. Če celotna stroka v tem ne vidi možnosti, da
                  bi prišlo do učinkovitejšega sojenja v zahtevnejših zadevah organiziranega in
                  gospodarskega kriminala, terorizma in korupcijskih in drugih zadevah, zakaj potem
                  Vlada trmoglavi in sili naprej? Gre za načrtno zamegljevanje in načrtno
                  zavlačevanje – po našem mnenju. K temu pa je dokaz tudi način in procedura, kako
                  to sprejemamo danes v Državnem zboru. Namesto da bi najprej obravnavali zakon, ki
                  je temelj za vzpostavitev sodišč, na katere se imenujejo novi ali pa razpišejo
                  nova sodniška mesta na specializiranih oddelkih, najprej obravnavamo zakon, ki
                  pošilja sodnika na te oddelke, o katerih še sploh nismo debatirali. To je načrtno
                  zamegljevanje, da javnost ne bi vedela, za kaj gre. Zakoni so napisani všečno in
                  ustrezno z intenco ali prakso starega režima, da vedno obljublja nekaj novega,
                  neke velike spremembe, ki bodo sedaj pa prenesle rešitve. Mi vemo, da je v
                  pravosodju in v pravočasnem sojenju marsikaj, kar bi bilo treba popraviti in
                  sodišča včasih ne zmorejo. Samo s takimi spremembami pravosodno ministrstvo in
                  Vlada spravljata pravosodni sistem in sodišča v še večjo stisko, večjo zadrego, v
                  večje zaostanke in še enkrat poudarjam: v ozadju je čim več zastaranja
                  gospodarskega kriminala, ker se zavedate, da so v teh postopkih pravzaprav samo
                  vaši privrženci. Hvala lepa.</p>
            </sp>
            <sp xml:id="SDZ5-Redna-27-2011-04-20.sp99">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gvido Kres bo predstavil stališče Poslanske skupine Slovenske ljudske
                  stranke.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp100">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani sekretar, kolegice in
                  kolegi!</p>
               <p>Nekoliko nenavadno je, ker spremembe in dopolnitve Zakona o sodniški službi tukaj
                  v Državnem zboru obravnavamo eno točko pred obravnavo novele Zakona o sodiščih,
                  saj gre za zakona, ki sta vsebinsko zelo povezana. Bistveno pa ni v tem zakonu,
                  ampak v tistem, ki prihaja na dnevni red kot naslednji. Vendar bom spregovoril
                  nekaj besed sedaj, preostanek pa pri naslednjem stališču.</p>
               <p>Če se dotaknem neposredno urejanje sodniške službe. Predlog tega zakona primarno
                  ureja dodelitev sodnikov v specializirane oddelke sodišč, ki opravljajo preiskavo
                  in sodijo v zahtevnejših zadevah organiziranega kriminala, terorizma, korupcijskih
                  in drugih podobnih kaznivih dejanj. Ustanovitev in delovanje teh oddelkov pa se,
                  kot rečemo, predvideva s predlogom novele Zakona o sodiščih. Tako se določa krajši
                  rok za dodelitev sodnika za reševanje zadev iz pristojnosti specializiranih
                  oddelkov. Osnovni kriterij za dodelitev sodnika za reševanje zadev iz pristojnosti
                  specializiranega oddelka je posebna usposobljenost in izkušenost v zadevah, ki jih
                  bodo obravnavali specializirani oddelki. Dopolnjuje se tudi kriterij o oceni
                  sodniške službe z namenom sodelovanja sodnikov pri pripravi predpisov s ciljem
                  večje učinkovitosti dela sodišč in pravosodnega sistema v celoti.</p>
               <p>Vse to se sliši lepo in prav, vendar številna opozorila iz prakse navajajo, da se
                  ravno v tem segmentu zapleta, kajti kriteriji se kaj hitro lahko spremenijo v
                  prosto arbitrarno odločanje o uspešnosti in primernosti sodnikov s strani
                  vrhovnega slovenskega pravosodnega sistema, torej nekaj ključnih ljudi.</p>
               <p>O dejanski neodvisnosti slovenskega sodstva bi lahko razpravljali na dolgo in
                  široko. V Slovenski ljudski stranki bi si želeli, da sistem dodeljevanja in tudi
                  ocenjevanja sodnikov, njihovih napredovanj in prerazporeditev, skratka vse, kar
                  ima povezavo s sodniško službo, poteka v smeri čim bolj decentralizirane
                  organizacijske ureditve. Tako pa človek dobi občutek, da se s ključnimi menjavami
                  kadrov v vrhu slovenskega pravosodnega sistema vzpostavlja sistem, ki bo odločal
                  oziroma sprejemal ključne odločitve po strogih pravilih vertikalnega odločanja
                  navzdol po hierarhični lestvici pravosodja. Vsekakor to po mnenju Slovenske
                  ljudske stranke ne pripomore k večji neodvisnosti slovenskega sodstva.</p>
               <p>Ob tem bi za zdaj povedal samo še naslednje. Sodni svet ne podpira ne predlagane
                  novele Zakona o sodniški službi ne dopolnjenega predloga zakon o sodiščih. Čeprav
                  se strinjajo z načeli in cilji zakonskih predlogov, pa so preprosto mnenja, da
                  predlagane rešitve ne bodo bistveno izboljšale trenutnega stanja.</p>
               <p>Zato v Slovenski ljudski stranki predloga ne bomo podprli. Hvala lepa.</p>
            </sp>
            <sp xml:id="SDZ5-Redna-27-2011-04-20.sp101">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anton Urh bo predstavil stališče Poslanske skupine Demokratične stranke
                  upokojencev.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp102">

               <speaker>ANTON URH:</speaker>

               <p>Hvala za besedo, spoštovani. Vsem prisotnim lep pozdrav!</p>
               <p>Ta novela in novela Zakona o sodiščih sta dve spremembi v pravosodnem sistemu, ki
                  sta opredeljeni v okviru prioritet Vlade kot nujne za učinkovit pregon
                  gospodarskega kriminala in korupcije.</p>
               <p>Ker je ta novela povezana s spremembami in dopolnitvami Zakona o sodiščih, je
                  razumljivo, da ob podpori novostim v zvezi z ustanovitvijo štirih specializiranih
                  oddelkov za preiskavo in sojenja v najzahtevnejših zadevah gospodarskega
                  kriminala, organiziranega kriminala in korupcije, potrdimo tudi novelo Zakona o
                  sodniški službi. Ta namreč opredeljuje način oziroma ključ dodelitve sodnikov v
                  specializirane oddelke, ureja postopek, ki je potreben za izvedbo dodelitve, in
                  kriterije dodeljevanja. Le-ti vključujejo mnenje sodnikov kazenskega oddelka
                  pristojnega višjega sodišča, trajanje sodniške službe sodnika na kazenskem
                  področju, oceno sodniške služba ter dokazila o posebnih izkušnjah in dodatni
                  strokovni usposobljenosti za kazenske zadeve. Ureja se tudi položaj sodnika, ki bo
                  dodeljen v tak oddelek.</p>
               <p>Skratka, v Poslanski skupini DeSUS menimo, da bo s predlogom sprememb in
                  dopolnitev tega zakona in Zakona o sodiščih storjen še en korak naprej v
                  prizadevanjih za izboljšanje sodstva in več ter hitreje rešenih zadev s področja
                  kaznivih dejanj korupcije, organiziranega in gospodarskega kriminala, terorizma
                  ter tem podobnih kaznivih dejanj.</p>
               <p>Cilj vzpostavitve specializiranih oddelkov je datiran z jesenjo. Glede na to, da
                  se v zadnjem času preiskave in ovadbe kar vrstijo, je tudi iz tega razloga
                  smiselno, da obe noveli nemudoma podpremo, zato da se čim prej vzpostavi
                  predlagana organiziranost in da se delo sodnikov čim prej konstruktivno tudi
                  začne. Hvala.</p>
            </sp>
            <sp xml:id="SDZ5-Redna-27-2011-04-20.sp103">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo predstavitev stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na
                  podlagi pregleda vloženih amandmajev z dne 20. 4. 2011.</p>
               <p>V razpravo dajem 4. člen in amandma Poslanske skupine SDS. Želi kdo razpravljati?
                  Ja, vidim roke. Odpiram prijavo, prijava teče.</p>
               <p>Gospod Jerovšek, izvolite, imate besedo.</p>
            </sp>
            <sp xml:id="SDZ5-Redna-27-2011-04-20.sp104">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Glejte, kot je bilo že poudarjeno, je ta predlog zakona in rešitve, ki jih
                  prinaša, navzven všečen. Če pa se malo ozremo na to, kaj o tem meni sodna stroka
                  in kaj so resnični nameni Vlade za tem, pa vidimo, da moramo ostro zavrniti oba
                  predloga novele zakonov, kajti to gre v popolnoma drugo smer od tega, kar je
                  zapisano na papirju. Na papirju so zapisana pozitivna načela o učinkovitejšem,
                  hitrejšem sojenju, ampak enako je pisalo tudi v noveli zakona, sprejetega 2009,
                  Zakona o sodiščih, da se ustanovi poseben specializiran oddelek pri Okrožnem
                  sodišču v Ljubljani za te namene, za organizirani kriminal. Ampak od takrat
                  minevata dve leti, pa ni bilo storjenega nič. Minister je tako dober poznavalec
                  Okrožnega sodišča v Ljubljani, da očitno ve, na kakšen način se da zavlačevati
                  sojenje o teh najhujših primerih gospodarskega kriminala in korupcije. In gospe in
                  gospodje, vi veste, da so v te zadeve vpleteni pomembni člani vaše oblasti. Zadnji
                  primer je Zoran Thaler, kjer je bila potrebna tujina, da se je zadeva razkrila in
                  način poslovanja. In ne govoriti danes, s pravosodnega ministrstva, da boste s tem
                  dosegli pozitivne učinke, če celotno sodstvo govori, da se bodo na ta načinom
                  ukvarjali samo z organizacijo.</p>
               <p>Glede spreminjanja organizacije in drugačni organizaciji je minister tudi mojster.
                  Ampak zelo zgrešeno, nenavadno in zavržno je, da se tega vsi ljudje vnaprej
                  zavedajo, pa kljub temu rinite s takšnimi spremembami. Že sedanja zakonodaja, kot
                  pravijo sodniki, sodniško društvo in Sodni svet, omogoča ob dobri volji, se pravi
                  ob podpori politike, da se začne učinkovito soditi in da se nekatere stvari tudi
                  prenesejo, da se lahko postavijo specializirani sodniki in tako naprej. Zato ne
                  rabite kardeljanstva, ki večno obljublja neko spremembo, ki bo rešila vse, nek del
                  "deus ex machina", kot se je dogajalo v grških dramah, čudežna rešitev, ki pa ne
                  prinašajo ničesar. Moram poudariti, da se poslužujete najbolj nesprejemljivih
                  trikov, ob tem pa država drvi v propad, v gospodarski kriminal, kriminal belih
                  ovratnikov, ki golta in golta nova podjetja, prinaša stotine milijonov
                  poneverjenega denarja na državnih bankah. Državljani morajo dokapitalizirati in
                  vedno znova in znova vlagati denar v banke, v katerih se okoriščajo posamezniki.
                  Tu pa sploh ni še nobene ovadbe! Kako naj rešujejo takšne zadeve novi oddelki, če
                  pa sploh ni ovadb, če pa represivni organi tega ne preganjajo? Kajti težko bodo
                  preganjali najbolj izpostavljene ljudi te oblasti, ki so dobili milijonske nagrade
                  in tako naprej. Ne hodite več s temi zakoni, s katerimi se zavlačuje!</p>
               <p>Kolegice in kolegi, pozivam vas, da zavrnemo to perfidno igro oblasti, ki na zunaj
                  maha z novimi rešitvami, ki bodo prinesle rešitve, v bistvu zavlačuje, dela vse za
                  zastaranje kaznivih dejanj. Mi vemo, katera oblast je pred 10 leti sprejela
                  spremembe v Kazenskem zakoniku, ki so skrajšale zastaralne roke, ki so omogočile
                  svobodno goljufanje in krajo. Vemo, na kako perfidne načine so nekateri sodniki
                  pozabili napisati sodbe. Ampak temu ni zakon kriv. To je politična volja in
                  navodila in napotki oblasti.</p>
               <p>Takšni napotki o zavlačevanju so vsebovani tudi v tem zakonu in naslednjem zakonu
                  in zaradi tega je to treba zavrniti in naš amandma predvideva takšno zavrnitev.
                  Hvala lepa.</p>
            </sp>
            <sp xml:id="SDZ5-Redna-27-2011-04-20.sp105">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gorenak.</p>
            </sp>
            <sp xml:id="SDZ5-Redna-27-2011-04-20.sp106">

               <speaker>DR. VINKO GORENAK:</speaker>

               <p>Hvala lepa.</p>
               <p>Govoriti o tem amandmaju in govoriti o tem zakonu, o katerem razpravljamo, skoraj
                  ni mogoče brez zakona, ki prihaja. Zakon o sodniški službi pravzaprav ureja
                  postopke, medtem ko zakon, ki šele prihaja, ureja organizacijo. Če bi nekdo bral
                  magnetograme ministra, državnega sekretarja in koalicijskih poslancev izpred dveh
                  let, bi pravzaprav lahko rekli, da se ponavlja nekaj podobnega, kot se dogaja
                  danes. Dve leti nazaj smo naredili – kaj? Ustanovili smo specializiran oddelek za
                  sojenje o najhujših primerih gospodarskega organiziranega kriminala itd. Ko sem na
                  začetku leta 2010 s poslanskim vprašanjem povprašal ministra, kdaj bo pa
                  ustanovljen, sem dobil odgovor, da saj ni, da je ta rok – kako že rečejo pravniki?
                  – inštrukcijske narave, da delajo na tem, bo ustanovljen. Ko sem ga vprašal čez
                  šest mesecev o tem, kaj je sedaj, ali bo ta oddelek ustanovljen ali ne bo
                  ustanovljen, je odgovoril, da se zelo trudi, išče sodnike, da bi ga ustanovil,
                  ampak mu ne uspe, ker se mu ne prijavijo, in da bo ponovil javni razpis. Po
                  devetih mesecih se ni zgodilo nič, po 12 mesecih nič, ko pa je mimo približno 18
                  mesecev, imamo pa na mizi novi zakon. Ta novi zakon pa pravi, da ne bomo imeli
                  enega oddelka za sojenje v teh zadevah, ampak bomo imeli štiri oddelke. Poglejte
                  sedaj pri tej zadevi, državni sekretar, minister, mogoče boste vi kaj slišali –
                  ker minister: tu notri, tukaj ven, gremo naprej, vse za zmago, na juriš, ali kako
                  že. Sodni svet je rekel: "Ne!" Naprej. Vrhovno sodišče in sodniško društvo obe
                  dajeta negativne signale, saj konec koncev se prepletajo isti ljudje; ali drugače
                  povedano, cela sodna stroka, cela sodna veja oblasti, ki jo koalicija izjemno
                  spoštuje, ceni, zlasti ko gre za neodvisnost itd. – vsa ta stroka je zakonu rekla:
                  ne. Povedali so celo to, da se strinjajo s specializacijo, ne pa z novo
                  organizacijo. Oni jasno povedo, da obstoječa zakonodaja povsem omogoča, da se
                  sodniki specializirajo za te naloge, da opravljajo te naloge, tudi želijo jih
                  opravljati, kot pravijo. Nasprotujejo pa – čemu? Nasprotujejo novim
                  organizacijskim oblikam, in to vsi.</p>
               <p>Gospe in gospodje, to, kar počne minister, je popolnoma enako kot neke vrste
                  prisilno zdravljenje. Če pacient noče sprejeti zdravila, se za nobeno ceno noče
                  zdraviti, ga pa bo zdravnik prisilno zdravil. Vi ne boste sodstvu nikoli mogli
                  vsiliti neke rešitve, če tega sodstvo noče. Torej, ne gre za nagajanja
                  opozicijskih poslancev, ne to reči, sodna veja oblasti tega ne sprejema; in to so
                  napisali, povedali. Povedali so tudi alternativne rešitve in so rekli, da se
                  specializirani sodniki – ja; z vsem ostalim strinjajo, ne delajte pa novih
                  organizacijskih oblik. Reči moram, da se tokrat z njimi zelo strinjam, ker nova
                  organizacijske oblike pomenijo novega šefa, podšefa, tajnico in fikus, kar bi se
                  eventualno lahko po tej zakonodaji celo ustanovilo, sodnikov pa ne bo, ki bi
                  sodili, ker nočejo, ker temu nasprotujejo. Ni smiselno tako početje! Zagotovo je,
                  kar se tiče sodstva, potrebnih več drugih ukrepov. Jaz celo pravim, da je potrebna
                  operacija, ker gre za rakastega bolnika, minister pa hodi okoli s penicilinom in
                  pravi, saj si v redu, tvoja kondicija je kar v redu, pravi minister – ali vaša
                  kondicija, sodstva. Pa ni tako. Poglejte, tudi s tem zakonom se bo zgodila
                  popolnoma ista zadeva: ustanovili bomo torej štiri specializirane oddelke namesto
                  enega, minister bo objavil razpis, na katerega ne bo prijav, in vlak bo šel
                  naprej. Namesto da bi poslušali, ker mislim, da imajo tokrat v sodstvu pameten
                  predlog, ki pravi, da določite specializirane sodnike. Mislim, da je celo boljša
                  varianta iz temeljnega razloga, ker ne gre samo za štiri sodišča v Sloveniji kot
                  predvideva zakon, ampak so takšni specialisti, če želite, mogoči na vseh ostalih,
                  njim primerljivih sodiščih. Ne vem, zakaj – na primer, bom rekel iz Velenja. Ne
                  vem, zakaj iz Velenja zdaj najti enega sodnika, ga napotiti na ta specializirani
                  oddelek v Celje – Velenje je relativno veliko, pač ravno gospoda Kontiča vidim,
                  verjamem, da je tam tudi dosti sodnikov in zagotovo so med njimi tudi takšni
                  sodniki, ki želijo soditi v tovrstnih zahtevnejših oblikah sumov kaznivih dejanj.
                  Kaj se bo pa zdaj zgodilo? Zdaj bo pa ta sodnik – in točno o tem govori ta zakon o
                  sodniški službi – se zjutraj usedel v avto, recimo, da je doma tam nekje pri Belih
                  Vodah, se bo odpeljal v Celje v službo – na državne stroške seveda, ker bo dobil
                  potne stroške. Potem bo v Celju sodil, če bo sodil, in se bo popoldne spet na
                  državne stroške domov odpeljal. Ne razumem, zakaj, če oni sami ponujajo boljšo
                  rešitev. Pustite me v Velenju in mi dodelite zahtevne spise. To hočejo! Minister
                  pa ne; iz Belih Vod se boš vozil v Celje. Zakaj? Ne vem, ne poznam, kakšni so
                  prostori sodišča v Velenju, ampak mogoče so pa celo boljši kot celjski, za celjske
                  vem, da so zelo stari. Ne! Mi ga z zakonom silimo v nekaj, kar ne bo učinkovito.
                  Saj posledice so pa potem tam, o čemer je govoril Jerovšek: ker sojenj v teh
                  zahtevnih primerih ne bo, ker se sodniki ne bodo javili, bo spet vse skupaj čakalo
                  – in postopoma zastaralo!</p>
               <p>Ne razumem, moram reči, da ne razumem te situacije. Ne razumem tako trmastega
                  vztrajanja ministra; ampak dobro ve, da se je enkrat zmotil! Ker dobro ve, da ni
                  naredil tega specializiranega oddelka v Ljubljani, ker ga ni mogel. Zdaj bo pa
                  štiri naredil – ja, kako? Od koalicijskih poslancev bi res pričakoval, tudi v luči
                  včerajšnjih dogajanj, če smem tako reči, da tisti, ki so dobili največ na
                  volitvah, so pravzaprav sužnji tistih, ki so outsiderji. Zdaj bi bil res čas tudi
                  glede na včerajšnja dogajanja, da realno razmislite o primerih, ki sem jih zdaj
                  povedal, in da realno razmislite o zakonu in da realno ta zakon zavrnete, ker je
                  to razumno dejanje. Oziroma sprejmete ta amandma. Hvala lepa.</p>
            </sp>
            <sp xml:id="SDZ5-Redna-27-2011-04-20.sp107">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo? Izvolite, gospod sekretar.</p>
            </sp>
            <sp xml:id="SDZ5-Redna-27-2011-04-20.sp108">

               <speaker>BOŠTJAN ŠKRLEC:</speaker>

               <p>Hvala lepa, gospod podpredsednik!</p>
               <p>Iz tega, kar smo slišali, izhaja, da je stanje na področju gospodarskega kriminala
                  alarmantno, kriminal je vseobsegajoč. Zakon, ki želi na to področje vnesti nekaj
                  več učinkovitosti, pa je označen kot tisti, ki naj bi pravzaprav zaviral boj proti
                  takšnemu kriminalu. Prevladujoče mnenje naj bi bilo, da so te rešitve, ki so v tem
                  zakonu in v zakonu o sodiščih, pravzaprav škodljive, to smo slišali danes iz
                  predstavitve mnenj pa tudi iz razprave. S tem se zelo težko strinjam.</p>
               <p>Namreč, če bomo pogledali statistiko reševanja zahtevnejših gospodarskih kaznivih
                  dejanj, korupcije, zlorab položaja in podobnih kaznivih dejanj v zadnjih letih,
                  bomo videli, da so odstotki obsodilnih sodb v primerjavi z obravnavanimi storilci
                  oziroma dejanji pod 5 %. Torej težko govorimo o tem, da je stanje danes takšno,
                  pravzaprav da je dobro na področju gospodarskega kriminala oziroma boja proti
                  gospodarskemu kriminalu.</p>
               <p>Slovenija je relativno učinkovita pri boju zoper klasičen kriminal, in to je
                  dobro. Ni pa dobro, da je relativno precej neučinkovita v boji zoper gospodarski
                  kriminal. Ta novela, ki je pred vami – danes govorimo pri tej točki o zakonu o
                  sodniški službi, ampak seveda se vsebinsko navezuje na zakon o sodiščih, o čemer
                  so govorili tudi moji predhodniki –, skuša na tem področju narediti nek preboj.
                  Ustanovitev oddelka, ki ste ga omenjali, je bil eden izmed teh korakov. Za
                  ustanovitev tega oddelka leta 2009 so bili postavljeni zelo strogi strokovni
                  kriteriji, kaj vse mora sodnik izpolnjevati za uvrstitev na tako delovno mesto, na
                  tak oddelek. Ti pogoji so bili taki, da je pravzaprav moral izpolnjevati pogoje za
                  hitrejše oziroma celo izjemno napredovanje in sodniška ocena ni smela biti
                  starejša od šestih mesecev. Ob tem je moral znati še en tuj jezik. Ob vsem je
                  tista novela predvidevala, da se bo vozil v eno centralizirano lokacijo, to je
                  bila lokacija v Ljubljani oziroma oddelek je bil situiran v Ljubljani, sojenje pa
                  bi potekalo na sodiščih, kjer je zadeva tudi krajevno pripadala; torej, na tistem
                  sodišču, kjer je krajevni pripad, kar pomeni, da bi se sodnik, ne vem, iz Kopra
                  lahko peljal v Novo Gorico oziroma v Mursko Soboto, če bi šlo za zadevo iz
                  pristojnosti Murske Sobote.</p>
               <p>Vse to je seveda povzročilo, da je bilo težko dobiti kandidate za tak oddelek.
                  Zaradi tega je pred vami predlog nadgraditve te ideje. Ideja je preprosto ta, da
                  se združi specializacija, o kateri smo veliko govorili. Tudi moja predhodnika sta
                  jo omenjala kot eno izmed rešitev problemov. Seveda specializacija je rešitev,
                  ampak specializacije ni, če ni nabora ljudi, ki naj se specializirajo. Zaradi
                  tega, da se zagotovi tak nabor kandidatov, je potrebna centralizacija in
                  centralizacije pomeni pritegnitev zadev, ki so vsebinsko zapletene, na eno
                  lokacijo in se na ta način omogoča osredotočena obravnava. Ena lokacija, govorim v
                  prenesenem pomenu, seveda v tem primeru tega zakona pomeni štiri lokacije višjih
                  sodišč. O taki specializaciji na štirih lokacijah, in sicer okrožnih sodišč na
                  sedežu višjih sodišč torej, Maribor, Celje, Ljubljana in Koper, je govorilo tudi
                  Vrhovno sodišče v svojem mnenju, ki ste ga moji predhodniki omenjali. Namreč, kot
                  predlog rešitve predlagajo specializacijo sodnikov na teh štirih sodiščih. In
                  točno to ta zakon nudi.</p>
               <p>Problem, ki ga je izpostavilo sodniško društvo, je bil predvsem povezan z
                  logistiko in potovanji po celotnem teritoriju Republike Slovenije. Tega sedaj ni
                  več. Sedežna sodišča, na katerih bo taka specializacija omogočena, so
                  skoncentrirana na štirih lokacijah v državi, ki sem jih prej naštel: Maribor,
                  Celje, Ljubljana in Koper. To pomeni, da je dostopnost večja, istočasno je pa
                  zaradi koncentracije nabor sodnikov, ki bodo lahko sodili na teh oddelkih,
                  bistveno večji, ker bo mogoč nabor z območij celotnih teritorijev sedanjih štirih
                  višjih sodišč za vsak posamezen oddelek. To pomeni, da bo nabor sodnikov, seveda,
                  večji. Pogoji so nekoliko omiljeni, bolj življenjski. Zaradi tega ker so
                  odpravljene logistične težave s potovanjem, je utemeljeno pričakovati, da bo odziv
                  sodnikov boljši.</p>
               <p>V tem zakonu pa je še drugo možnost, ki je verjetno šla nekako prezrta mimo
                  kritikov teh rešitev. Namreč, že danes obstajajo na teh sodiščih, ki so sedežna
                  okrožna sodišča, kazenski oddelki. V te kazenske oddelke bo predsednik sodišča
                  lahko z letnim razporedom razporejal specializirane sodnike. Torej, sistem bo
                  lahko začel delovati, za razliko od sistema, ki ga imamo danes, ki je vezan zgolj
                  na prijave.</p>
               <p>Zaradi vsega tega, ker bo na ta način omogočeno kvalitetnejše sojenje v krajših
                  časovnih obdobjih, ker bodo ti sodniki seveda sodili zgolj zadeve, ki padajo na
                  tak oddelek glede na kriterij zahtevnosti in tudi kataloške definicije, da gre za
                  določeno vrsto kaznivih dejanj, bo to pomenilo, da bodo ti sodniki delali
                  izključno na takih zadevah in bodo tem zadevam posvečali vso potrebno pozornost
                  tako v smislu strokovnega znanja kot v smislu procesnega vodstva, kar bo
                  omogočilo, da bodo ti postopki tekli hitreje in ne počasneje. Zato ni mogoče
                  sprejeti očitka, da bo ta zakonska sprememba pomenila upočasnitev sodnih
                  postopkov.</p>
               <p>Danes, pravite, je možna specializacija. To je pravzaprav tudi stališče Sodnega
                  sveta oziroma Sodni svet preferira, da se iščejo rešitve znotraj obstoječe
                  zakonodaje. Ta obstoječa zakonodaja je od leta 1995 takšna, kot je, in ni do danes
                  postregla z rešitvami, ki bi bile ustrezne temu, s čimer se soočamo. Soočamo pa se
                  z velikim porastom gospodarskega kriminala in se soočamo tudi z velikim porastom
                  škode, ki je povzročena z gospodarskim kriminalom. In sedaj očitati Vladi, da
                  poskuša zadeve urejati in istočasno zatrjevati, da je bolj pustiti zadeve
                  neurejene, se mi ne zdi konstruktivno. Ta predlog, ki je danes pred vami,
                  zasleduje preprost cilj: da bodo te zadeve doživele sodni epilog in da bomo
                  številke, ki so danes pod petimi odstotki, dvignili na številke, ki bodo bistveno
                  višje od 5 %. Namreč, raziskanost gospodarskega kriminala, če ni pospremljena z
                  meritornimi odločitvami, ne rečem nujno obsodbami – seveda vsaka zadeva ne more
                  biti obsojena – , mora biti pa razsojena, seveda ni tisto, kar si želimo. Želimo
                  si, da bi tista dejanja, ki so detektirana, tista, na katerih organi odkrivanja
                  delajo, tudi doživela sodni epilog; in to v času, ki je racionalen in ustrezen in
                  da ne prihaja do zastaranja.</p>
               <p>Zato očitke, da ta zakonodaja v bistvu povzroča in vodi v neko neučinkovitost,
                  najodločneje moram zavrniti in jih zavračam. Hvala lepa.</p>
            </sp>
            <sp xml:id="SDZ5-Redna-27-2011-04-20.sp109">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Je še interes po razpravi. Odpiram prijavo.</p>
               <p>Gospod Gorenak, izvolite, imate besedo.</p>
            </sp>
            <sp xml:id="SDZ5-Redna-27-2011-04-20.sp110">

               <speaker>DR. VINKO GORENAK:</speaker>

               <p>Hvala lepa.</p>
               <p>Gospod državni sekretar, rekli ste, da smo nekonstruktivni – kako že – v
                  opoziciji. Če to drži, potem ste vi nula učinkoviti, popolnoma neučinkoviti. Leta
                  2009 ste naredili specializiran oddelek za sojenje v teh najhujših zadevah, potem
                  ste čakali, pa v zrak gledali do leta 2011, ki se piše zdaj, in pogruntali, da
                  zadeva ni v redu. To ste neučinkoviti. Vi ste pogruntali, da zadeva ni v redu,
                  zato ste prišli z novim zakonom.</p>
               <p>Glejte, če pogledava naprej, brez zveze je govoriti o boju proti kriminalu, in se
                  izgovarjati na policijske statistike. Saj vi se na policijske statistike
                  izgovarjate ali pa na kakšne obtožne predloge s tožilstva. Na sodniji, kar malo
                  poglejte, boste našli tudi kakšen svetel primer, kot je primer sodnice, ki sodi v
                  zadevi Čista lopata. Vse ostalo sivina in to huda sivina! To hudo sivino ste pa
                  naredili – saj veste, kdaj? Leta 2009 ste jo naredili; leta 2009, ko ste rekli, da
                  je garantirana plača 46. plačni razred, za vsakega sodnika, ki prvič pride na
                  šiht, torej enako univerzitetnemu profesorju. Zakaj pa bi se potem kaj sekirali?
                  Nobenega razloga ni. Tridesetletni človek, ki mu garantirajo 46. plačni razred do
                  smrti, lahko pride pa celo do – evo, podpredsednika Državnega zbora ali pa celo
                  tam nekje. Zakaj bi se tak človek kaj sekiral? Nobenega razloga ni! Potem pa, če
                  še kontrole ni nad njim, kar je tako ali tako ni, je pa sploh fino življenje.
                  Zakaj bi se potem on prijavljal za sojenje v teh vaših specializiranih oddelkih,
                  če pa lahko v Velenju enako zasluži kot pa v Celju? In zakaj bi se s hudim
                  primerom ukvarjal, če se pa lahko s tatvino čevljev v trgovini? Saj mu je
                  enostavneje, pa še bolj učinkovit bo. Torej, ni razloga!</p>
               <p>Govorite o tem, da so bili takrat strogi pogoji, da so zdaj malo manj strogi. O.
                  K. Spremenili pa ne boste spet nič, ker se ne da spremeniti na ta način. Pravite,
                  da bo nabor ljudi večji. Ne, v Sloveniji imamo xy sodnikov, vi bolje veste, koliko
                  jih je, kot jaz, ker jih imate bolj preštete. Ampak, toliko jih je in je potem
                  čisto vseeno, ali sedi v Velenju, ali sedi v Lenartu, ali sedi v Murski Soboti.
                  Bistvo je, da bo sodil in da bo dobro sodil. Res pa je, da bi bilo dobro tudi to,
                  da bi ga stimulirali za to. V prejšnjem mandatu smo imeli mehanizme stimuliranja
                  sodnikov, so imeli kar nekaj dodatkov, ki so bili odvisni od količine in kvalitete
                  njihovega dela in da so predsedniki sodišč lahko to uporabljali. Kako jih boste
                  danes stimulirali? Zakaj pa bi šel soditi v ta oddelek, zakaj bi se ukvarjal z
                  Zidarjem? Ni razloga, če lahko sodi v zadevi tatvina kokoši, kjer je storilec
                  eksaktno znan, ker jim ga policija pripelje na kraj. ... / oglašanje iz dvorane/ S
                  kurami vred!</p>
               <p>Ta nabor sodnikov, o katerem govorite, je enak; tak, kakršen je. Pustite ga tam,
                  kjer je, dajte mu zahtevne primere in omogočite si seveda predvsem to, da jih
                  boste lahko nagradili. To je bistvo, ampak sedaj jih ne morete več, ko ste jih
                  "nabili na plafon". To je štos zadeve! Nabor sodnikov nikakor ne bo rešil zadeve.
                  Potovanja po Sloveniji – ja, kako ste jih opravili? Tisti iz Belih Vod bo še vedno
                  moral potovati v Celje ali kako, če ga boste dali v specializirani oddelek. Zakaj
                  pa, če lahko v Velenju? Primer prinesite k njemu, primer, o katerem bo sodil,
                  prinesite k njemu. In tisto, kar je najpomembnejše, bom še enkrat ponovil: sodna
                  stroka je proti. Ne morete jim vsiliti tega. Bi res rabili dve novi ustavi na
                  področju sodstva, da bi lahko sodnika prisilili v nekaj. Ne morete jih prisiliti
                  in ste neučinkoviti, ne boste nič naredili na ta sistem! Prisluhnite jim. Konec
                  koncev vi govorite o Sodnem svetu kot o organu, institutu, ki ga je treba ne vem
                  kako spoštovati.</p>
               <p>No, pa ga potem spoštujte! Hvala lepa.</p>
            </sp>
            <sp xml:id="SDZ5-Redna-27-2011-04-20.sp111">

               <speaker>PODPREDSEDNIK FRANCE CUKJATI:</speaker>

               <p>Hvala lepa.</p>
               <p>Gospod Petan.</p>
            </sp>
            <sp xml:id="SDZ5-Redna-27-2011-04-20.sp112">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Ta dva zakona, ki sta v bistvu dvojčka, o sodniški službi in o sodiščih sta
                  tipična primera sedanjega časa. Boljše primerjave ne more biti. Stroka pravi: ne;
                  minister ali Vlada: ja, točno to mora biti. Proti so sodniki, mislim da tudi
                  sodniško društvo, Vrhovno sodišče ali Sodni svet – saj je v končni fazi vseeno, to
                  so pač neki organi te sodniške stroke in vsi so proti. Ni še tako dolgo, ko smo v
                  teh klopeh poslušali, kako je to stroko treba poslušati, spoštovati, kako si ji ne
                  sme rušiti prioritete, kako je "oh in sploh", sedaj pa kar naenkrat njihova beseda
                  nič ne velja. Minister, ministrstvo rine kot buldožer z glavo skozi zid in zato
                  sem dejal, da je to tipičen primer sedanjega časa. Tako je tudi na drugih
                  področjih, kjer ni socialnega dialoga, ni se treba pogovarjati, Vlada gre kot
                  buldožersko skozi zid, potem se pa čudijo, da so referendumi, in o tem obveščajo
                  naše goste, ki prihajajo v Slovenijo. Ne vem, predstavnik spodnjega doma
                  angleškega parlamenta je prvo, kar je vprašal opozicijsko stranko, ko smo se
                  sestali z njimi, da kako pa to, da imate toliko referendumov pa o nekem
                  pokojninskem sistemu? Ja, kdo ga informira? Vladni predstavniki, češ, kako grdi
                  smo v opoziciji, ker hočemo nekaj. Ko smo jim razložili, da gre Vlada z glavo
                  skozi zid, jim je bilo malo bolj jasno. In to je tipični primer sedanjega časa.
                  Razumel bi, da ste pač pripravili tak predlog, O. K., zakaj pa ne, potem so vam
                  pač iz sodniške stroke povedali, da bi bil drug predlog boljši. Ne vem, lahko bi
                  ta predlog, umaknili ali kakorkoli. Vsaj poslušali bi jih! Ne, tu pa ne! Tipičen
                  primer sedanjega časa: če si nekdo nekaj v Vladi zamisli, potem je treba iti do
                  konca, ne glede na žrtve, ne glede, ali je cela stroka proti.</p>
               <p>Sedaj me zanima nekaj, kako si predstavniki Vlade predstavljate, da bo taka zadeva
                  uspešna, če pa je cela stroka proti. Razumem, da so posamezniki, da komu ne
                  ustreza, to še razumem. O. K., nekomu ne ustreza. Tukaj pa čisto vsi, Vrhovno
                  sodišče, sodniško društvo – kaj pa vem, kdo vse je bil – vsi so bili proti. Kako
                  bo taka zadeva uspešna? Ni šans! Sedaj bi imeli štiri takšne specializirane ekipe,
                  verjetno na štirih različnih krajih. Do zdaj pa ste eno skušali skupaj spraviti,
                  pa je niste mogli. Ena ni šla, štiri pa bodo šle! Jaz si tega ne znam
                  predstavljati. Bi še do neke mere razumel, da se zavzemate za decentralizacijo, za
                  disperzijo, če bi to šlo generalno, ampak poglejte, zakaj pa potem pri policijskih
                  upravah in porodnišnicah skušate ravno obratno. Tam pa jih posekati na terenu in
                  združiti, skoncentrirati. Kakšna je potem tu razlika?! Nekaj je hudo narobe, ne
                  gre za koncentracijo niti ne gre za disperzijo, ampak kako komu prija. In ker ste
                  si vi zamislili, da boste tri policijskega uprave ukinili, jih boste ukinili.
                  Potem do neke mere razumem gospoda Kontiča, ki je vložil predlog, da bi bila v
                  Velenju namesto v Slovenj Gradcu. Popolnoma ga razumem... / oglašanje iz dvorane/
                  Ali dodatno še. On bi dal še dodatno, ampak recimo, da se on s tisto drugo ne
                  ukvarja. Očitno je neka težnja, da se je tam nekaj pokazalo, da je treba na terenu
                  imeti. Ampak vi pa niste konsistentni, nimate istih pristopov na vseh področjih.
                  Če velja za eno področje, bi približno veljalo tudi za drugo.</p>
               <p>Nikakor se pa pri tem ne morem strinjati, da če boste namesto zdaj enega, ki ga
                  niste mogli skupaj spraviti, imeli štiri takšne ekipe, da bo nabor večji. Ja, od
                  kod?! Ali jih boste z zakonom uredili?! Ne gre, nekaj ne gre skupaj. Če za enega
                  niste mogli skupaj spraviti, kako jih boste za štiri?! To meni ne gre skupaj.
                  Resda bolj po kmečko razmišljam, ker sem s podeželja, ampak vseeno, pravijo, da
                  kmečka pamet tudi nekaj šteje. Ne gre mi skupaj, kako bi zdaj samo zaradi tega,
                  ker boste v zakonu napisali, da bodo štiri ekipe, štiri na štirih področjih, imeli
                  večji nabor kot zdaj, ko ste imeli na enem mestu. Ne gre skupaj. S kmečko logiko
                  to ne gre skupaj, pa mislim, da tudi v praksi ne bo šlo skupaj, razen če ne boste
                  kaj posebnega pogruntali.</p>
               <p>Pravite, da je to ravno v smislu boja proti kriminalu, kriminaliteti in
                  delinkvenci in za tiste najhujše zadeve. Ampak, kje pa je tu garancija, če boste v
                  zakon napisali, da bodo namesto enega oddelka, ene ekipe zdaj štiri? Da boste pa
                  zdaj bolj uspešni, če pri eni niste bili. Ne gre skupaj! Ne gre.</p>
               <p>Še nekaj. Ko govorite o uspešnosti. Ne znam si predstavljati, kako bi lahko bili
                  uspešni, če pa imamo takšne procese, kot smo jim bili priča v zadnjem času, recimo
                  proti Erjavcu, predsedniku stranke, prej pa ministru, zaradi ministrovanja. Ko je
                  že bila obtožnica napisana, takšna, da so verjetno vrabčki čivkali, da nekaj ne
                  špila, ker je bilo verjetno vse skupaj politično motivirano. Taki procesi ne
                  morejo biti uspešni, razen če gre za statistiko, da je proces končan, pa se
                  odkljuka. To je druga stvar, ampak dokler se bodo takšni procesi vodili po
                  sodiščih in se bo temu dajalo največji epilog, tako dolgo v sodstvu nekaj ne bo
                  moglo štimati. Ni šans, ker to je politična zadeva! Pa če bo še zaprto, to je še
                  sploh fino! Da zapremo proces, da je potem idealno področje za domišljijo, če
                  hočemo, in za nakladanje, če hočemo, in za obtoževanje kar tako, mimo, zato ker
                  nismo videli. To je za bujno domišljijo. In v današnjem času zapirati procese za
                  tiste najtežje – ampak ne za vse, samo za nekatere, nekateri pa bodo odprti.
                  Verjetno bodo dokumenti curljali ven že prej, preden bo tisti sodnik dobil
                  obtožnico, za nekoga bodo že nekateri mediji posvečeni in bodo že objavili. Ampak,
                  če bo pa obtoženi tisti predlog potem objavil na svoji spletni strani – hopa, zdaj
                  pa ga bomo zaprli, kako si on to upa! Neki mediji pa to lahko objavijo. Dokler bo
                  v sodstvu takšno stanje, govorim splošno – ne konkretno ta, konkretno oni –, tako
                  dolgo ne boste uspešni in vam ne bo nič pomagalo, če boste imeli 50 takšnih
                  oddelkov, 50 takšnih ekip, nič ne bo šlo skozi, zato ker tu očitno nekdo drug vodi
                  kolo. Če anulirate sodnike, sodniško društvo, Vrhovno sodišče, Sodni svet, če vam
                  nekaj dopovedujejo, pri vas pa to nič ne šteje, ampak šteje verjetno kaj drugega,
                  kakšno politično priporočilo, tako dolgo vam nič ne pomaga spreminjanje zakonov v
                  tem smislu, da boste namesto enega oddelka imeli štiri disperzirane. Ne bo! Tudi
                  nabora sodnikov ne boste imeli večjega, niti slučajno vsega ne morete z zakonom
                  pridobiti, to smo že v prejšnjem sistemu ugotovili, da če smo spremenili zakon,
                  stvar še vedno ni špilala, če ni bilo vseh ostalih komponent zraven, ki to
                  omogočajo, od nadzora naprej. Ne bo šlo, samo s spremembo zakona bo težko. Treba
                  bo tudi še kaj drugega narediti.</p>
               <p>Zato se meni ta oba zakona, ta, ki ga zdaj obravnavamo, pa še potem drugi o
                  sodiščih, ki sta nekakšna dvojčka, ne zdita primerna, čudna se mi zdita – če
                  ministrstvo anulira ali ne upošteva celotne stroke. Razen, če hočete s tem
                  povedati, da je stroka nekako drugače motivirana, da ne sprejme ničesar. To je pa
                  druga zadeva, če hočete to povedati, samo potem je treba to jasno povedati, ampak
                  nisem čisto prepričan, da bi tako enotni bili.</p>
               <p>Tako jaz teh dveh predlogov ne bom podprl. Hvala lepa.</p>
            </sp>
            <sp xml:id="SDZ5-Redna-27-2011-04-20.sp113">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Še vidim roke. Odpiram ponovno prijavo za razpravo o 4. členu in amandmaju
                  k temu členu.</p>
               <p>Gospod Jerovšek, izvolite. Gospod Anderlič, vas bom kar uvrstil, kot da je uspela
                  prijava.</p>
               <p>Gospod Jerovšek, izvolite.</p>
            </sp>
            <sp xml:id="SDZ5-Redna-27-2011-04-20.sp114">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Glejte, mi smo mnogokrat kritični do učinkovitosti sodstva, vendar v tem momentu
                  in pri tej zadevi pa moramo stopiti na stran sodnikov in sodstva, ki upravičeno
                  opozarjajo na skrite namene ministrstva, kako diskreditirati sodnike in sodstvo,
                  ko imamo na mizi dva zakona, ki prinašata rešitve, za katere vemo, da ne bodo
                  uspele in bodo potem sodniki na podlagi teh zakonov deležni nove kritike in novih
                  obtožb. Imamo zakon, ki skuša blokirati normalno sojenje v zadevah gospodarskega
                  kriminala in hudih kaznivih dejanj in korupcije in tako naprej.</p>
               <p>Prej je gospod državni sekretar govoril, da so bili prej prehudi kriteriji za
                  sodnike. Sodniki imajo pravosodni izpit in se znotraj sodišč lahko specializirajo
                  in izobražujejo, to jim mora biti stalni namen. Ali bodo sedaj sodili morda, ne
                  vem, mašinisti ali kdo – tako kot je bilo takoj po vojni, ko so bili senati, ki so
                  obsodili ljudi, in pribočniki, ki so narekovali sodbe sodnikom. To verjetno ne bo
                  več uvedeno nazaj.</p>
               <p>Zaradi tega še enkrat poudarjam, to novelo zakona in naslednji zakon, kolegice in
                  kolegi, je treba iz teh razlogov, da zaščitimo integriteto sodstva, da bodo
                  sodniki – tisti, ki imajo dober namen, in večina jih je takšnih –, lahko sodili po
                  normalnih pogojih in da bodo tudi sodili. Hvala.</p>
            </sp>
            <sp xml:id="SDZ5-Redna-27-2011-04-20.sp115">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anderlič, izvolite.</p>
            </sp>
            <sp xml:id="SDZ5-Redna-27-2011-04-20.sp116">

               <speaker>ANTON ANDERLIČ:</speaker>

               <p>Lepo pozdravljeni!</p>
               <p>Slišali smo, da to ne gre skupaj, da se s tem želi narediti še mnogo slabšega v
                  sodstvu, pravosodju v celoti in tako naprej, kot je bilo to do zdaj; da itak ni
                  učinkovitosti, kar je seveda najbrž bil lapsus, tudi da ne pride do nobenih resnih
                  obsodb; poglejte, kako se končujejo nekateri procesi, in podobno.</p>
               <p>Kot je meni znano in kot razumem, je lahko tudi kdo, ki je tožen, oproščen ali da
                  se sodba odvije drugače, kot so tožniki predvidevali. Tudi zase verjamem, da bo
                  jutri dokazano, da ste se zmotili, ko ste me tožili in ste zahtevali zaprto
                  sojenje in smo ga komaj odprli. Ampak, to je seveda vaša stvar. Iz leta 2007,
                  seveda govorim. Ampak res verjamem, da se ne bo merilo učinkovitost sodstva po
                  tem, da je učinkovito samo, če me bodo obsodili, ne pa, če me bodo oprostili,
                  zaradi tega, ker dokazov za kakršnokoli obtožbo ni, vsaj tako sem trdno prepričan
                  in iz podatkov je mogoče sklepati.</p>
               <p>In to je tisto, kar je pravzaprav ključno pri tej stvari. Vi tukaj, v tej dvorani
                  obtožujete, sodite, analizirate in seveda kritizirate uspešnost ali neuspešnost
                  celotnega sistema, brez da bi pogledali in želeli prisluhniti predlogom, ki se
                  predlagajo, če pravite: ne deluje, niste uspešni. Vlada to ugotovi, predlaga
                  rešitve in vi rečete, da tega pa ne. Kaj želite dokazati? Da je bolje, da ni
                  učinkovito, da ni uspešno, da se ne zaključujejo primeri in da karkoli se
                  predlaga, je samo za neko zavestno podaljševanje postopkov in nerazreševanje
                  stvari ali pa nedokončanje procesov, ko gre za najtežji gospodarski kriminal in
                  druge oblike kriminala. To pa res ne gre skupaj.</p>
               <p>Če je dejstvo – in argumenti so bili tukaj povedani, da bi z nekaterimi
                  spremembami, ker ne gre samo za te štiri oddelke namesto enega, ampak gre za
                  stvari, ki jih je tukaj tudi državni sekretar razlagal, in zapisane so in tako
                  naprej. In če res verjamete, da je treba narediti take pogoje v sodstvu, da bodo
                  sodniki neodvisni, v okviru svojih zakonskih pristojnosti opravljali svoje delo in
                  ga tudi naredili. Jaz se ne spuščam v to, ali kdo želi iti iz Velenja v Celje na
                  sodišče, ali iz Novega mesta v Brežice in tako naprej. Sam itak ne razumem tega,
                  da lahko vsak državni uslužbenec, javni uslužbenec, pa velja to tudi za sodnike,
                  reče, da se ne bo premaknil od tu, ker mu je boljše, kot vi pravite, da sodi
                  kurjim tatovom tukaj, kot da se ukvarja z resnimi vprašanji. Verjamem, da so –
                  tudi in predvsem – sodniki odgovorni, usposobljeni in da želijo učinkovito
                  opravljati svoje delo in tudi graditi kariero ter s tem, ko se lotevajo in se
                  prijavljajo tudi na take razpise in na tako organizacijo, kot je predvidena,
                  najbrž uresničujejo svoje življenjske vizije, da bodo sodniki in da bodo po
                  hierarhiji napredovali in da bodo znotraj tega sistema tudi ustrezno plačani.
                  Tukaj sedaj mešati zadevo, da je kar neka struktura ljudi v pravosodju, ki se raje
                  zadovoljijo s sto evri manj plače zato, da jim ni treba soditi o zahtevnih
                  zadevah, se mi zdi, da se dela krivica. To posploševanje in vse skupaj meče slabo
                  luč na cel sistem. Pa ni res! Trdno sem prepričan, da je znotraj pravosodja mnogo
                  stvari, ki se izboljšujejo, ki so pa bile že v mnogem delu tudi sedaj že ustrezne
                  in urejene in je bilo delo učinkovito in odgovorno. Mi tukaj, v Državnem zboru
                  preprosto ne smemo prispevati k temu, da dajemo vtis v javnosti, da je itak vse
                  narobe, da smo neučinkoviti, da nismo s prvo spremembo, z drugo spremembo zakonov
                  – tudi v preteklosti so se zakoni menjali. Ampak jaz sem pri vsaki stvari, ki je
                  prišla v proceduro, verjel, da gre za to, da se bo neka zadeva izboljšala. In tudi
                  v tem primeru mislim. Odločno zavračam to, da se kar na povprek namiguje, kako se
                  to vse dela samo zato, da se ščiti neke skupine, neke posameznike, ki so – kako je
                  že bilo rečeno v uvodni predstavitve ene poslanske skupine, da se ščiti s tem
                  gospodarske prestopnike ali kršitelje zakona, ki so itak podporniki te vladajoče
                  koalicije. In pravijo, v naših vrstah takih ni. Pa saj ne govorimo tukaj o vrstah
                  kriminalcev, ali tistih, ki kršijo zakon, ki prihajajo z leve, desne, s Štajerske,
                  Dolenjske in tako naprej, ampak samo o tem govorimo, kako tiste, ki ne spoštujejo
                  zakonov, ki jih kršijo, ki povzročajo kriminal take ali drugačne vrste, kako
                  morajo priti pred roko pravice in se morajo te stvari na koncu tudi
                  zaključiti.</p>
               <p>Seveda sem pa proti temu, da mi tukaj zahtevamo od pravosodja, da čisto vsak
                  postopek, ki se začne z obtožnim predlogom ali z nekim postopkom, da je na koncu
                  to že dokaz, da je nekdo kriv in da bo obsojen in da samo tako se lahko meri to
                  pravosodje. To bi bilo zelo slabo sporočilo in vsak, ki išče pravico na sodišču
                  tudi v drugih postopkih, najbrž verjame v to, da ima prav, pa mnogokrat tudi ne
                  uspe s svojimi zahtevki pred sodniki, ker očitno temu ni tako, da bi lahko vsemu
                  pritegnilo.</p>
               <p>Zato pri tem amandmaju, ki je na mizi, ne vidim bistvene izboljšave, da bi
                  prispeval k temu, da bi resnično – in če vam je za to, da bo pravosodje
                  učinkovito, da se bodo postopki končevali, to je po mojem najbistvenejši problem,
                  da predolgo trajajo, da se ne dokončajo in tako naprej in tako naprej, da mnoge
                  stvari tudi zastarajo, to se mi zdi sila problematično. In če je nam vsem do tega,
                  potem poslušajmo – jaz verjamem, da bo državni sekretar pripravljen še enkrat, ker
                  ima Vlada tudi še čas za razlago, da pojasni, ali imamo tisti, ki podpiramo ta
                  zakon, prav ali ne, da se bodo s temi ukrepi razmere izboljšale. In vse, kar je
                  treba v zvezi s tem reči, je po mojem mnenju to. Vse ostalo pa je resnično treba
                  zavrniti, kajti javna beseda, recimo temu, najbolje stoječi politični stranki po
                  javnomnenjskih anketah verjetno en del javnosti verjame. Lahko da so goreči
                  navijači, pa a priori verjamejo, ampak problem je v tem, ker se ta dvom seje kar
                  na povprek. In to ni prav. Jaz ga ne želim.</p>
               <p>In gospod Petan, jaz le upam, da po tistih vaših vehementnih izjavah takrat leta
                  2007, ker danes sem ponovno pogledal klipinge, kako ste se izrekli takrat, ko ste
                  me ovajali, da boste tokrat razočarani in da se proces ne bo končal z obsodilno
                  sodbo, ampak z oprostilno, ampak o tem kdaj drugič.</p>
            </sp>
            <sp xml:id="SDZ5-Redna-27-2011-04-20.sp117">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati?</p>
               <p>Izvolite, gospod Škrlec.</p>
            </sp>
            <sp xml:id="SDZ5-Redna-27-2011-04-20.sp118">

               <speaker>BOŠTJAN ŠKRLEC:</speaker>

               <p>Hvala lepa, gospod predsedujoči.</p>
               <p>Verjetno je vendar treba še enkrat ponoviti, čeprav ta tematika dejansko sodi bolj
                  pod naslednjo točko kot pod to. S tem zakonom se uvaja na sodišču specializacija.
                  Specializacija je vsesplošno priznana kot koristna, kadar gre za zadeve, ki
                  odstopajo po svoji zahtevnosti. Gospodarski kriminal, o tem ni nobenega dvoma niti
                  v strokovni javnosti, čeprav včasih imam občutek, da se tudi tukaj ne razumemo, da
                  sodi v kategorijo zahtevnejših zadev; tako po specifiki znanja, kot po specifiki
                  obdolžencev, kot tudi po specifiki, ki je posledica obeh kategorij, to je
                  procesnega vodenja teh postopkov. Zaradi vsega tega se specializacija pri pregonu
                  tovrstnih kaznivih dejanj, ki so za našo družbo gotovo ena najbolj škodljivih,
                  uvaja na vseh ravneh pregona kaznivih dejanj. Začne se na policiji, ko je
                  ustanovljen Nacionalni preiskovalni urad, ki je specializiran predvsem za takšne
                  zadeve, nadaljuje se na tožilstvu, kjer obstaja specializirana skupina za pregon
                  tovrstnega kriminala in jutri bomo govorili o tem, kako želimo to skupino
                  okrepiti. Ta zakon, ki je danes pred vami, nosi to specializacijo tudi na sodišče.
                  Prvi poskus je bil leta 2009 s tistim specializiranim oddelkom, ki je bil tako
                  zelo kritiziran in naša ugotovitev je, da zaradi logističnih in izvedbenih težav,
                  ki so nastale zaradi specializacije na enem samem kraju v Republiki Sloveniji in
                  potem s sojenjem po vseh sedežih sodišč, kjer pripad takšnih zadev je, in predvsem
                  tudi zaradi zelo zaostrenih formalnih pogojev za prijavo v takšno skupino, ni bilo
                  zadosti kandidatov, ki bi tem zahtevam ustrezali. To nadgrajuje, ta model
                  približujemo sodnikom, lajšamo kriterije, ki so bolj formalne narave in ostaja
                  tisti osrednji kriterij, ki je usposobljenost za sojenje v takih zadevah.</p>
               <p>Specializacijo na tem področju podpirajo vsi. Danes je bilo večkrat poudarjeno, da
                  je celo sodstvo proti temu, kar je v tem zakonu. To ne drži natanko. Sodni svet je
                  povedal, da se z načeli in s cilji zakona strinja. Sodniško društvo samo je
                  poudarilo, da so oni sami že pred leti predlagali uvedbo specializiranega oddelka,
                  pa takrat ideja ni bila sprejeta. Seveda bi sodstvo rabilo in želelo več časa za
                  razmislek o tem, ampak Vlada ocenjuje, da tega časa preprosto ni. Gospodarski
                  kriminal, s katerim se soočamo, je tak, da zahteva ukrepanje, in ta predlog, ki ga
                  imate pred seboj, nudi rešitev za učinkovito ukrepanje, ukrepanje v obliki
                  specializacije na sodiščih. Ta specializacija je sedaj na štirih lokacijah, ne
                  zaradi tega, ker bi bilo štiri oddelke lažje ustanoviti kot enega, ampak zato, da
                  bo sodnikom lažje. Namreč, pri debatah o tem, naj sodnik sodi tam, kjer je, pa naj
                  zadeve pridejo k njemu, se odpira vprašanje, kaj je pa s tožilcem. Ker potem pa
                  tožilec mora potovati po celi državi in to je tudi problem, s katerim se tožilstvo
                  sooča, tako da te rešitve niso tako preproste, kot se včasih rado predstavlja.</p>
               <p>Stimulacija teh sodnikov obstaja, če so bili instrumenti z nagrajevanjem po
                  dodatku za povečan obseg dela v prejšnjem mandatu ocenjeni za tako uspešen s
                  strani nekaterih danes, potem verjamem, da bo stimulacija, če govorimo samo o
                  finančni, v obliki plač vrhovnega sodnika, kar je pravzaprav najvišja plača, ki jo
                  v sodstvu mogoče doseči, gotovo še bolj učinkovita. Tako stimulacijo ta zakon
                  predvideva za te sodnike. Ti sodniki bodo dejansko sodili najtežje zadeve, tudi
                  zadeve, ki so najbolj medijsko izpostavljene, tudi zadeve, kjer so najbolj
                  zahtevne v smislu organizacije sojenja, glede na to, da gre po navadi za visoko
                  izobražene storilce, ki seveda s pridom izkoriščajo vse možnosti, ki jim jih zakon
                  daje za izmikanje sojenja. Nikakor ni cilj tega zakona delati dodatne ovire v
                  sojenju. Če bi se strinjal s tem, kar je bilo danes povedano, da so pravzaprav
                  obstoječi sistemi O. K. in da tukaj pravzaprav pustimo, da se specializacija
                  izvede v okviru obstoječega, potem ne vem, če je današnje stanje tako, zakaj imamo
                  izredne seje o zadevah, ki so zastarale. Cilj tega zakona je namreč ravno to, da
                  se zagotoviti sojenje v razumnem roku; sojenje ne zgolj v razumnem roku, sojenje,
                  ki bo hitro in ki bo v skladu s tem, kaj ta gospodarski kriminal kot nevarnost
                  predstavlja za družbo. Sodniki, ki bodo te zadeve sodili, bodo namreč delali zgolj
                  te zadeve. To pomeni, da sodniku, ki bo tako zadevo sodil v tem oddelku, ne bo
                  treba skrbeti za redni pripad, desetih, dvajsetih običajnih kaznivih dejanj, ki
                  jih po sodnem redu in po načelu naravnega sodnika mora obravnavati tudi v razumnem
                  času. Ta sodnik se bo koncentriral na eno sojenje in bodo temu primerni tudi
                  razpisi glavnih obravnav in procesno vodstvo – s tem ko govorim o procesnem
                  vodstvu, govorim o tem, da se bo zadeva obravnavala, dokler se ne bo končala. To
                  je cilj, ki ga zasledujemo, in možnosti, ki jih dajemo sodnikom s tem zakonom, so
                  možnosti, ki jim bodo to omogočale.</p>
               <p>Zaradi tega tisti, ki danes govorijo, da ta zakon ni potreben in da je slab, v
                  bistvu zatrjujejo, da je stanje na pregonu gospodarskega kriminala, tako kot je,
                  pravzaprav dobro. S tem se osebno ne morem strinjati, tudi Vlada se s tem ne
                  strinja. Mislimo, da je tukaj potrebno narediti korak naprej in če so bili koraki
                  naprej storjeni na področju odkrivanja in na področju pregona, počasi, pa vendar
                  kot kaže da, je seveda treba zagotoviti vse pogoje, da bodo ti koraki naprej
                  mogoči tudi na področju sojenja.</p>
               <p>Ta zakon, ki je pred vami, in ta zakon, ki je na programu pod naslednjo točko
                  dnevnega reda, te možnosti prinašata. Hvala lepa.</p>
            </sp>
            <sp xml:id="SDZ5-Redna-27-2011-04-20.sp119">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o tem amandmaju k 4. členu? Ugotavljam, da ne želi, zato
                  zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
                  glasovanj, pol ure po prekinjeni 10. točki dnevnega reda. S tem prekinjam to točko
                  dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O SODIŠČIH V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga zakona. Besedo
                  ima Boštjan Škrlec, državni sekretar na Ministrstvu za pravosodje.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp120">

               <speaker>BOŠTJAN ŠKRLEC:</speaker>

               <p>Hvala lepa, gospod predsednik. Spoštovane poslanke in poslanci!</p>
               <p>Dovolite mi, da predstavim vsebino sprememb Zakona o sodiščih, ki je označen z
                  novelo J. O tem smo že precej govorili tudi pod prejšnjo točko, a vendar je treba
                  povedati, da gre za vsebinsko osrednjo točko sprememb organizacije sodišč. Vlada
                  je namreč kot eno pomembnih političnih prioritet določila učinkovit pregon in tudi
                  sojenje v zadevah gospodarskega kriminala, zlasti ko gre za najzahtevnejše oblike
                  tega kriminala. Z namenom, da se omogočijo institucionalne kapacitete sodiščem za
                  sojenje v teh zadevah, ki naj zagotavljajo optimalno hitrost odločanja, predvsem
                  pa tudi optimalno usposobljenost sodnikov na način, da bodo specializirani za
                  obravnavo teh kaznivih dejanj, se je Vlada odločila pripraviti novelo Zakona o
                  sodiščih. To sicer ni edini razlog, zaradi katerega je pred vami ta novela. O
                  ostalih bom govoril v nadaljevanju, je pa pomembno, da se na začetku najprej
                  dotaknemo tega osnovnega vprašanja, zakaj je pomembna nadgraditev obstoječega
                  modela specializacije v obliki oddelka za sojenje v teh zadevah.</p>
               <p>Kot veste, je Državni zbor z zadnjo novelo istega zakona sprejel ureditev, ki je
                  predvidevala oblikovanje enega takega oddelka na Okrožnem sodišču v Ljubljani. Ta
                  model je temeljil na izhodišču, da se opravi dodelitev sodnikov v ta oddelek
                  izključno na osnovi njihovega interesa za tako dodelitev. Na podlagi prijave
                  sodnika na razpis je potem ustrezen postopek izpeljal Sodni svet, po izbiri pa se
                  je sodnika prerazporedilo oziroma razporedilo v tak oddelek. Praksa je pokazala,
                  da interes sodnikov do določene mere sicer obstaja, da pa do realizacije te
                  dodelitve v oddelek iz različnih razlogov ni prišlo oziroma je bilo to oteženo.
                  Bilo je nekaj sistemskih ovir, med drugim tudi zelo ostra zahteva po pravnomočni
                  oceni sodniške službe, ki ne sme biti starejša od šestih mesecev in ki mora
                  vsebovati oceno, da izpolnjuje sodnik pogoje za hitrejše napredovanje ali celo za
                  izjemno napredovanje. Bilo pa je tudi nekaj ovir čisto praktične narave, kajti
                  sodniki, ki bi se želeli dodeliti v ta oddelek in bi delovali na različnih
                  sodiščih, kamor so izvoljeni, bi morali biti mobilni, kar pomeni, da bi morali
                  biti na sodišču, kateremu zadeva pripade, to pa pomeni, pri katerem je tožilstvo
                  vložilo ustrezen obtožni akt ali zahtevo za preiskavo. Pri tem se je izpostavilo
                  vprašanje stroškov, vprašanje bivanja takega sodnika, čisto operativno vprašanje
                  zagotavljanja varnosti, prostorskih pogojev, administrativne pomoči in podobno.
                  Vse to je sodnike odvračalo od tega, da bi se odločali za dodelitev v tak mobilni
                  oddelek.</p>
               <p>Ministrstvo je večkrat ponavljalo razpise, objavljenih je bilo skupno pet razpisov
                  in ker na podlagi teh razpisov se ni dalo zaključiti zadostnega števila dodeljenih
                  sodnikov tega oddelka, smo se odločili, da gremo v nadgraditev tega modela.
                  Nadgraditev v smislu, da sodniki lahko ostanejo dodeljeni v ta oddelek, kar
                  pomeni, da se za dodelitev v oddelke lahko poteguje katerikoli sodnik, da pa je po
                  drugi strani smiselno, da zmanjšamo tveganja, ki so povezana z oddaljenostjo
                  kraja, kjer se bo izvajala obravnava, od oddaljenosti, kjer sodnik sicer dela ali
                  živi. Tako smo se odločili za vzpostavitev štiri oddelkov namesto enega, in sicer
                  na območju štirih sodišč, kjer je sedež višjih sodišč. Kot veste, imamo v
                  Sloveniji štiri višja sodišča in na teh sedežih bodo v bodoče delovali tudi takšni
                  oddelki, in sicer na okrožnih sodiščih takih sodišč. Gre za Ljubljano, Koper,
                  Celje in Maribor.</p>
               <p>Nadgraditev gre še v eni smeri, in sicer v smeri širitve teh oddelkov. Gre za
                  približanje oddelkov tistim sodnikom, ki na teh območjih že delajo, zato smo se
                  odločili za kombinacijo dodelitve in razporeditve sodnikov. Razporeditev pomeni,
                  da odločitev o uvrstitvi ta oddelek sprejme predsednik sodišča, ki po zakonu
                  skladno s sodnim redom vsako leto sprejme razpored dela, s katerim sodnika
                  razporedi na posamezna pravna področja. Po tej ureditvi, ki jo predlagamo, bo
                  torej predsednik sodišča opravil to razporeditev z letnim razporedom, seveda v
                  ustreznem razmerju s številom mest, ki so predvidena za razporejene sodnike, in
                  številom mest, ki so predvidene za tako imenovane dodeljene sodnike.</p>
               <p>Nadgraditev dosedanjega modela se kaže še v eni smeri, in sicer pri določanju
                  kriterijev, ki bodo podlaga za določitev stvarne in krajevne pristojnosti teh
                  oddelkov. Predlagamo tako imenovani kataloški kriterij, torej natančno navedbo
                  kaznivih dejanj, za katere bo pristojen ta oddelek oziroma ti štirje oddelki. S
                  tem se odpravljajo možni spori o pristojnostni pa tudi sicer dvomi o tem, da bi
                  lahko bila tudi diskreditacija tistih, ki bi odločali, oziroma diskriminacija
                  tistih, ki bi odločali o tem, ali bo nekdo zadevo prejel v reševanje v tak
                  oddelek.</p>
               <p>Poleg organizacije oddelka nosi zakon še nekaj dodatnih novosti. Eden je mehanizem
                  znižanja nagrade sodnemu izvedencu, kadar svoje delo opravlja z zamudo. Drugo je,
                  obveznost upravljavcev uradnih evidenc, registrov in javnih knjig in drugih, da
                  brezplačno in nemudoma posredujejo podatke izvedencem. S tretjim pa se širi
                  pristojnosti predsednika sodišča v zadevah sodne uprave, ko ima večjo možnost
                  uvajanja nadzora nad opravljanjem tovrstnih zadev. Hvala lepa.</p>
            </sp>
            <sp xml:id="SDZ5-Redna-27-2011-04-20.sp121">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in
                  pravosodje kot matično delovno telo. Za predstavitev poročila odbora dajem besedo
                  predsedniku dr. Vinku Gorenaku.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp122">

               <speaker>DR. VINKO GORENAK:</speaker>

               <p>Hvala lepa.</p>
               <p>Tudi ta predlog zakona je odbor obravnaval na isti seji, to je na 31., 6. aprila
                  2011. Predlagatelj – Vlada, avtor skrajšanega postopka oziroma naročnik – Kolegij
                  predsednika Državnega zbora.</p>
               <p>Odbor je bil predhodno seznanjen z mnenjem Zakonodajno-pravne službe, Komisije
                  Državnega sveta za državno ureditev, mnenjem Sodnega sveta in z dopisom Kazenskega
                  oddelka Vrhovnega sodišča Republike Slovenije.</p>
               <p>Predstavnik predlagatelja minister Zalar je povedal to, kar je smiselno pravkar
                  povedal tudi državni sekretar. Gospa Kraljeva, Zakonodajno-pravna služba, pa je
                  povedala, da so pomanjkljivosti zakona, ki so bile navedene v njihovem mnenju,
                  odpravljene z vloženimi amandmaji. Državni svet je zakon podprl, Sodni svet, gospa
                  Vesna Pavlič Pivk, pa je v obrazložitvi negativno mnenje tudi obrazložila.
                  Skratka, zakona Sodni svet tudi v tem primeru ne podpira.</p>
               <p>Na predlog poslanca gospoda Jerovška je odbor najprej razpravljal o tem, ali je
                  zakon sploh primeren za nadaljnjo obravnavo ali ni, koalicijski poslanci so njegov
                  predlog zavrnili. V nadaljevanju smo imeli na razpolago amandmaje, amandmajev je
                  toliko, da bi verjetno porabil 5 minut časa, pa nima smisla, da jih naštevam,
                  vendar amandmaje je odbor v celoti sprejel.</p>
               <p>V skladu s 128. členom je potem odbor tudi glasoval in amandmaji so bili sestavni
                  oziroma so sestavni del poročila, v katerem pa je priloga zakon kot celota z
                  amandmaji. Hvala.</p>
            </sp>
            <sp xml:id="SDZ5-Redna-27-2011-04-20.sp123">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine nepovezanih poslancev bo predstavil mag. Franc
                  Žnidaršič.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp124">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, spoštovani predstavnik vlade, kolegice in
                  kolegi!</p>
               <p>Z zadnjo novelo Zakona o sodiščih je bila posodobljena organizacija vodenja in
                  upravljanja sodišč, preoblikovanje sodniških normativov, določanje ustreznega
                  števila sodnikov na posameznem sodišču ter organiziranje specializiranega oddelka
                  za sojenje v zahtevnejših zadevah organiziranega in gospodarskega kriminala,
                  terorizma, korupcijskih in drugih kaznivih dejanj, ki terjajo posebno
                  usposobljenost in izkušenost.</p>
               <p>Nezadostna zasedenost razpisanih mest specializiranega oddelka, ki naj opravlja
                  delo na teh posebnih, zahtevnejših primerih na enem mestu, ni rodilo ustreznega
                  rezultata, zato zakonodajalec s predlaganim zakonom povečuje možnost za
                  učinkovitejše delo specializiranih oddelkov na štirih sodiščih. Razlog za
                  predlagano nadgradnjo in krepitev institucionalne kapacitete sodišč za sojenje v
                  najzahtevnejših primerih, zadevah, je v tem da se število tovrstnih kaznivih
                  dejanj v zadnjem času močno povečuje, tako rekoč povsod v državi.</p>
               <p>Cilj zakona je ustanovitev specializiranih oddelkov sodišč, ki opravljajo te
                  preiskave in sodijo v zahtevnejših zadevah, določitev starostne meje za prenehanje
                  statusa sodnega izvedenca, sodnega cenilca in sodnega tolmača po vzoru določil, ki
                  veljajo za sodnike, državne pravobranilce in državne tožilce, pospešitev sodnih
                  postopkov v zadevah, v katerih sodelujejo sodni izvedenci, ter v izvršilnih
                  zadevah za izterjavo denarnih terjatev, dopolnitev nekaterih določb uveljavljenih
                  s prvim zakonom, glede na ugotovitve delovne skupine za implementacijo novele
                  Zakona o sodiščih, ki jo je minister za pravosodje ustanovil z namenom učinkovite
                  izvedbe določb zakona 1, zagotavljanje enakomernejše obremenjenosti okrajnih
                  sodišč znotraj območja okrožja, potem krepitev nadzornih mehanizmov v okviru
                  opravljanja zadev sodne uprave, širitev pristojnosti predsednika višjega in
                  okrožnega sodišča, učinkovitejše opravljanja zadev sodne uprave in tako dalje.</p>
               <p>Kljub temu da bo zakon terjal nekaj 100 tisoč evrov dodatnih sredstev za njegovo
                  izvajanje, poslanska skupina zakon podpira, ker mislimo, da je najbolj pomembno,
                  da se čim prej in hitreje rešujejo primeri opisane narave, katerih zgodnejši
                  epilog bi povrnil zaupanje državljanov v pravno državo, ki je sedaj zelo majhno.
                  Hvala lepa.</p>
            </sp>
            <sp xml:id="SDZ5-Redna-27-2011-04-20.sp125">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanske skupine Socialnih demokratov bo predstavil Miran Potrč.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp126">

               <speaker>MIRAN POTRČ:</speaker>

               <p>Gospod predsednik Državnega zbora, državni sekretar, kolegice in kolegi!</p>
               <p>Spremembe in dopolnitve Zakona o sodiščih so povezane s spremembami in
                  dopolnitvami Zakona o sodniški službi. Zaradi tega naše ugotovitve, ki smo jih ob
                  prejšnjemu zakonu povedali, veljajo tudi za ta zakon.</p>
               <p>Posebej bi pa rad povedal, da je nekorektno poudarjanje, po kakšnem vrstnem redu
                  se ta zakon obravnava v Državnemu zboru. Na predlog Vlade smo namreč poslanke in
                  poslanci koalicije na matičnem delovnem telesu predlagali spremembo vrstnega reda
                  in najprej obravnavali zakon o sodiščih, šele nato zakon o sodniški službi, vendar
                  pri pripravi služba, ko je določala vrstni red, na to ni bila posebej pozorna. Res
                  je, da bi lahko na to opozorili na kolegiju poslanci koalicije, enako je res, da
                  bi na to lahko opozorili tudi poslanci opozicije, ker so vedeli, da takšna
                  pripravljenost obstaja, ne pa, da danes govorijo o tem, da je bilo to namenoma
                  narejeno zaradi tega, da bi se zmanjšal pomen tega zakona in prikrilo, da
                  pravzaprav zakonodaja nima tistega cilja, ki ga deklarira, to je večja
                  učinkovitost dela v pravosodju.</p>
               <p>Drugo, kar bi rad povedal, je trditev, da se s tem zakonom želi zagotoviti oteženo
                  delo, komplikacije pri prenosu pristojnosti in več kaznivih dejanj, ki naj bi
                  zastarala, ker gre za interes koalicije, da dejanja zastarajo, saj gre za ljudi,
                  ki so blizu njej. Kako je to izmišljeno, bi se dalo videti iz dela zakona, ki
                  dopolnjuje in dela bolj učinkovit nadzor nad sprotnim in pravočasnim reševanjem
                  sodnih zadev. Zakon ima tri, štiri člene, ki izrecno pooblaščajo predsednika
                  sodišča, na katerem se opravlja sojenje, in tudi višjega sodišča, da sproti
                  spremlja in ocenjuje, ali vsi procesi potekajo v skladu z zakonom in ali se
                  zagotavlja učinkovitost sojenja in na ta način onemogoča in otežuje zastaranje, ne
                  pa, da bi zastaranje bilo kakor koli zaželeno.</p>
               <p>To končno velja tudi za bolj odgovorno delo izvedencev in sodnih cenilcev, ki so
                  pomemben člen v obravnavi težjih kaznivih dejanj, pri katerih se zahteva redno
                  dejanje mnenj v roku, ki je določen, če ne, pa denarne sankcije oziroma manjše
                  plačilo za opravljeno delo, kar tudi stimulira hitrejše reševanje sodnih
                  sporov.</p>
               <p>Zato, prosim, je neprijazno poslušati izmišljene trditve o tem, da ni temeljni
                  cilj zakona, kar smo poudarili že pri zakonu o sodniški službi, da želimo s
                  spremembami zagotoviti večjo učinkovitost. Ta se kaže tudi na ta način, da bi bilo
                  mogoče odstraniti ovire, ki so bile pri zakonu o sodiščih 1 neustrezno ocenjene,
                  da bo namreč z organiziranjem enega specializiranega oddelka pri Okrožnem sodišču
                  v Ljubljani že rešena pripravljenost sodnikov, da to mesto zasedejo. Praksa je
                  pokazala, da je to bilo precenjeno, enako je praksa pokazala, da so nekatere
                  ovire, ki so zahtevale pravnomočno oceno zelo uspešne sodniške službe in znanje
                  tujega jezika, takšne, da so oteževale uresničevanje interesa in možnosti, da se
                  sodniki prijavljajo – upamo, da bo to odpravljeno. Prav gotovo je pa res, da bo
                  mnogo lažje opravljati to sodniško službo v specializiranem oddelku, če bodo ti
                  oddelki v Ljubljani, Kopru, Celju in Mariboru in ne samo v Ljubljani, kakor so
                  bili doslej.</p>
               <p>Verjamem, da ima predlagani zakon za cilj in namen, da pospeši učinkovitost
                  delovanja pravosodnega sistema, posebej v okviru najtežjih kaznivih dejanj, ki
                  bodo v teh specializiranih oddelkih opravljene, in mislim, da bi bila naša
                  dolžnost, da mu takšno željo damo tudi na pot, ne pa... / znak za konec
                  razprave/... neupravičeno razvrednotimo. Hvala.</p>
            </sp>
            <sp xml:id="SDZ5-Redna-27-2011-04-20.sp127">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp128">

               <speaker>JOŽEF JEROVŠEK:</speaker>

               <p>Hvala lepa, spoštovani gospod predsednik. Državni sekretar, kolegice, kolegi!</p>
               <p>Še enkrat moram poudariti, da današnja zakonska dvojčka obravnavamo v napačnem
                  vrstnem redu. Mislim, da bi tehnologijo dela Državnega zbora, če ni nekih posebnih
                  namenov, vodstvo Državnega zbora in tudi Vlada in vsi lahko toliko obvladali, da
                  bi to v smiselnem vrstnem redu obravnavali. Zaradi tega je dvom o tem, da ni tukaj
                  skritih namenov, absolutno upravičen.</p>
               <p>Tokratne novele Zakona o sodiščih v Poslanski skupini SDS ne ocenjujemo pozitivno.
                  Zakon uvaja štiri nove specializirane oddelke pri okrožnih sodiščih na sedežih
                  višjih sodiš v Celju, Kopru, Ljubljani in Mariboru za sojenje v zahtevnejših
                  zadevah organiziranega in gospodarskega kriminala, terorizma, korupcijskih in
                  drugih kaznivih dejanj. Sodniki na teh oddelkih naj bi sodili na podlagi
                  izključne, stvarne in krajevne pristojnosti specializiranih oddelkov za vsa
                  kazniva dejanja, za katera bo obtožni akt vložilo pristojno državno tožilstvo,
                  pristojno oziroma specializirano za pregon najzahtevnejših kaznivih dejanj.</p>
               <p>Na prvi pogled deluje takšen namen in obrazložitev všečno in pozitivno. Ob tem pa
                  moramo vedeti, da predstavlja tokratna novela zakona popravni izpit ministra in
                  Vlade, popravni izpit za klavrno propadlo novelo istega zakona, s katero je v letu
                  2009 Vlada ustanovila specializiran oddelek pri Okrožnem sodišču v Ljubljani za
                  sojenja o najzahtevnejših zadevah. Specializirani oddelek nikoli ni zaživel.
                  Slovencem danes in v tem trenutku ni treba, da bi s pomočjo popravnega izpita
                  učenec, Vlada ali pa ministrstvo, prišel do ocene zadostno, ampak potrebujemo
                  učinkovitost sodstva. Dobro oceno iz tega predmeta učinkovitost sodstva in ozadje
                  predlaganja tega zakona in intenca sedanje oblasti gre popolnoma v drugo smer od
                  uspešnosti sodstva. V tem, kakšna je intenca tega zakona, smo si enotni s Sodnim
                  svetom, Kazenskim oddelkov Vrhovnega sodišča in sodniškim društvom. Čeprav Vlada
                  sedja predvideva štiri specializirane oddelke, pa je jasno, da bi uveljavitev
                  zakona prinesla mnogo organizacijskega dela, ki bi zavrlo reševanje zadev, mnoge
                  zadeve bi zastarale, zato stroka zakon vidi kot oviro in ne kot rešitev. Plediramo
                  na kolegice in kolege poslance, da se zavedo, kako potrebno je, da ne miniramo
                  sodnikov in sodnega sistema v reševanju najzahtevnejših sodnih zadev. Ovirajo
                  zaradi tega, ker zakon o sodiščih že sedaj omogoča uvedbo specializiranih oddelkov
                  in vse to poudarja tudi Sodni svet, zato ni potrebna novela zakona, pustimo
                  sodišča in sodnike, da bodo lahko aktivno delali.</p>
               <p>Zaradi takšnih namenov v ozadju smo očitno dobili od Vlade v parlament tudi
                  tehnološko slabo pripravljen zakon. Zato smo na odboru sprejeli oziroma
                  koalicijska večina je sprejela 23 koalicijskih amandmajev na 39 členov zakona. To
                  se pravi, več kot vsak drugi člen je bil tehnološko ali pa vsebinsko neprimeren in
                  ga je bilo treba popravljati; ob tem, da so ta isti zakon pisali že pred dvema
                  letoma. Kot smo rekli, mi ne vidimo nekega dobrega namena v tem, da se kar naprej
                  nekaj spreminja, se kaže goloba na strehi, se obljublja sedaj, da bo sodstvo
                  učinkovito, hkrati pa se s tem blokira sodstvo. Žal te metode, ki so se intenzivno
                  uporabljale v prejšnjem sistemu za blokiranje nečesa in propagando, sedanja oblast
                  ponavlja tudi pri teh dveh zakonih. Hvala lepa.</p>
            </sp>
            <sp xml:id="SDZ5-Redna-27-2011-04-20.sp129">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Vito Rožej.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp130">

               <speaker>VITO ROŽEJ:</speaker>

               <p>Hvala lepa za besedo, spoštovani predsednik, državni sekretar, kolegice in
                  kolegi!</p>
               <p>Pred nami je ponovno Predlog zakona o spremembah in dopolnitvah Zakona o sodiščih
                  in gre za nadgradnjo obstoječega modela, ki je bil vzpostavljen. Predvsem pa
                  novela dokončno, zanesljivo zagotavlja začetek dela posebnih oddelkov, ki bi s
                  svojim delom lahko pričeli že letos jeseni. V Poslanski skupini Zares – nova
                  politika nas veseli, da skratka prihaja do te operacionalizacije novele, ki je
                  bila, kot je bilo omenjeno, sprejeta že pred dobrim letom in pol. Glavni in
                  pomemben cilj vzpostavitve teh oddelkov je predvsem učinkovitost sojenja v zadevah
                  gospodarskega kriminala. Vsi smo se izza te govornice strinjali, da je to ena od
                  prioritet in tudi prioriteta te vlade je in v Poslanski skupini Zares jo seveda
                  podpiramo. Malo je bilo slišati idej, kako do tega priti in kar je treba tudi
                  povedati, da kdor bo pozorno bral magnetogram z matičnega delovnega telesa, bo
                  ugotovil, da se tudi Sodni svet, ta stroka, ki je bila tukaj večkrat po nemarnem
                  omenjena, strinja s tem. O določenih tehničnih rešitvah pa seveda Vlada in Sodni
                  svet nista uspela najti skupne besede.</p>
               <p>Vsem nam je torej v interesu, da se postopki v zvezi z gospodarskim kriminalom
                  končajo v doslednem času, da se storilce ne samo preganja, tudi kaznuje, da se
                  skratka postopki končajo. Slišati je bilo, da že veljavni zakon ustrezno ureja to
                  problematiko, da pa se na sodiščih ne izvaja ustanavljanje posebnih oddelkov za
                  zahtevnejše oblike kriminala. Zakaj zdajšnji sistem tega ne omogoča? Ker obstoječi
                  model temelji izključno na soglasju posameznega sodnika za dodelitev v ta posebni
                  oddelek in interesi za to so seveda tudi obstajali, dejanske dodelitve v oddelek
                  pa se niso izvršile zaradi mnoštva sistemskih ovir, ki smo jih, recimo, reševali
                  tudi z novelo zakona, ki je bila v okviru prejšnje točke dnevnega reda. Te so,
                  recimo, vprašanje stroškov bivanja sodnika, mobilnost sodnikov in tako naprej.
                  Konec koncev to niti ni pomembno, pomembno je, da končnega rezultata skratka ni
                  bilo. Nova ureditev in novost, ki jo ta nova ureditev prinaša, je ta, da teh
                  oddelkov ne bo, je samo en oddelek,ampak štirje, kot je bilo že omenjeno, v
                  Ljubljani, Mariboru, Kopru in Celju. Ne gre samo za to, da bi na več mestih
                  ustanavljali te oddelke, predvsem je treba tudi te oddelke približati sodnikom, ki
                  na teh območjih že živijo in delajo. Gre torej za kombinacijo dodelitve in
                  razporeditve sodnikov. Razporeditev pomeni, da odločitev o uvrstitvi v ta oddelek
                  sprejme predsednik sodišča. Predsednik sodišča po zakonu in po sodnem redu vsako
                  leto sprejme ta letni razpored dela, s katerim razporedi sodnike na posamezna
                  pravna področja. O razporeditvi odloča predsednik sodišča, o dodelitvi pa Sodni
                  svet.</p>
               <p>Nadgraditev dosedanjega modela določa tudi kriterije, ki bodo podlaga za določitev
                  stvarne in krajevne pristojnosti teh specializiranih oddelkov. Natančno so
                  določena kazniva dejanja, za katera bo pristojen ta oddelek oziroma ti štirje
                  oddelki, in s tem se odpravljajo mogoči spori o pristojnosti.</p>
               <p>V poslanski skupini Zares – nova politika bomo novelo zakona podprli, ker smo
                  prepričani, da bo pripomogla s svojimi rešitvami k učinkovitejšemu in hitrejšemu
                  reševanju zadev oziroma primerov na področju gospodarskega kriminala. Enako pa
                  velja tudi za novelo, ki smo jo obravnavali pod prejšnjo točko dnevnega reda;
                  skratka, novelo Zakona o sodniški službi, ki je, kot je bilo že omenjeno, s to
                  tesno povezana. Hvala lepa.</p>
            </sp>
            <sp xml:id="SDZ5-Redna-27-2011-04-20.sp131">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Gvido Kres.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp132">

               <speaker>GVIDO KRES:</speaker>

               <p>Hvala za besedo, gospod predsednik. Spoštovana kolegica oziroma kolegici,
                  spoštovani kolegi!</p>
               <p>S cilji in načeli, ki naj bi jih zasledoval Predlog zakona o spremembah in
                  dopolnitvah Zakona o sodiščih, se zagotovo strinjamo prav vsi, vprašanje pa je,
                  ali bomo s trenutnimi predlogi sprememb dejansko dosegli to, kar je navedeno. Ali
                  bodo stalne spremembe dejansko privedle do učinkovitejših postopkov? Ali so tudi
                  ti novi stroški upravičeni? Po drugi strani pa vsi vemo, da se sodni postopki
                  vlečejo leta in leta, da se obravnave prestavljajo in tako naprej. Zato seveda
                  podpiramo vsak nov pristop, ki bi izboljšal to dinamiko in kvaliteto dela.</p>
               <p>V Slovenski ljudski stranki nas nekoliko čudi, da obema zakonoma nasprotujeta tako
                  Sodni svet, kot tudi Kazenski oddelek Vrhovnega sodišča Republike Slovenije,
                  predlagatelj pa na vkljub temu vztraja s takšno obliko zakona. Oba tudi navajata,
                  da sta imela vse premalo časa za proučitev predlogov zakonov in pripravo pripomb,
                  pa vendar gre za dve visoko usposobljeni instituciji, ki imata zelo strokoven
                  pogled na problematiko. Na ta način sta bili hote ali nehote izločeni iz procesa
                  podajanja pripomb, da bi predlagatelj upošteval tudi njune pripombe. Morda potem
                  tudi ne bi bilo treba tekom obravnave amandmirati kar 20 od manj kot 40 členov
                  zakona zaradi pripomb Zakonodajno-pravne službe Državnega zbora. Pa vendar vsem
                  dejstvom navkljub smo v Slovenski ljudski stranki tisti, ki smo najbolj
                  zaskrbljeni nad delovanjem pravne države pri nas. Kajti, prav ta občutek, da
                  zakoni ne veljajo za vse enako, da se nekateri bolj enaki med enakimi, vzbujajo v
                  državljankah in državljani apatijo do politike, in to prav v časih, ko bi morali
                  vsi skupaj nekoliko bolj pod drobnogled vzeti prav vsa dejanja in vse dele vladnih
                  služb in ministrstev, pa tudi učinkovitost in smiselno kritik opozicije.</p>
               <p>Priznati si moramo, da v ureditvi materije, o kateri govorimo, stanje ni dobro,
                  kaj šele optimalno. Iz takšnega, nekoliko laičnega pogleda smo bili naklonjeni
                  spremembam, kajti držijo navedbe, da se število primerov gospodarskega kriminala
                  povečuje, in naša sodišča trenutno z učinkovitostjo ne sledijo temu trendu.
                  Statistika uspešnosti sodnih obsodb, ne glede na škodo, ki jo tovrstni kriminal
                  povzroča slovenskemu gospodarstvu, pa je ne samo zaskrbljujoče, temveč celo
                  alarmantno. Seveda pa naj bi drugačni organiziranosti sodišč in sodniških služb
                  sledilo tudi racionalno obnašanje. Tako prisluhnite opozorilom tako Sodnega sveta
                  kot ostalih strokovnjakov, da dodatnih administrativnih komplikacij, ki bi
                  prinašale nove stroške, ne potrebujemo.</p>
               <p>Slovenski ljudski stranki po temeljiti presoji spremembam, ki si jih je zamislilo
                  Ministrstvo za pravosodje, ne bomo nasprotovali, kajti na njih je odgovornost, da
                  nekaj poskusijo spremeniti na bolje, vendar ga zaradi številnih odprtih vprašanj
                  in pomislekov o predlogih obeh zakonov tudi ne moremo podpreti. Ali je takšen
                  način pravi, ali bo resnično prinesel izboljšanje predvsem na področju pregona
                  gospodarskega kriminala, je resnično težko oceniti. Zatorej naj vladajoča
                  koalicija sprejme odgovornost za rešitev, ki jo predlaga pravosodno ministrstvo.
                  Toda šele izvajanje obeh zakonov praksi, predvsem pa številke o uspešnosti čez
                  leto ali dve po uveljavitvi zakona bodo povedale, ali jim je to uspelo. Hvala
                  lepa.</p>
            </sp>
            <sp xml:id="SDZ5-Redna-27-2011-04-20.sp133">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo
                  predstavil Anton Urh.</p>
            </sp>
            <sp xml:id="SDZ5-Redna-27-2011-04-20.sp134">

               <speaker>ANTON URH:</speaker>

               <p>Hvala za besedo, gospod predsednik. Vse navzoče lepo pozdravljam!</p>
               <p>S predlogom nove ureditve Zakona o sodiščih se nadgrajuje koncept organizacije
                  sodišč v smislu zadnje sprejete novele tega zakona, ki je določila organiziranje
                  enega specializiranega oddelka za sojenje o zahtevnejših zadevah organiziranega in
                  gospodarskega kriminala, terorizma, korupcijskih in drugih kaznivih dejanj. Razlog
                  za predlagano nadgradnjo, po kateri bi namesto enega specializiranega oddelka
                  dobili štiri, je predvsem v tem, da statistika kaže, da se število kaznivih dejanj
                  s področja gospodarskega kriminala, ki jih preiskujeta policija in Nacionalni
                  preiskovalni urad, v zadnjem času močno povečuje. Ker se bo tako povečalo število
                  sodnikov, ki bodo sodili v omenjenih zadevah, je pričakovati, da bodo sodni
                  postopki hitrejši in učinkovitejši. Slednje pa je odvisno tudi in predvsem od
                  ustrezne usposobljenosti in izkušenosti posameznega sodnika, ki bo na ta oddelek
                  razporejen oziroma dodeljen.</p>
               <p>Ne glede na ta prispevek novele, ki po oceni naše poslanske skupine nedvomno vodi
                  k uspešnejšemu delu sodišč v teh vedno pogostejših kaznivih dejanjih, ki postajajo
                  pereč problem v naši družbi, je treba dodati, da je kvalitetna realizacija pregona
                  ključen predpogoj za končni, sodni epilog posameznega postopka. Torej, če želimo
                  problem gospodarskega in organiziranega kriminala ter korupcije uspešno
                  preganjati, izkoreniniti oziroma vsaj omiliti, je ključnega pomena odgovorno,
                  strokovno in učinkovito delo vseh v postopku udeleženih in pristojnih organov,
                  vključno s Komisijo za preprečevanje korupcije. Piko na i pa postavi komunikacija
                  in sinhronizacija dela vseh pristojnih organov.</p>
               <p>Poleg te največje spremembe je Ministrstvo za pravosodje pripravilo še nekaj
                  novosti, ki tudi po našem prepričanju pomenijo prispevek k hitrejšim in
                  učinkovitejšim sodnim procesom. Tako v naši poslanski skupini pozdravljamo način,
                  kako bodo sodni izvedenci stimulirani za pravočasno pripravo izvedenskih
                  mnenj.</p>
               <p>Dodaten prispevek k pospešitvi sodnih postopkov pomeni tudi sprememba člena, ki
                  zavezuje upravljavce uradnih evidenc, da posredujejo zahtevane podatke izvedencem
                  in cenilcem najkasneje v roku 8 dni.</p>
               <p>Da bi se postopki v izvršilnih zadevah odvijali hitreje, zakon predvideva možnost
                  prenosa izvršb s sodišč, ki jih pestijo sodni zaostanki na manj obremenjena
                  sodišča. Zadeve bodo prej zaključene, kar bo, poleg izboljšanja sodne statistike,
                  privedlo tudi do poplačil upnikov in posledično zmanjšanja plačilne
                  nediscipline.</p>
               <p>Za kvalitetno delo sodišč in uresničevanje načela pravne države so potrebni tudi
                  ustrezni nadzorni mehanizmi. S tem zakonom se uvaja možnost notranjega preverjanja
                  reševanja posamezne zadeve s strani predsednika sodišča in hierarhična kontrola
                  poslovanja nižjih sodišč s strani predsednikov sodišč višje stopnje.</p>
               <p>Poslanci Poslanske skupine DeSUS bomo novelo podprli, saj prinaša spremembe in
                  novosti, ki bodo po naši oceni lahko prispevale k boljši dinamiki in kvaliteti
                  dela v sodnih dvoranah. Hvala lepa.</p>
            </sp>
            <sp xml:id="SDZ5-Redna-27-2011-04-20.sp135">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavila mag. Sara
                  Viler.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp136">

               <speaker>MAG. SARA VILER:</speaker>

               <p>Spoštovani gospod predsednik, poslanke in poslanci, predstavniki Vlade!</p>
               <p>Ministrstvo za pravosodje z vedno novimi zakonskimi rešitvami poskuša ukrepati
                  oziroma zajeziti naraščajoča najhujša kazniva dejanja. Kljub prizadevanjem
                  ministrstva omenjene zakonske rešitve ne prinašajo nobenih bistvenih izboljšav
                  oziroma se slednje niti ne realizirajo v praksi, kot se je to zgodilo pri prejšnji
                  noveli Zakona o sodiščih in Zakona o sodniški službi. Ni dvoma, da so spremembe v
                  sodstvu nujne. Prav tako je tudi slovenska javnost pričakuje obsodbo odgovornih za
                  kazniva dejanja v odmevnih sodnih procesih, kot so na primer Čista lopata,
                  Istrabenz in tako naprej.</p>
               <p>Zadnja novela Zakona o sodiščih, ki je omogočala dodelitev sodnikov v
                  specializirani oddelek, je dopuščala, da se sodniki samostojno na podlagi prijave
                  odločajo o prerazporeditvi v ta oddelek. Ta ureditev se je izkazala za popolnoma
                  neustrezno, saj med sodniki ni bilo pretiranega interesa. Naravnost smešno je, ko
                  navaja predlagatelj zakona v oceni stanja, da se odpravljajo ostri pogoji za
                  dodeljevanje sodnikov v specializiran oddelek, to sta pravnomočna ocena sodniške
                  službe o izpolnjevanju pogojev za hitrejše ali izjemno napredovanje in pogoj
                  aktivnega znanja vsaj enega svetovnega jezika, da v praksi ta dva pogoja
                  izpolnjuje le manjše število sodnikov. Obravnavani zakon torej daje pristojnost
                  predsedniku sodišča, da razporeja sodnike v specializirani oddelek, v skladu z
                  letnim razporedom.</p>
               <p>Glede na to, da zakon posega v organizacijo in delo sodnikov, nas ne čudi
                  nepodpora predlaganim spremembam s strani Sodnega sveta, češ da je sodnike težko
                  animirati za sojenje v kazenskih zadevah in da bi bilo mogoče pristopiti k
                  reševanju te problematike na drugačen način in v okviru možnosti, ki jih že sedaj
                  ponujata zakon o sodiščih in zakon o sodniški službi. Ni nam jasno, zakaj sodniki
                  nasprotujejo tej noveli, saj zakon ne nazadnje določa tudi ustrezno nagrajevanje
                  sodnikov za čas, ko bodo razporejeni v specializiran oddelek. Navedeni argument
                  Sodnega sveta zato enostavno ne drži. Zakaj natančno se sodniki kljub statistiki,
                  ki kaže naraščanje števila najhujših kaznivih dejanj, še vedno niso ustrezno
                  kadrovsko organizirali, se predstavnica Sodnega sveta na pristojnem odboru ni
                  izrekla.</p>
               <p>Predlagani zakon med drugimi določa mehanizme za znižanje nagrad sodnim izvedencem
                  v primeru kršitve rokov za izdajo izvedenskega mnenja. Naj ob tem v Poslanski
                  skupini SNS opozorimo, da glede delovanja sodnih izvedencev ni problem samo
                  prekoračitev rokov za izvedeniško delo, temveč se pri njihovem delu pojavlja tudi
                  problem, da določeni sodni izvedenci, na primer s področja spolnih napadov na
                  otroke, v rednem delovnem času v institucijah, kjer so zaposleni, izvajajo obenem
                  tudi samostojno dejavnost sodnega izvedenca. V zvezi s tem smo na ministra za
                  pravosodje tudi naslovili poslansko pobudo za spremembo pravilnika o sodnih
                  izvedencih in sodnih cenilcih.</p>
               <p>Zakon po našem mnenju ne prinaša ustreznih rešitev, ki bi omogočile uresničevanje
                  načela učinkovitega sojenja, pravice do sojenja brez nepotrebnega odlašanja ter
                  hitrejše reševanje zadev, saj problemi v sodstvu izhajajo iz temeljev sodnega
                  sistema, ki ga predstavljajo sodniki. To je trajni mandat sodnikov, ki med drugim
                  povzroča neangažiranost, nekakovostno sojenje, izdajanje pristranskih odločb in
                  tako dalje.</p>
               <p>Zato Poslanska skupina SNS zakona o spremembah in dopolnitvah Zakona o sodiščih in
                  z njim povezanega zakona o spremembah in dopolnitvah Zakona o sodniški službi ne
                  bo podprla. Hvala.</p>
            </sp>
            <sp xml:id="SDZ5-Redna-27-2011-04-20.sp137">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
                  Gumzar.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp138">

               <speaker>MILAN GUMZAR:</speaker>

               <p>Hvala za besedo, gospod predsednik. Lep pozdravljeni še enkrat!</p>
               <p>Sodišče je organ, ki ima pravico soditi in odločati o drugih pravnih zadevah.
                  Takšna je definicija sodišča v Slovarju slovenskega knjižnega jezika. Vsak od nas
                  ima verjetno v sebi lastno predstavo o tem, kaj si predstavlja pod pojmom sodišče.
                  Prepričan pa sem, da imamo pri teh predstavah temeljito skupno točko oziroma
                  asociacijo sodišča, da so sodišča varuh zakonitosti in organ za sankcioniranje
                  tistih, ki kršijo zakone, čeravno nekateri v tej dvorani mislijo drugače. Sodišča
                  morajo učinkovito, nepristransko, v razumnem roku razsoditi v številnih primerih.
                  Ti primeri so lahko relativni in enostavni ali pa tudi ne. Tako kot se razvija
                  celotna družba, se tudi kriminalna dejanja in kriminalci skozi čas spreminjajo in
                  pomembno je, da je v novonastalih razmerah za izzive prilagojen tudi sodni
                  sistem.</p>
               <p>Pred nami je Predlog zakona o spremembah in dopolnitvah Zakona o sodiščih, ki ga
                  je v paketu z novelo zakona o sodiščni službi pripravilo Ministrstvo za
                  pravosodje. Temeljni namen predloga zakona je nadgraditi koncept specializiranega
                  oddelka sodišča, ki opravlja preiskave in sodi v zahtevnejših zadevah
                  organiziranega in gospodarskega kriminala, korupcije, terorizma in drugih podobnih
                  kaznivih dejanj. Potrebe po institucionalni nadgradnji kapacitete sodišč, ki
                  sodijo v teh zadeva, izhajajo iz dejstva, da se število tovrstnih kaznivih dejanj
                  močno povečuje, in ob spoznanju, da obstoječa ureditev z enim specializiranim
                  oddelkom pri Okrožnem sodišču v Ljubljani v praksi ni zaživela. Predlog novele
                  tako predvideva razširitev števila sodišč s specializiranimi oddelki z enega na
                  štiri, in sicer v Celju, Kopru, Ljubljani in Mariboru.</p>
               <p>Sodniki specializiranih oddelkov bodo po kriteriju izključne, stvarne in krajevne
                  pristojnosti oddelkov ter ob upoštevanju navezave na stvarno pristojnost državnega
                  tožilstva, pristojnega za pregon najzahtevnejših oblik kaznivih dejanj, pristojni
                  za vsa kazniva dejanja, ki so tudi kataloško našteta v zakonu, Lahko ugotovimo, da
                  takšna ureditev, ki vzpostavlja hitro in enostavno merilo za dodelitev za
                  dodelitev specializiranih oddelkov vnaprej odpravljata možne dvome in spore v
                  pristojnosti.</p>
               <p>V Poslanskem klubu Liberalne demokracije Slovenije verjamemo, da določbe novele
                  Zakona o sodiščih glede specializiranih oddelkov sodišč, skupaj s spremembami
                  Zakona o sodniški službi dajejo trdnejšo podlago za že uspešnejši pregon
                  najzahtevnejših oblik kaznivih dejanj.</p>
               <p>Predlog spremembe zakona pa prinaša tudi nekatere druge spremembe, ki bodo
                  pospešile postopke pred sodišči in enakomernejše obremenila okrajna sodišča
                  znotraj okrožij. Tako zakon določa mehanizem za znižanje nagrade sodnih izvedencev
                  v primeru zamud pri pripravi izvidov in mnenj, kar je posledica ugotovitve, da je
                  dolgotrajnost sodnih postopkov pogosto posledica dejstva, da sodni izvedenci
                  izvida oziroma mnenja ne izdelajo v roku, ki jih je določilo sodišče. Širijo se
                  pristojnosti predsednikov sodišča in sodišča na višji stopnji v smeri krepitve
                  samostojnosti položaja predsednika sodišča in upoštevanju načela smotrnejšega
                  delovanja slovenskih sodišč. Predlagana novela Zakona o sodiščih skupaj z novelo
                  Zakona o sodniški službi predstavlja še enega v vrsti ukrepov za učinkovit boj
                  proti organiziranemu in gospodarskemu kriminalu.</p>
               <p>V Poslanskem klubu Liberalne demokracije Slovenije ocenjujemo, da so predlagane
                  spremembe zakona potrebne, sistemske in naslavljajo konkretne potrebe iz vsakdanje
                  prakse slovenskih sodišč ter bodo prispevale k kvalitetnejšemu in bolj
                  učinkovitejšemu sodstvu, zato bomo zakon tudi podprli.</p>
            </sp>
            <sp xml:id="SDZ5-Redna-27-2011-04-20.sp139">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo predstavitev stališč poslanskih skupin. Prehajam na razpravo o členih
                  in vloženih amandmajih, ki jo bomo opravili na podlagi pregleda vloženih
                  amandmajev z dne 20. 4. 2011.</p>
               <p>Prehajamo k 2. in 36. členu. Ker je amandma k 2. členu vsebinsko povezan z
                  amandmajem istega predlagatelja k 36. členu, bomo o njih razpravljali skupaj. V
                  razpravo dajem 2. in 36. člen ter amandma Poslanske skupine SDS k tema dvema
                  členoma. Želi kdo razpravljati?</p>
               <p>Dr. Vinko Gorenak, prosim.</p>
            </sp>
            <sp xml:id="SDZ5-Redna-27-2011-04-20.sp140">

               <speaker>DR. VINKO GORENAK:</speaker>

               <p>Hvala lepa.</p>
               <p>Ta zakon in amandma oziroma amandmaja sta temeljno povezana s prejšnjim zakonom,
                  ampak poglejte, zakon je pripravljal – kako se že reče? – cvet slovenskega
                  sodstva. Cvet slovenskega sodstva predstavljata minister in državni sekretar, vsaj
                  tako je prikazano, ampak poglejte, Zakonodajno-pravna služba nam pošlje 13 strani
                  gosto tipkanega teksta, ker pravi, kaj vse je narobe. Zakon ima 39 členov. Od teh
                  39 členov jih koalicija na odboru amandmira 20. Kaj je tu narobe? Kako je to
                  mogoče? To je približno tako, kot da skupina zdravnikov zdravi enega bolnika, pa
                  trdimo, kako vrhunski strokovnjaki ga zdravijo, imajo najmodernejšo tehniko in
                  zdravila, potem pa pacient umre. To je sicer tam mogoče, vendar v pravu pa naj ne
                  bi bilo tako.</p>
               <p>Mi smo pred časom obravnavali en zakon v Državnem zboru – govorim pa zato, da bi
                  primerjavo povedal –, in sicer zakon o integriteti in vsi iz koalicije so
                  povedali, kako je ta zakon najmodernejši, najboljši, kar sploh obstaja pod tem
                  soncem, ampak ne vem, zakaj imam zdaj na mizi 100 strani popravkov. 100 strani
                  popravkov. Kako je to mogoče? Odgovor je en sam: šlamparija in pa hand made –
                  tako, po domače narejena ta zgodba. Zato pa je tako.</p>
               <p>Kar se tiče tega zakona, je bilo danes v predstavitvah stališč poslanskih skupin,
                  in sicer Zares pravi, da je to nadgradnja obstoječega modela. Ja s tem se pa res
                  strinjam. Nadgradnja obstoječega modela, ki ne deluje. Obstoječi model ne deluje,
                  ker tisti oddelek v Ljubljani že 2 leti skuša koalicija oziroma minister in
                  sodstvo skupaj spraviti in ne deluje. Zdaj bomo pa nadgradili tisto, kar ne
                  deluje! To je tudi v redu zadeva. Nadgradiš neko slabo stvar, to pa je res v
                  redu.</p>
               <p>V stališčih je bilo veliko govora tudi v zvezi s tem amandmajem, kako morajo
                  sodišča soditi hitro in učinkovito. Da 90 podpisov lahko dobimo za takšno trditev.
                  To verjetno ni težava dobiti 90 podpisov, vsi bi se s tem strinjali. Ampak ta
                  zakon v povezavi z našim amandmajem, ki ga skuša izboljšati, pa pravzaprav sledi
                  nečemu drugemu – sledi temu, da bi se res lahko nekaj naredilo. To pa je, da bi
                  lahko na vseh slovenskih sodiščih, kjer obstajajo strokovnjaki – sodniki za to, ti
                  sodili najzahtevnejše primere, ne pa da jih uokvirjamo v štiri sodišča. Najprej
                  enega ne moremo skupaj spraviti, tudi državni sekretar je rekel: "Zdaj bo pa šlo."
                  Jaz ne razumem, kako bi zdaj šlo. Če iz cele Slovenije ministrstvo ni skupaj
                  spravilo oziroma sodišča niso skupaj spravila enega oddelka, to je ljubljanski,
                  kako bodo pa zdaj štiri? In če vzamemo tisto možnost, da bi v Celju, Kopru in
                  Mariboru to celo uspelo, ne vem, kako bi lahko uspelo v Ljubljani. Če se na
                  prejšnje razpise ni nihče prijavil, po kakšni logiki bi se pa zdaj na te razpise
                  prijavil? To je pa res nagradno vprašanje.</p>
               <p>Temeljni problem tega zakona je, da tisti, ki ga bodo izvajali, so proti. Ne samo
                  Sodni svet, Vrhovno sodišče in Sodniško društvo, tokrat se je oglasil celo
                  Kazenski oddelek Vrhovnega sodišča. Oni pravijo, da to ne bo šlo. In če nam tisti,
                  ki povedo, da to ne bo šlo, da to ne gre, da to ni mogoče, to povedo, minister gre
                  kot valjar po svežem asfaltu. Ampak to ni smiselno.</p>
               <p>Zato menim, da bi bilo najbolj učinkovito dejanje, poleg tistega o odstopu vlade,
                  v konkretnem primeru podpreti amandma, ki to ureja na način, kakršnega želijo
                  Sodni svet in Vrhovno sodišče – Kazenski oddelek pri Vrhovnem sodišču in ne
                  nazadnje Sodniško društvo. Ne jim vsiljevati nečesa, kar oni nočejo.Hvala
                  lepa.</p>
            </sp>
            <sp xml:id="SDZ5-Redna-27-2011-04-20.sp141">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?</p>
               <p>Jožef Jerovšek, prosim.</p>
            </sp>
            <sp xml:id="SDZ5-Redna-27-2011-04-20.sp142">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Zdaj je bilo že z več strani osvetljeno, kakšen zakon imamo pred sabo, kakšne so
                  možnosti, da bo zaživel, kakšno mnenje ima o tem zakonu in rešitvah celotna
                  sodniška in pravosodna stroka, Sodni svet, Kazenski oddelek Vrhovnega sodišča,
                  Sodniško društvo. In vsa mnenja so negativna. Vse to bi se dalo organizirati s
                  sedanjim zakonom, ki omogoča specializacijo, specializirane oddelke. Ni nobene
                  potrebe, da z novelo zakona narekujejo ogromno organizacijskih sprememb, ki bodo
                  blokirale delo sodišč in s tem omogočile zastaranje kaznivih dejanj gospodarskega
                  kriminala, kriminala belih ovratnikov, korupcijskih zadev. Terorizma k sreči za
                  enkrat v Sloveniji nimamo. Namen je ustaviti preganjanje kaznivih dejanj
                  gospodarskega kriminala in korupcije. In kar naprej v tem parlamentu sprejemamo
                  zakone, ki jih predlaga vlada in jih potem ne izvaja. Eden od takšnih je bila
                  novela Zakona o sodiščih, ki je v letu 2009 ustanovila specializiran oddelek pri
                  Okrožnem sodišču v Ljubljani za sojenje najhujših zadev gospodarskega kriminala.
                  Pomislite, to je kadrovsko najmočnejše sodišče. Gospod Zalar je bil dolgo
                  predsednik tega sodišča. To potem pomeni, da je na slepo ustanovil ta oddelek z
                  zakonom, kajti oddelek ni zaživel. Kako bodo zaživeli oddelki na treh sodiščih, v
                  Kopru, Mariboru in v Celju, ki so bistveno manjša, ki imajo bistveno manjšo izbiro
                  ljudi? To je norčevanje in zavlačevanje. In drugi takšen zakon, ki ga imam in ga
                  ravno obravnavam, postavil sem poslansko vprašanje ministru Vlačiču. 11. januarja
                  je stopil v veljavo Zakon o železniškem prometu, ki predvideva ustanovitev družbe
                  za investicije v železniško infrastrukturo in v zakonu piše, "s sedežem v
                  Mariboru". In minister mora v treh mesecih ustanoviti gospodarsko družbo. Rok je
                  potekel 11. aprila, minister pa nič! Ministra niti ni bilo takrat, ko se je
                  odgovarjalo na poslanska vprašanja...</p>
            </sp>
            <sp xml:id="SDZ5-Redna-27-2011-04-20.sp143">

               <speaker>PREDSEDNIK DR. PAVEL GANTAR:</speaker>

               <p>Kolega Jerovšek, amandma je k Zakonu o sodiščih...</p>
            </sp>
            <sp xml:id="SDZ5-Redna-27-2011-04-20.sp144">

               <speaker>JOŽEF JEROVŠEK:</speaker>

               <p>Ja, ampak moram intenco vlade ponazoriti ljudem. Kaj je intenca? Sprejeti zakone,
                  ki bodo kazali goloba na strehi in potem se ne zgodi nič.</p>
            </sp>
            <sp xml:id="SDZ5-Redna-27-2011-04-20.sp145">

               <speaker>PREDSEDNIK DR. PAVEL GANTAR:</speaker>

               <p>Predlagam pisno ali ustno poslansko vprašanje.</p>
            </sp>
            <sp xml:id="SDZ5-Redna-27-2011-04-20.sp146">

               <speaker>JOŽEF JEROVŠEK:</speaker>

               <p>In seveda slišim, da je zadaj tudi to, ker v zakonu piše, da je sedež tiste družbe
                  v Mariboru, hoče pa se prenesti v Ljubljano, centralizirati. In takšnih primerov
                  je cel kup. Jaz bi ministrstvu res predlagal, da se ukvarjajo s pozitivno prakso
                  spreminjanja zakonov, kjer lahko pomagajo, da bi pomagali pri odpravljanju
                  zavlačevanja, ki v tej družbi poteka skozi marsikatere organe. Če se že pride do
                  konca, se pa potem zgodi, primer v zadevi Elan, ko sodnik ni napisal sodbe. Ali pa
                  drug primer, gospoda Kovačiča je predsednik republike pomilostil.</p>
               <p>Ta vaša opcija striktno zasleduje, da ne sme biti nihče obsojen. Tudi če je sto
                  milijonov evrov odnesel, ni treba, da je obsojen, ga bomo zaščitili skozi
                  zakonodajo. In to ščitenje je nezaslišano, kako se ščiti. In ta opcija se ne
                  zavzema za resnico. Moram povedati, da je gospod Slapnik sedaj v tem času, ko sem
                  moral tukaj predstaviti zakone, organiziral nek komplot in je mene obtoževal z
                  lažmi glede orožja iz Ložnice. V tem času bi naj bil na soočenju, ko zastopam tu
                  tri zakone. In to je delo nekaterih poslancev te koalicije in tudi vlade. Seveda
                  moram ostro protestirati, da se z podlimi lažmi skuša obračunavati takrat, ko
                  človek ne more biti prisoten, ko ima tukaj delo v parlamentu.</p>
               <p>In sprašujem se, kako dolgo še, gospe in gospodje, predsednik parlamenta, saj se
                  nam vendar dogajajo čisto druge stvari, saj vendar navzven ta vlada ne kaže
                  sposobnosti operativnega vladanja. Ali se rešuje z zakoni, s katerimi se na
                  kardeljanski način pravi, zdaj bomo pa naredili spremembo in sedaj bo pa vse
                  dobro? Minister je že dvakrat ta izpit delal. Dvakrat. Enkrat je naredil
                  specializirani oddelek in takrat je kazal zdaj bomo imeli specializiran oddelek
                  zdaj pa je konec, smrt gospodarskemu kriminalu in korupciji. Med tem časom se je
                  zgodil gospod Thaler v sedanji koaliciji. Ampak en drugi primer ko so enega našega
                  poslanca obtoževali so novinarji kar naprej pisali gospod Thaler pa živi v senci
                  sedaj čeprav so novinarji iz The Times rekli, ni slučajno bil izbran, ker je
                  koruptivne znake kazal že prej. Jaz se bojim, da je španski kompromis in vse tisto
                  kar smo grozovitega morali sprejeti in takrat je bil Thaler minister, povezan s
                  takšnimi ravnanji. Žal je tako...</p>
            </sp>
            <sp xml:id="SDZ5-Redna-27-2011-04-20.sp147">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, jaz bi vas prosil, da se nekako poskušate vrniti k
                  amandmaju...</p>
            </sp>
            <sp xml:id="SDZ5-Redna-27-2011-04-20.sp148">

               <speaker>JOŽEF JEROVŠEK:</speaker>

               <p>Jaz moram prikazati, kaj se gre vlada...</p>
            </sp>
            <sp xml:id="SDZ5-Redna-27-2011-04-20.sp149">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, splošno politično oceno lahko daste ob kakšni drugi točki.</p>
            </sp>
            <sp xml:id="SDZ5-Redna-27-2011-04-20.sp150">

               <speaker>JOŽEF JEROVŠEK:</speaker>

               <p>To je tesno povezano z naprezanjem vlade da zaščiti storilce gospodarskega
                  kriminala in korupcije, tiste, ki delajo korupcijo. Glejte, jaz verjamem da bi
                  bilo za to opocijo zelo slabo, če bi prišli pred sodišče tisti, ki so Ljubljansko
                  banko ob stotine milijonov spravili. Pa bi morali priti, saj verjetno se vsi
                  strinjamo, da kar tako stotine milijonov evrov ne more izginiti nekaznovano. V
                  Srbiji 60 milijonov, v Zagrebu, Sarajevu. Seveda časopisi pišejo samo inicialke
                  vodstva banke, kdo je to povzročil. In temu je namenjen ta zakon. Ni nas izučilo,
                  da smo imeli na odboru, da je zadeva Satex, kjer je revalorizirana vrednost
                  takratnih poneverb iz stečajne mase znašala 25 milijonov evrov v današnjem
                  denarju, zastarala. Ampak vmes je bila ena druga vlada, so malo spremenili,
                  podaljšali zastaralne roke in grozi nevarnost nekaterim, da bi kljub temu prišli
                  pred sodišče, zato je treba narediti zakon, ki bo spise potisnil v spodnji predal,
                  čisto na dno. Sodišča pa se bodo ukvarjala z organizacijo dela, z medsebojnimi
                  prepiri, ki jih je v takšnih institucijah stalno nekaj, in gospe in gospodje,
                  gospod državni sekretar, minister danes ni prišel sem, ker smo mu zadnjič na
                  odboru pokazali, kaj je intenca tega zakona. Danes je poslal državnega sekretarja,
                  da naj brani to, kar ni vredno, da se brani, ker gre v napačno smer. In kolegice
                  in kolegi, pred vami je obramba gospodarskega kriminala in korupcije ali pa se
                  boste temu postavili po robu. Sedanji zakon omogoča učinkovito organizacijo, s
                  katero se lahko spopadete. Seveda pa ne smejo biti potem tisti sodniki, ki sodijo,
                  deležni šikaniranja. In najtežja kazniva dejanja iz gospodarskega kriminala in
                  korupcije je treba preganjati. Zadnjič ko smo imeli na obisku odbor za zunanjo
                  politiko iz hrvaškega parlamenta, je gospa Pusićeva dejala: "Pri nas na Hrvaškem
                  se pa zdaj politiki res bojijo, na smrt jih je strah in ni več nove korupcije."
                  Pri nas pa imamo kar nove in nove podatke, koliko je na bankah odteklo denarja.
                  Vlada postavlja za predsednike nadzornih svetov ljudi, ki so se pregrešili zoper
                  zakone. Na Hrvaškem so dosegli, da je potencialne storilce iz politike, iz
                  gospodarstva, iz državnih družb strah. Pri nas pa tega strahu ni, kajti vlada jih
                  ščiti s takšnimi zakoni, da bo vse to potisnjeno pod preprogo, stvari bodo
                  zastarale, država pa bo v bankrotu. In ljudje bodo tolkli revščino, kot jo mnogi
                  že zdaj. Hvala lepa.</p>
            </sp>
            <sp xml:id="SDZ5-Redna-27-2011-04-20.sp151">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Najprej se je javil državni sekretar, potem pa bom dali
                  besedo še dr. Gorenaku.</p>
            </sp>
            <sp xml:id="SDZ5-Redna-27-2011-04-20.sp152">

               <speaker>BOŠTJAN ŠKRLEC:</speaker>

               <p>Hvala lepa, gospod predsednik.</p>
               <p>Človek, ko posluša te razprave, se mora spomniti tega, kar je Valvazor napisal v
                  svoji Slavi vojvodine Kranjske, ko je opisoval neko skupino ljudi, ki je imela
                  precej razvite nečedne ročne spretnosti, in jih okvalificiral za ljudi, ki imajo
                  dobro razvito sposobnost nekaj najti, preden človek izgubi. Ko poslušam te
                  razprave, imam občutek, da imajo nekateri dobro sposobnost razbrati oziroma brati
                  tisto, kar ne piše. Razprave o tem, da vlada želi zaščititi kriminalce in storilce
                  gospodarskega kriminala s tem, ko uvaja v zakon možnost za bolj učinkovit pregon
                  oziroma sojenje takšnih kaznivih dejanj, mislim, da to nima zveze z zakonom.
                  Številke, ki jih imamo danes o tem, kako je danes učinkovit gospodarski pregon
                  oziroma koliko zadev, ki so obravnavane na policiji, doživi sodni epilog s
                  področja gospodarskega kriminala, kažejo, da najhujše, kar bi vlada lahko
                  naredila, je, da ne bi storila nič. Mi se trudimo popraviti to, kar je danes
                  realnost. Želimo, da je sodnih postopkov in sodnih epilogov teh postopkov, o
                  katerih beremo v medijih in jih spremljamo kot senzacijo včasih, več. Udejanjanje
                  pravne države je, da bo teh sodnih epilogov več. In če želimo ureditev, ki se ne
                  izkaže za najbolj učinkovito, popraviti, da bo bolj učinkovita, ne moremo tega
                  enačiti s prizadevanji za neučinkovitost. Očitek neučinkovitosti bi bil, če ne bi
                  reagirali, če ne bi sprejemali nobenih predlogov. Ta predlog, ki je danes pred
                  vami, kot sem že povedal pri prejšnji točki dnevnega reda, uvaja specializacijo.
                  In ni res, da so proti specializaciji vsi. Nasprotno je res. Vsi so za
                  specializacijo. Sodni svet je za specializacijo in Vrhovno sodišče je za
                  specializacijo. Vrhovno sodišče je celo za specializacijo na štirih sedežnih
                  sodiščih, kjer so danes višja sodišča. Točno to piše v zakonu. Organizacijsko je
                  res nekoliko drugače, ampak specializacija je cilj tega zakona in specializacije
                  ni, če je nabor tistih, med katerimi naj se specializacija vrši, ozek. In zaradi
                  tega ta zakon nudi možnosti, da bodo specializirani sodniki iz večjega bazena, iz
                  večjega nabora potencialnih kandidatov. Gre za teritorij celotnih višjih sodišč,
                  štirih višjih sodišč: celjskega, mariborskega, koprskega in ljubljanskega. In na
                  njihovih sedežih se ustanavljajo ti oddelki.</p>
               <p>Zakaj in kdo vse je sodeloval pri koncipiranju teh rešitev? Očitki so bili danes
                  ničkolikorat ponovljeni, češ, sodstvo je proti, sodniki so proti, vsi so proti. To
                  ne drži. Implementacijska skupina, ki skrbi za izvedbo Zakona o sodiščih, prve
                  novele, ki je bila sprejeta v tem mandatu, vsebuje sodnike prve stopnje, vsebuje
                  sodnike druge stopnje, vsebuje vrhovne sodnike. In tam je bila ta ideja večkrat
                  prediskutirana. Sodni svet je povedal na seji odbora, kaj je njihova največja
                  bojazen. Nikoli niso govorili o tem, da nasprotujejo ciljem in načelom tega
                  zakona. Tudi sodniško društvo, kot sem povedal že pri prejšnji točki, se izrecno
                  zavzema za specializacijo. Sami so predlagali ustanovitev specializiranega oddelka
                  že pred leti. Taki oddelki se zdaj uvajajo s tem zakonom. Govoriti o tem, da bo ta
                  zakon povzročil zastaranje primerov, je, oprostite mi, neodgovorno. V tem zakonu
                  so posebne določbe o novih pristojnostih predsednikov sodišč, o novih nadzornih
                  pristojnostih predsednikov sodišč. In če me spomin ne vara, smo imeli na neki
                  izredni seji, kjer smo se veliko pogovarjali o eni zadevi, ki je zastarala, tudi
                  predlog, naj ministrstvo zagotovi bolj učinkovit nadzor in večjo kontrolo
                  spoštovanja vrstnega reda oziroma ekspeditivnosti sojenja. To je v tem zakonu. Po
                  tem zakonu ima predsednik sodišča sam, po lastni iniciativi, možnost odrejati
                  nadzor, in to nadzor v posamični zadevi, ne samo vrsti zadev, nadzor na odprti
                  zadevi, ki niti ni pravnomočno rešena, in lahko kontrolira, ali so spoštovane
                  določbe o pravočasnosti sojenja, torej zadev sodne uprave in predsednik lahko take
                  nadzore opravlja veliko bolj svobodno, kot je to bilo do sedaj, ko je bil vezan na
                  predlog, in še to samo na pravnomočno zaključene zadeve. Zaradi tega v zadevah, ki
                  niso pravnomočno zaključene, nadzora niti biti ne more. Ta zakon to možnost daje,
                  širi krog predlagateljev, pa ne predlagateljev, ampak tistih, ki lahko zahtevajo
                  tak nadzor. To so predsednik Vrhovnega sodišča, disciplinski tožilec in poleg
                  disciplinskega sodišča tudi minister. In ena večjih skrbi, ki jih je imel Sodni
                  svet, ampak tega nihče v razpravah ni povedal, je bila ta, da jih skrbi, da ne bo
                  to pomenilo vtikanje v neodvisnost sodstva, ko bo minister lahko zahteval nadzore.
                  Zato je bila tukaj vgrajena v amandmajih, ki ste jih tako izpostavljali, tudi
                  varovalka, da Sodni svet na koncu odloči, ali je zahteva ministra ali tistih
                  drugih upravičenih predlagateljev utemeljena in ali ne posega v samostojnost
                  sodnika, ki v zadevi sodi. V tem zakonu je več instrumentov, s katerimi želimo
                  omogočiti pogoje za učinkovit tek sodnih postopkov. Seveda želim tudi sam
                  poudariti še enkrat, da učinkovit tek sodnih postopkov pomeni, da se doseže
                  razsodba, ne pa nujno obsodba. Pravna država predpostavlja, da niso vedno obsodbe,
                  kadar gre za kazenske postopke, včasih so seveda tudi oprostilne sodbe. In kako
                  bomo uspeli, da bodo ti oddelki delovali, če niti eden ni deloval, je bil očitek,
                  ki sem ga tudi danes večkrat slišal. Pomembna razlika med temi štirimi in tistim
                  enim je v načinu delovanja. Res je, da je bil v prvotni zakonodaji predviden en
                  oddelek, ki je bil formalno organizacijsko situiran na Okrožnem sodišču v
                  Ljubljani. Ampak pomembna določba, ki je bistvenega pomena, je bila ta, da so ti
                  sodniki svojo sodno funkcijo izvrševali po sodiščih, kjer so zadeve pripadle po
                  načelu krajevne pristojnosti. To pomeni, da je bil sodnik, če je bil iz Nove
                  Gorice v tem oddelku, v situaciji, da je moral iti na sojenje o zadevi, če je bila
                  zadeva iz krajevne pristojnosti Okrožnega sodišča v Murski Soboti, v Mursko
                  Soboto. In je moral tam bivati v času sojenja. To se je pokazalo kot velika
                  logistična težava. Na to je opozarjalo tudi sodniško društvo. In to težavo
                  rešujemo s tem predlogom, ki je danes pred vami. Ta zakon pomeni koncentracijo
                  zadev na teh sodiščih. In ti sodniki, ki bodo na teh sodiščih sedeli v teh
                  oddelkih, bodo zadeve sodili pri sebi na svojem sodišču, na tem sedežnem sodišču,
                  ker bo pripad zadev od skupine tožilcev za pregon organiziranega kriminala tak
                  oziroma so določbe v pripadu takšne, da bodo te zadeve gravitirale in šle v
                  stvarno in krajevno presojo na te oddelke. Pomembna razlika je tudi v tem, da
                  poleg sodnikov, ki se bodo kot prostovoljci javljali v te oddelke bo imel
                  predsednik teh sedežnih sodišč tudi možnost, da dodeli oziroma da razporedi
                  obstoječe kazenske sodnike v take kazenske oddelke. In ker so to največja sodišča
                  v državi, bo seveda specializacija veliko lažja kot na kakšnih manjših sodiščih.
                  To pomeni, da bomo imeli dve kategoriji sodnikov. Eni, ki bodo razporejeni z
                  letnim razporedom, in teh ne bo zmanjkalo, in drugi, ki se bodo prijavljali na
                  razpis. Eni in drugi bodo morali izpolnjevati strokovne kriterije. Ampak na ta
                  način bo možno zagotoviti, da bodo ti oddelki začeli funkcionirati. In ker bodo
                  sodnikom bližje lokacijsko, teritorialno bodo bliže njihovim prebivališčem, ne
                  bodo zahtevali, da se sojenje izvaja izven kraja njihovega prebivališča oziroma
                  njihovega rednega službovanja, bo logističnih težav z organizacijo tega oddelka
                  bistveno manj. Vse to bo pomenilo, da bo možno tisto, kar želimo doseči,
                  specializacijo gospodarskega pregona, gospodarskega kriminala od same začetne
                  faze, ki se začne na policiji, kot sem že prej povedal, nato z Nacionalnim
                  preiskovalnim uradom in se nadaljuje prek tožilstva, ki ima organizirano skupino
                  tožilcev za pregon takega kriminala, do sodišča, kjer se bodo sedaj lahko
                  logistično usmerjali na take zadeve znotraj posebnih štirih oddelkov, kar bo
                  pomenilo, da bodo sojenja tekla v razumnem roku, ekspeditivno in da bodo možne
                  tudi razsodbe v takih zadevah. Zato moram res odločno zavrniti namigovanja, ,da ta
                  ureditev pomeni hendikep, da ta ureditev pomeni neko zavoro v sodnem delu in da bo
                  zaradi tega delo počasnejše. Dokler se ne vzpostavijo ti oddelki, bo delo potekalo
                  na sedanji način. Tisti argument, da ta oddelek sam po sebi pomeni škodo, ne
                  zdrži. Če ne bo ustanovljen, bo teklo vse tako, kot teče danes. Za razliko od
                  nekaterih drugih pa se ne morem strinjati, da je danes zadovoljivo. Številke
                  govorijo, da ni. Vlada želi ustvariti pogoje, ki bodo omogočali, da bodo številke
                  drugačne. In ta predlog, ki ga imamo danes na mizi, to omogoča. Amandma, ki
                  predlaga črtanje tega oddelka, tega ne omogoča. Zaradi tega računam in apeliram na
                  poslance, da podprejo izvorno besedilo, ne pa amandmaja. Hvala lepa.</p>
            </sp>
            <sp xml:id="SDZ5-Redna-27-2011-04-20.sp153">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Dr. Vinko Gorenak, izvolite.</p>
            </sp>
            <sp xml:id="SDZ5-Redna-27-2011-04-20.sp154">

               <speaker>DR. VINKO GORENAK:</speaker>

               <p>Hvala lepa.</p>
               <p>Gospod državni sekretar, mogoče bi si zabeležili naslednje. Jaz sem si sestavil
                  poslansko vprašanje. To poslansko vprašanje vam bom poslal en mesec po tistem, ko
                  bi naj ti oddelki začeli delovati. Poslansko vprašanje pa se glasi: Zakaj v skladu
                  z zakonom o sodiščih ti oddelki še ne delujejo? Danes ga lahko pripravite, ampak
                  ga boste dobili v nekem normalnem človeškem roku, ki se mu reče en mesec po
                  tistem, ko bi morali začeti delovati. Poglejte, saj leta 2009 je bila ista zgodba.
                  Zato vas sprašujem za leto 2009 naslednje. Takrat ste govorili, pogledal sem
                  magnetogram, pa tudi gospod Anderlič je takrat debatiral o tem zakonu, jaz sem to
                  preveril. In takrat ste eden in drugi, tako državni sekretar kot vi, govorili,
                  povzemam približno, da ustanovitev specializiranega oddelka v Ljubljani pomeni
                  pomemben prispevek k boljšemu, učinkovitejšemu, hitrejšemu sojenju, sledimo temu,
                  kar pripravlja policija, kar pripravlja tožilstvo itd. Zdaj pa oba sprašujem, ali
                  sta blefirala. Ne vem, jaz ne vem, zato sprašujem. Saj sem vljuden? Ali ste se
                  hecali takrat ? Sedaj se je pokazalo. Ali pa ste se zmotili? Jaz, če se zmotim
                  rečem: "Se opravičujem!" Velikokrat to rečem, nimam s tem nobenih težav. Mogoče bi
                  pa sedaj vidva rekla: "Se opravičujem, ni ratalo". To je ena zadeva.</p>
               <p>Druga zadeva je nadzor. Jaz nisem namenoma nič omenjal, ker s tistim, s čimer se
                  strinjam, potem ne napovemo časa in jaz niti roke ne dvignem in ni težav. Z
                  nadzorom in s tem delom se jaz strinjam. Je pa res nekaj, gospod državni sekretar,
                  aspirinček dajete, če pa je potreben kirurški nož. Ampak dobro. Ni pa aspirin
                  škodljiv, zato pač jaz tisti del podpiram. Tisto bistveno, kar vas pa želim
                  vprašati in vas prosim za odgovor. Res je, vsi se strinjajo s specializacijo, kar
                  ste vi govorili, vsi, vendar hkrati vsi nasprotujejo institucionalizaciji, ki se
                  ji reče ustanavljanje štirih oddelkov. Vsi so proti ustanovitvi štirih oddelkov in
                  zato tudi gospoda Anderliča nekaj sprašujem, saj me ne posluša, mogoče bo kaj
                  prebral. Sprašujem naslednje. Vsi so za specializacijo, ampak povejte mi, zakaj
                  jih posiljujete s štirimi oddelki, če so pa vsi proti? Sodni svet je proti in vsi
                  ostali so proti, so pa za specializacijo, ne pa za štiri oddelke, ki jih
                  ustanavljate. Sprašujem, kako je sedaj to možno, da sodno vejo oblasti na tako
                  grob, grd način zaničujete – včasih jo baje jaz, tako vi pravite – in je nočete
                  poslušate. Mogoče mi bo tudi gospod Anderlič odgovoril. Kako je to možno, da
                  ignorirate, kar pravijo vsi po vrsti: "Nočemo štirih oddelkov, hočemo
                  specializacijo!"</p>
               <p>Zadnje vprašanje za vas je pa naslednje. Na območju Okrožnega sodišča Ljubljana se
                  ni spremenilo nič za dve leti nazaj, mogoče je kakšen sodnik šel, novi prišel,
                  itd. Nabor, ki ga imate znotraj teritorija Okrožnega sodišča v Ljubljani, je sedaj
                  manjši. Prej se je lahko prijavil kdorkoli iz cele Slovenije, sedaj pa se lahko
                  prijavijo po novem samo tisti, ki sodijo v ta okvir. Kako bo sedaj možno, če prej
                  izmed vseh slovenskih sodnikov ni bilo možno napolniti tega oddelka, sedaj pa bo
                  možno samo z območja Ljubljane Res je, ne reči, da blefiram, res je, da se je
                  nekaj spremenilo, pogoji, itd., ampak jaz še vedno mislim, da to ne bo uspelo.
                  Pripravite novi odgovor na tisto poslansko vprašanje, saj ga lahko začnete že
                  sedaj. Saj delno že vem, da je instrukcijski rok, da boste to napisali. Seveda se
                  malo hecate, a ne? Hvala lepa. </p>
            </sp>
            <sp xml:id="SDZ5-Redna-27-2011-04-20.sp155">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Anton Anderlič.</p>
            </sp>
            <sp xml:id="SDZ5-Redna-27-2011-04-20.sp156">

               <speaker>ANTON ANDERLIČ:</speaker>

               <p>Brez skrbi, gospod Gorenak, sem se hotel prijaviti, ne da bi me šestkrat vprašali,
                  ali lahko pojasnim, kaj sem mislil takrat in kaj mislim danes.</p>
               <p>Da. Opravičujem se vsem tistim, ki so verjeli tako kot jaz, da so bile spremembe,
                  ki so bile predlagana v naboru zadostnih ukrepov za to, da bo tisti cilj, ki je
                  bil proklamiran in ki je vseskozi pred nami, da bo sodstvo učinkovito, da bo
                  organizirano na način, ki je najbolj primeren, da bo to uresničeno. Seveda se mi
                  pa ni treba opravičevati, da pa takrat, ko ugotovim, da nek ukrep ne deluje, ko
                  spoznam ali ko me prepričajo tisti, ki se ukvarjajo s tem vprašanjem, da je treba
                  nekatere stvari še izboljšati, da ne bi rekel ponovno, da jih je treba izboljšati.
                  S tisto izjavo izpred dveh let to nima nobene zveze. Jaz seveda nisem daljnoviden,
                  nisem vseobsežno viden, da bi videl, kaj bo s tem zakonom jutri, pojutrišnjem, ko
                  bo začel veljati, tako kot predvidevam, da vi vendarle ste. Ali ste bolj
                  informirani, ali ste razsvetljeni, ali pa prispevate k temu, da ustvarjate
                  vzdušje, v katerem se ti zakoni ne izvajajo, se ne dajo izvajati ali celo
                  vzpostavljate kakšne ovire, da ta sistem ne bi bil učinkovit. To se da na zelo
                  različne načine. Da ljudje, ki jim najbolj verjamete in ki velikokrat nosijo en
                  čas vašo zastavo, en čas neodvisno in tako naprej, sodelujejo v tem pravosodnem
                  sistemu na način, da bi bil dejansko učinkovit. Vi veste o čem govorim in veste,
                  da brez celotnega pozitivnega vzdušja in naklonjenosti temu, da se dejansko zakoni
                  izvajajo, da se deluje v duhu kot to mora biti, je to zelo težko. Jaz sem trdno
                  prepričan, in to vem že, odkar spremljam te zadeve, če hočete, v prejšnjem režimu
                  ali pa v zadnjih dvajsetih letih, vključno z obdobjem vašega vladanja, če se neka
                  zadeva nekomu zdi, ki bi jo moral izvajati, da se ne da izvajati, se ne izvede. To
                  se lahko razume tudi kot štrajk belih ovratnikov ali rokavic ali naramnic, kakor
                  koli hočete. Ampak mi imamo opravka s tem. Tudi tukaj v Državnem zboru. Na
                  prejšnji seji smo imeli diskusijo, eden od organov v tej državi pravi oziroma
                  zaposleni ljudje znotraj tega: "Tega ne bomo izvajali, nočemo, da vi to na tak
                  način izvajate." Se spomnite te diskusije? Jaz ne morem pristati in ravno proti
                  temu se jaz vseskozi borim, da če je problem, da se nekaj ne izvaja, ker se ne da
                  izvajati ali ker ni dobro določeno, dobro vzpostavljeno v zakonu, je treba to
                  narediti na način, da bo to mogoče izvajati in da bodo na koncu lahko tudi
                  sankcije, posledice, če se to ne bo izvajalo. Nadzor in vse stvari znotraj sistema
                  pa vendarle obstajajo, tudi v pravosodju je tako. Menda ja! Če tega ni, potem je
                  nekaj narobe. Vsepovsod je najbrž neka organizacija narejena na način, da se
                  predpišejo naloge, ki jih posamezniki morajo izvajati, jih izvajajo in v okviru
                  kvalitetnega dela so tudi plačani in če ne delajo ali če ne razložijo, zakaj nekih
                  stvari ne morejo narediti, verjetno sledijo tudi kakšne sankcije. Ne? Jaz pa
                  mislim, da so. Nekatere stvari sem že tudi prebral, da so se ponekod vendarle
                  delale ocene, vrednotenje uspešnosti in tako naprej. To je po mojem razumevanju
                  princip, ki je vgrajen. Kako se ga izvaja, ali ga posamezniki želijo izvajati in
                  tisti, ki so za to tudi odgovorni, da ne gre za lažno solidarnost, kar sicer je
                  med ljudmi velikokrat pojav, ampak jaz zaradi tega, še nkrat se vračam nazaj na
                  zakon in na amandma, rekli ste, na odboru je bila dolga razprava, minister je
                  pojasnjeval, jaz ne verjamem, da zaradi tega, ker mu je nerodno, ker ste mu
                  pokazali pravo sliko, da zaradi tega ni danes prisoten v tej dvorani. Najbrž
                  zaradi tega, ker ima kakšne druge obveznosti in je tukaj z enakimi pooblastili
                  državni sekretar. Tako se mi zdi, da ni to korektna razlaga. Verjetno imate kakšno
                  boljšo. Ampak odgovor bi pa jaz zdaj od vas želel. Ali vi lahko trdite, da nek
                  predlog spremembe, ki je utemeljen zato, da bi lahko sodišča učinkoviteje
                  delovala, v tem predlogu sprememb ne bo deloval. Kako vi to utemeljujete? Vi že
                  kar naprej veste, razen če je dogovor, da se bo vse skupaj bojkotiralo, potem itak
                  nima nobene zveze, da to počnemo. Ampak jaz v te teorije ne verjamem. Dokler nimam
                  boljših argumentov od teh, ki sem jih slišal s strani vlade in tistih, ki so
                  delali ta zakon, tukaj pa res verjamem, da je bilo s strani pravosodja in tistih,
                  ki so nosilci tega sistema, bilo to več ali manj prediskutirano, predlagano,
                  osporavano. Da pa se čisto z vsem ne strinjajo, je pa itak dejstvo. Na koncu mora
                  nekdo, ki je odgovoren za to, da vzpostavlja pogoje za delovanje, to pa sta vlada
                  in ministrstvo, priti z ustreznimi rešitvami. In to je po mojem vse.</p>
            </sp>
            <sp xml:id="SDZ5-Redna-27-2011-04-20.sp157">

               <speaker>PREDSEDNIK DR. PAVEL GANTAR:</speaker>

               <p>Za besedo se je naprej javil državni sekretar Boštjan Škrlec, potem bomo dali še
                  prijave.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp158">

               <speaker>BOŠTJAN ŠKRLEC:</speaker>

               <p>Hvala lepa, gospod predsednik.</p>
               <p>Pravzaprav sem dolžan odgovoriti, ker je to bolj replika kot razprava. V zvezi z
                  očitki, kaj pravzaprav uvajamo in da so vsi proti, to je bilo tudi vaše vprašanje,
                  da ne poslušamo Sodnega sveta in ne poslušamo Vrhovnega sodišča. Jaz bi želel
                  povedati, kaj je Sodni svet pisal v mnenju 28. septembra 2009, ko smo imeli v
                  obravnavi prvo novelo, ki je ustanavljala en specializirani oddelek. Takrat je
                  pisal tako: "Kazalo bi premisliti, ali ne bi bilo iz sistemskih razlogov ta
                  problem mogoče rešiti z ustrezno organizacijsko obliko v okviru letnega razporeda
                  dela sodnikov pri okrožnih sodiščih na sedežih višjih sodiš." To počnemo, to je
                  ena izmed možnosti, ki jih ta zakon nudi. Vrhovno sodišče pa je zapisalo o istem
                  vprašanju: "Ocenjujemo nadalje, da bi bilo s specializacijo sodnikov na kazenskih
                  oddelkih okrožnih sodišč v Ljubljani, Mariboru, Celju in Kopru mogoče hitreje
                  doseči boljše učinke. Ta predlog, ki je danes pred vami, vsebuje oboje –
                  specializacijo znotraj obstoječih oddelkov in možnost dodelitve dodatnih sodnikov,
                  tistih s področja celotnega teritorija višjega sodišča, ki to želijo. Pogoji so
                  omiljeni v tistem delu, ki se nanašajo na strogo formalne pogoje, kot so letna
                  ocena oziroma ocena sodniškega dela in znanje tujega jezika, ostaja pa vsebinski
                  pogoj usposobljenosti za sojenje v takšnih postopkih. Gospod Anderlič je povedal
                  večino tistega, kar sem želel povedati sam. Nekako je osnovni očitek vladi, da
                  želi spremembo, pri čemer se vi ne strinjate z vsebino te spremembe. Ja, ne vi, ne
                  vem, če se vi strinjate, potem tako razumem tudi vašo poslansko vprašanje, ki je
                  šele v nastajanju in za katerega razumem, da ga boste postavili potem, ko bo zakon
                  sprejet. In če je vaše poslansko vprašanje iskreno, potem meri na to, da želite,
                  da bi bil ta sistem učinkovit. In če je ta sistem lahko učinkovit, potem računam,
                  da boste ta sistem tudi podprli. Ta sistem v resnici želi zasledovati cilj, ki smo
                  ga zasledovali že s prvo novelo. In če je največji greh to, da rešitev iz prve
                  novele ni zaživela, potem mislim, da bi bilo neodgovorno, če ne bi vlada sprejela
                  ukrepov, da rešitev, za katero verjame, da lahko zaživi, izboljša in omogoči
                  pogoje, v kateri bo zaživela.</p>
               <p>Ta novela, ki je danes pred vami, te rešitve ponuja in te rešitve pomenijo bolj
                  učinkovit boj zoper gospodarski kriminal, zaradi tega je vredna podpore. Hvala
                  lepa.</p>
            </sp>
            <sp xml:id="SDZ5-Redna-27-2011-04-20.sp159">

               <speaker>PREDSEDNIK DR. PAVEL GANTAR:</speaker>

               <p>Še kdo? Jožef Jerovšek, potem dr. Vinko Gorenak.</p>
            </sp>
            <sp xml:id="SDZ5-Redna-27-2011-04-20.sp160">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Gospod državni sekretar, v svojem prejšnjem nastopu ste dejali, da so očitki
                  oziroma nameni, ki bi naj bili zadaj, nerazumni. Ne vem, na kakšni osnovi. Vi in
                  gospod minister sta tu obrazlagala pred dvema letoma takratno novelo zakona, ki je
                  ustanavljala specializiran oddelek na Okrožnem sodišču v Ljubljani. Jaz mislim, da
                  je gospod Zalar kot dolgoletni predsednik tega sodišča vedel, kaj počne, kaj
                  predlaga. Ali so bili takratni pogoji, napisani v zakonu, neživljenjski? Potem ste
                  manipulirali z Državnim zborom. Ali vam in gospodu Zalarju ni nelagodno, da z
                  enakimi argumenti, kot ste takrat zagotavljali, da se bo začelo učinkovito soditi
                  zoper gospodarski kriminal in zoper korupcijo, z enakimi argumenti danes
                  zagovarjate spremembo dveh zakonov. Ko bi imeli dokaz, da ste ustanovili tisti
                  oddelek, da je vsaj ena zadeva šla v sojenje preko tistega oddelka, da ne bi to
                  bil prazen, nični zakon, ne vem, kako pravniki rečete takšnim zakonom, potem bi
                  vam nekdo lahko verjel. Na kakšni argumentaciji temelji vaše in ministrstvo
                  zagotavljanje, da sedaj pa bo? Ali se norčujete iz ne vem koliko tisoč slovenskih
                  sodnikov, ki pravijo drugače? Pravijo, da to ni potrebno, ker imamo zakon in naj
                  se znotraj tistega organiziramo, da je intenca zakona, da se bomo z organizacijo
                  ukvarjali ne pa s sojenjem, s sodišči. Ampak jaz vam bi tudi mogoče verjel, če ne
                  bi to dokazovali takrat z enakimi argumenti. Povejte, ali ste takrat manipulirali
                  s poslanci, da bo to učinkovito? In ne iz nas briti norca, da sedaj nerazumno
                  ugotavljamo pa primerjamo argumentacijo, takrat in danes. Pa saj imamo izkušnje
                  tudi iz drugih resorjev, ki delajo te prazne zakone, prazne zakone, s katerim
                  ljudem obljubljajo, sedaj bo pa boljše, kažejo goloba na strehi. Veste, Slovenci
                  so trezni, boljše vrabec v roki kot golob na strehi. In tega goloba na strehi ne
                  rabimo in je zavajanje javnosti, da se bo na podlagi tega zgodil premik. Premik se
                  mora zgoditi v vrednotah te koalicije, da se ne bo pospeševala korupcija znotraj
                  oblasti. Hvala lepa.</p>
            </sp>
            <sp xml:id="SDZ5-Redna-27-2011-04-20.sp161">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Vinko Gorenak.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp162">

               <speaker>DR. VINKO GORENAK:</speaker>

               <p>Hvala lepa.</p>
               <p>Zdaj mi je pa gospod Anderlič pobegnil. Škoda. Rekel je, da sem jaz daljnoviden,
                  res, da na daleč malo slabše vidim, sem bolj slepoviden, ampak dobro, pustimo
                  to.</p>
               <p>Gospod državni sekretar, rekli ste, vi, ki ste tukaj, poglejte, če jaz pridem na
                  tržnico in prodajalcu rečem: "Kilo krompirja." To pomeni, da bi rad kilo
                  krompirja. Zato mi ne ponujajte paradajza, ker ga imam doma. Jaz sem vas vprašal,
                  katera inštitucija znotraj sodnega sistema podpira organizacijo – takšno, kot jo
                  ta amandma želi ukiniti oziroma takšno, kot jo vi predlagate? Nobena inštitucija
                  znotraj pravosodja ne podpira oziroma vse inštitucije znotraj pravosodja
                  nasprotujejo štirim specializiranim oddelkom. Vse inštitucije pa podpirajo
                  specializacijo. Torej je tisto, kar jaz skušam že pol ure dopovedati, pa že prej
                  nekaj časa, točno to, kar želijo sodniki. Sodniki želijo specializacijo, ampak
                  nočejo imeti štirih organizacijskih oblik, ki se imenujejo štirje specializirani
                  oddelki. Vsi temu nasprotujejo. Prosim, če mi odgovorite na to vprašanje. Nihče
                  torej ne podpira tega vašega predloga. Specializacija v redu, nadzor v redu, ni
                  težave, vse inštitucije znotraj pravosodja pa nasprotujejo štirim organizacijskim
                  oblikam, ki se imenujejo štirje specializirani oddelki. Vsi nasprotujejo. Ne mi
                  prosim odgovoriti s citati, jaz sem vse prebral, kar imate pred seboj. Jaz se zelo
                  dobro pripravim, verjetno ste to opazili, na vsak odbor. Vsa mnenja, ki so bila,
                  tudi tisto dolgo od kazenskega oddelka sem temeljito prebral, tako da vem, kaj
                  pravijo. In nihče, ponovno poudarjam, vidim, da me resno gledajo nekateri iz
                  koalicije, tudi resno govorim, nihče torej ne podpira štirih oddelkov, vsi so pa
                  za specializacijo. Ne gre za to vprašanje, gospe in gospodje, dovolite jim, da
                  delajo. Dovolite jim, da delajo v okviru specializacije, tako kot vsi sodniki tudi
                  želijo in ne jim vsiljevati nekaj, česar oni ne želijo. Gospod Anderlič je rekel,
                  kako jaz vem, da to ne bo učinkovito in kako vem, da bo takšno poslansko
                  vprašanje. Na osnovi izkušenj! Dve leti nazaj je bilo isto, posilili ste sodstvo s
                  specializiranim oddelkom in sodstvo se je odzvalo z "ne". Zato imamo danes še
                  enkrat ta zakon tukaj, ki pa ustanavlja štiri oddelke. To je edina razlika.</p>
               <p>Amandma bi kazalo zato sprejeti in sodnike ne posiljevati in jim dovoliti
                  specializacijo. To je vse, Nima smisla, da mi razlagate o specializaciji. Vsi smo
                  za: Sodni svet, Vrhovno sodišče, Kazenski oddelek, Sodniško društvo. Vsi. Tudi sam
                  sem za. Vsi pa so proti temu, in tudi jaz, in menijo, da štirih oddelkov ne
                  rabijo. Vi pa vsiljujete štiri oddelke. Zakaj? Hvala lepa.</p>
            </sp>
            <sp xml:id="SDZ5-Redna-27-2011-04-20.sp163">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne. Ker ne želi nihče več razpravljati,
                  zaključujem razpravo. O amandmajih bomo v skladu s časovnim potekom seje zbora
                  odločali danes v okviru glasovanj, čez pol ure, to je ob 15.05. S tem prekinjam to
                  točko dnevnega reda. Prekinjam 27. sejo zbora, ki jo bomo z glasovanjem
                  nadaljevali ob 15. uri in 5 minut.</p>
               <p>(Seja je bila prekinjena ob 14.33 in se je nadaljevala ob 15.05.)</p>
            </sp>
            <sp xml:id="SDZ5-Redna-27-2011-04-20.sp164">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanja Državnega zbora o predlogih odločitev. Poslanke in
                  poslance prosim, da preverite delovanje glasovalnih naprav. <title>Nadaljujemo s
                     prekinjeno 6. točko dnevnega reda, to je z obravnavo Predloga zakona o
                     dopolnitvah Zakona o gospodarskih družbah v okviru skrajšanega postopka.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga
                  bomo opravili na podlagi pregleda vloženih amandmajev z dne 19. 4. 2011. Prehajamo
                  na odločanje o amandmaju Poslanske skupine SDS k 1. členu.</p>
               <p>Želite proceduralno, gospod Kumer?</p>
               <p>Prosim.</p>
            </sp>
            <sp xml:id="SDZ5-Redna-27-2011-04-20.sp165">

               <speaker>DUŠAN KUMER:</speaker>

               <p>Hvala, gospod predsednik. Spoštovani kolegice in kolegi!</p>
               <p>Ker se poslanska skupina še odloča o nekaterih odločitvah danes na seji Državnega
                  zbora, predlagam 30 minut pavze, da se dogovorimo še o tem.</p>
            </sp>
            <sp xml:id="SDZ5-Redna-27-2011-04-20.sp166">

               <speaker>PREDSEDNIK DR. PAVEL GANTAR:</speaker>

               <p>To pravico poslanska skupina po poslovniku ima.</p>
               <p>Prekinjam sejo, ki jo bomo nadaljevali ob 15.36.</p>
               <p>(Seja je bila prekinjena ob 15.06 inse je nadaljevala ob 15.36.)</p>
            </sp>
            <sp xml:id="SDZ5-Redna-27-2011-04-20.sp167">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi!</p>
               <p>Nadaljujemo s prekinjeno sejo in prekinjeno 6. točko.Smo pri glasovanju. Prosim
                  vas, da zasedete svoja mesta.</p>
               <p>Na pobudo vodje Poslanske skupine SD smo prekinili sejo. Želi vodja poslanske
                  skupine besedo?</p>
            </sp>
            <sp xml:id="SDZ5-Redna-27-2011-04-20.sp168">

               <speaker>DUŠAN KUMER:</speaker>

               <p>Hvala.</p>
               <p>Jaz se vam, kolegice in kolegi, zahvaljujem za te pol ure. Mi smo jih koristno
                  izkoristili in predlagam, da nadaljujemo.</p>
            </sp>
            <sp xml:id="SDZ5-Redna-27-2011-04-20.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Pred tem nismo opravili obrazložitve glasu k temu amandmaju. Želi kdo obrazložiti
                  glas?</p>
               <p>Mag. Vizjak, Poslanska skupina SDS, izvolite.</p>
            </sp>
            <sp xml:id="SDZ5-Redna-27-2011-04-20.sp170">

               <speaker>MAG. ANDREJ VIZJAK:</speaker>

               <p>Mi smo pri Zakonu o gospodarskih družbah in verjamem, da zakon ni sprožil te
                  dileme pri SD. V 1. členu Slovenska demokratska stranka predlaga bistveno blažjo
                  ureditev, vendar bolj omejevalno ureditev, kot jo predlaga vlada. Predlagamo, da
                  poslovodstvo, prokurist in izvršni direktor gospodarske družbe ne smejo skleniti
                  pravnega posla z družbo, v kateri je ta ista oseba ali njegov ožji družinski član
                  tihi družbenik. Mi ne preprečujemo obstoja tihih družb, mi ne preprečujemo tistega
                  potencialnega pozitivnega učinka tihih družbenikov, o katerem vlada govori in vi v
                  koaliciji, ampak mi samo želimo preprečiti evidentno kolizijo interesov, ko je
                  ista oseba poslovodstvo in hkrati tihi družbenik podjetja. Se pravi, da je na eni
                  in na drugi strani pravnega posla ista oseba. Če govorimo torej o podjetjih v
                  večinski državni lasti, lahko več kot evidentno zaključimo, če se pojavlja
                  kolizija interesov, da lahko utemeljeno sklepamo, da gre tudi za potencialno
                  oškodovanje državnega premoženja.</p>
               <p>Spoštovani, če ste imeli prej zadržke glede podpore črtanju tihih družb, čeprav
                  menimo v Slovenski demokratski stranki, da bi bila to najustreznejša ureditev, smo
                  s tem amandmajem bistveno spremenili oziroma omilili te posledice in želimo
                  preprečiti samo to evidentno navzkrižje interesov. Težko boste zagovarjali, da
                  funkcionarji ne smemo biti a priori v nobenem gospodarskem subjektu, torej
                  poslovodstvu, hkrati pa so lahko direktorji državnih družb in drugih družb tudi
                  tihi družbeniki, s katerim posluje to podjetje.</p>
               <p>Jaz menim, da je ta amandma pomemben prispevek k izboljšavi teksta, ki ga je
                  predlagala vlada, zato menim, da je vreden podpore. V Slovenski demokratski
                  stranki ga bomo podprli in če ta amandma ne bo podprt, tudi ne bomo podprla
                  zakona.</p>
            </sp>
            <sp xml:id="SDZ5-Redna-27-2011-04-20.sp171">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na odločanje o amandmaju poslanske skupine SDS k 1. členu.</p>
               <p>Glasujemo. Navzočih je 75 poslank in poslancev, za je glasovalo 34, proti 39.</p>
               <p>(Za je glasovalo 34.) (Proti 39.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 2. členu.</p>
               <p>Glasujemo. Navzočih je 76 poslank in poslancev, za je glasovalo 34, proti 39.</p>
               <p>(Za je glasovalo 34.) (Proti 39.)</p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v
                  okviru skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker v drugi
                  obravnavi predlagana amandmaja nista bila sprejeta, prehajamo na odločanje o
                  predlogu zakona. Obveščam vas, da me Zakonodajno-pravna služba oziroma Vlada nista
                  opozorili, da bi bil zaradi amandmajev, sprejetih na matičnem delovnem telesu,
                  predlog zakona neusklajen. Glasujemo. Navzočih je 76 poslank in poslancev, za je
                  glasovalo 51, proti 24.</p>
               <p>(Za je glasovalo 51.) (Proti 24.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Prehajamo na prekinjeno 7. točko
                     dnevnega reda, to je na obravnavo Predloga zakona o spremembah in dopolnitvah
                     Zakona o elektronskih komunikacijah v okviru skrajšanega postopka.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju, ki ga bomo
                  opravili na podlagi pregleda vloženega amandmaja z dne 19. 4. 2011. Prehajamo na
                  odločanje o amandmaju Poslanskih skupin SD, Zares, DeSUS in LDS k 6. členu.</p>
               <p>Glasujemo. Navzočih je 75 poslank in poslancev, za je glasovalo 46, proti 23.</p>
               <p>(Za je glasovalo 46.) (Proti 23.)</p>
               <p>Ugotavljam, da je amandma sprejet.</p>
               <p>Končali smo z glasovanjem o amandmaju in z drugo obravnavo predloga zakona v
                  okviru skrajšanega postopka.</p>
               <p>Prehajamo na <title>tretjo obravnavo</title> predloga zakona. Ugotavljam, da je
                  zbor v drugi obravnavi sprejel amandma k 6. členu dopolnjenega predloga zakona.
                  Sprašujem kvalificirane predlagatelje, ali nameravajo k temu členu vložiti
                  amandma. Ugotavljam, da ne. Ugotavljam, da k predlogu za tretjo obravnavo ni bilo
                  vloženih amandmajev. Obveščam vas, da me Zakonodajno-pravna služba oziroma Vlada
                  nista opozorili, da bi bil zaradi amandmajev, sprejetih v drugi obravnavi, predlog
                  zakona neusklajen. Prehajamo na odločanje o predlogu zakona.</p>
               <p>Glasujemo. Navzočih je 77 poslank in poslancev, za je glasovalo 46, proti 3.</p>
               <p>(Za je glasovalo 46.) (Proti 3.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 8. točko
                     dnevnega reda, to je z obravnavo Predloga zakona o spremembah in dopolnitvah
                     Zakona o finančnih zavarovanjih v okviru skrajšanega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
                  prehajamo na odločanje o predlogu zakona. Obveščam vas, da me je
                  Zakonodajno-pravna služba oziroma Vlada nista opozorili, da bi bil zaradi
                  amandmajev, sprejetih na matičnem delovnem telesu, predlog zakona neusklajen.</p>
               <p>Glasujemo. Navzočih je 77 poslank in poslancev. Za je glasovalo 76, proti
                  nihče.</p>
               <p>(Za je glasovalo 76.) (Nihče proti.)</p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga zboru, da na podlagi 153. člena
                  Poslovnika Državnega zbora sprejme naslednji sklep: Zakonodajno-pravna služba
                  pripravi uradno prečiščeno besedilo Zakona o finančnih zavarovanjih.</p>
               <p>Glasujemo. Navzočih je poslank in poslancev 75, za je glasovalo 70, proti 4.</p>
               <p>(Za je glasovalo 70.) (Proti 4.)</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title>Prehajamo na prekinjeno 9. točko dnevnega reda, to je na obravnavo Predloga zakona o
                     spremembah in dopolnitvah Zakona o sodniški službi v okviru skrajšanega
                     postopka.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju, ki ga bomo
                  opravili na podlagi pregleda vloženega amandma z dne 20. 4. 2011. Prehajamo na
                  odločanje o amandmaju Poslanske skupine SDS k 4. členu.</p>
               <p>Obrazložitev glasu v imenu Poslanske skupine SDS ima dr. Vinko Gorenak.</p>
            </sp>
            <sp xml:id="SDZ5-Redna-27-2011-04-20.sp172">

               <speaker>DR. VINKO GORENAK:</speaker>

               <p>Hvala lepa.</p>
               <p>Naš amandma je tesno povezan z zakonom, o katerem bomo glasovali v nadaljevanju.
                  Ministrstvo za pravosodje je leta 2009 prišlo z zakonom, s katerim je ustanovilo
                  posebni specializiran oddelek za najtežja kazniva dejanja pri Okrožnem sodišču v
                  Ljubljani. Minil sta 2 leti, poudarjam, minili sta 2 leti in ta oddelek ni bil
                  ustanovljen. Ni pa bil ustanovljen zato, ker ga ni bilo mogoče ustanoviti, ker ga
                  sodstvo preprosto ni sprejelo. Zakon, ki je danes pred nami, pravzaprav prinaša
                  nekaj, kar je nekdo od koalicijskih poslancev lepo ponazoril, "nadgraditi želimo
                  že narejeno", je rekel. Koalicija želi nadgraditi nekaj, kar ni uspelo. Kar ni
                  uspelo, torej nadgrajujemo z nečim, kar tudi ne bo uspelo. Kaj to pomeni? Da
                  ustanavljamo štiri oddelke za sojenje v takih primerih: v Kopru, v Ljubljani, v
                  Mariboru in v Celju. Tisto, kar kaže pri tem posebej poudariti, pa je naslednje,
                  vsi organi in vse institucije v sodstvu od Sodnega sveta, Društva sodnikov, do
                  Vrhovnega sodišča temu zakonu kot tudi naslednjemu nasprotujejo. Vsi pravijo: "Smo
                  za specializacijo." Vsi pa povedo: "Ne silite pa nas v to, da bi morali
                  ustanavljati nove oddelke. Ustanavljanje novih oddelkov ni potrebno, ker obstoječi
                  zakon daje vse možnosti za to, da bi lahko take primere učinkovito preganjali." Ni
                  torej razumljivo. In tudi s strani državnega sekretarja nisem dobil odgovora,
                  čeprav je še bil čas, zakaj pravosodno ministrstvo ponovno posiljuje sodstvo z
                  nečim, kar sodstvo preprosto ne sprejema.</p>
               <p>Ne gre samo za to, da sodstvo tega ne sprejema. Gre za to, da je resnično to, kar
                  predlaga ministrstvo, nesprejemljivo. Nobenega razloga ni, kot sem prej pojasnil,
                  da se bo nek sodnik iz Velenja ali pa Belih vod, če želite, moral voziti oziroma
                  da bi se sploh prijavil na tak oddelek v Celje, če pa lahko to svoje delo opravlja
                  v Velenju. Bistvo je v tem, da ga stimuliramo in pripravimo na to – in na to so
                  pripravljeni – zato ni razlogov, da bi ustanavljali nekaj, kar ni potrebno in
                  čemur nasprotuje tudi kompletno sodstvo. Predlagam, da amandma podprete.
                  Hvala.</p>
            </sp>
            <sp xml:id="SDZ5-Redna-27-2011-04-20.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo
                  30, proti 41.</p>
               <p>(Za je glasovalo 30.) (Proti 41.)</p>
               <p>Ugotavljam, da amandma ni sprejet. Končali smo z glasovanjem o amandmajih, z drugo
                  obravnavo predloga zakona v okviru skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker v drugi
                  obravnavi predlagani amandma ni bil sprejet, prehajamo na odločanje o predlogu
                  zakona. Obveščam vas, da me Zakonodajno-pravna služba oziroma Vlada nista
                  opozorili, da bi bil zaradi amandmajih, sprejetih na matičnem delovnem telesu,
                  predlog zakona neusklajen.</p>
               <p>Obrazložitev glasu v imenu Poslanske skupine SDS ima Jožef Jerovšek.</p>
            </sp>
            <sp xml:id="SDZ5-Redna-27-2011-04-20.sp174">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Kot je bilo že omenjeno, je v bistvu ta zakon dvojček z zakonom o sodiščih. Ta
                  zakon daje možnost razporejanja sodnikov na specializirani oddelek za sojenje v
                  najtežjih primerih gospodarskega kriminala. Ker pa je skoraj identičen zakon Vlada
                  predložila in je bil sprejet pred dvema letoma, je že vnaprej jasno, da ta zakon
                  ne prinaša učinkov, da povzroča, kot pravijo Sodni svet, Vrhovno sodišče in tudi
                  Sodniško društvo, ogromno notranje organizacije, ki bo blokirala delo, pregon in
                  razsojanje o zadevah gospodarskega kriminala, organiziranega kriminala in
                  korupcije, je zaradi tega popolnoma jasno, da sta ta dva zakona plasirana zaradi
                  blokade, zaradi zavestnega preprečevanja pregona korupcije in zaradi zavestnega
                  zastaranja. Nonsens je, da gospod minister, ministrstvo, državni sekretar, Vlada
                  danes zagotavljajo učinke na podlagi popolnoma enakih argumentih, kot so jih
                  predstavljali pred dvema letoma, čeprav tisto sodišče, tisti oddelek ni stopil v
                  življenje in je pomenil samo zavlačevanje in zadrževanje in blokado. Zato,
                  kolegice in kolegi, mi smo dolžni, da spregledamo, predvidimo takšne namere, ki so
                  v ozadju, da preprečimo splavitev takšnih zakonov oziroma uveljavitev takšnih
                  zakonov, ki ne bodo prinesli nič in s tem tudi zaščitimo digriteto sodstva,
                  katerega skuša pravzaprav Vlada diskreditirati, kajti kaže ljudstvu pred sodstvom
                  goloba na strehi, češ, sedaj bo pa vse veliko boljše, sedaj bomo pa preganjali
                  gospodarski kriminal, sedaj se bodo pa sodniki odločali za ta pregon. Že sedaj
                  imamo zakon, ki po mnenju Sodnega sveta in sodnikov omogoča razvrstitev in
                  specializacijo za specializirana sojenja in so dani vsi procesni pogoji, da bi se
                  to lahko izvajalo. Žal v Vladi očitno ni politične volje, da bi se ravnalo tako.
                  Zato je treba zavrniti ta zakon. Hvala lepa.</p>
            </sp>
            <sp xml:id="SDZ5-Redna-27-2011-04-20.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 77 poslank in poslancev, za je glasovalo
                  45, proti 30.</p>
               <p>(Za je glasovalo 45.) (Proti 30.)</p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je z obravnavo Predloga zakona o
                     spremembah in dopolnitvah Zakona o sodiščih v okviru skrajšanega postopka.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga
                  bomo opravili na podlagi pregleda vloženih amandmajev z dne 20. 4. 2011.</p>
               <p>Prehajamo k 2. členu in na odločanje o amandmaju Poslanke skupine SDS k 2. členu.
                  Pri tem vas opozarjam, da je amandma vsebinsko povezan z amandmajem k 36. členu.
                  Če ta amandma ne bo sprejet, postane amandma k 36. členu brezpredmeten.</p>
               <p>Obrazložitev glasu v imenu Poslanske skupine SDS ima dr. Vinko Gorenak.</p>
            </sp>
            <sp xml:id="SDZ5-Redna-27-2011-04-20.sp176">

               <speaker>DR. VINKO GORENAK:</speaker>

               <p>Hvala lepa.</p>
               <p>Seveda bolj zaradi zgodovine, magnetogramov in vsega ostalega kot zato, da bi
                  uspel koalicijo prepričati. Očitno tudi posvetovanje ni pomagalo. Situacija je
                  preprosto takšna, gospe in gospodje, to lahko povem za javnost, pokrivate s tem
                  amandmajem, ki ga očitno nameravate tudi vreči, tisto, kar si najmanjša vladna
                  stranka privošči. Kar pokrivajte še naprej! Nobenega razloga ni, da sodnike
                  tiščite in rinite v nekaj, česar oni nočejo sprejeti. Po drugi strani pa govorimo
                  o tem, da sodstvo ne deluje. Ja, kako pa bi, če jih še tam, kjer sodstvo samo
                  nakaže, kje vidi rešitve, to pa je v specializaciji in ne v ustanavljanju novih
                  oddelkov, posiljujete z neko novo organizacijo. To pomeni, da se bodo spet pol
                  leta ukvarjali s svojo organizacijo. Jaz sem že prej napovedal državnemu
                  sekretarju poslansko vprašanje, postavil ga bom mesec dni po tistem, ko bo zakon
                  moral biti implementiran. Glasilo se bo pa tako: "Zakaj jih še niste uredili?" Ker
                  bo situacija identična, kot je bila leta 2009. Tudi takrat smo poslušali enake
                  razloge koalicije, enake razloge ministra, zgodilo se ni nič, oddelka v Ljubljani
                  ni bilo. In tudi tukaj smo na dobri poti oziroma je koalicija na dobri poti, da
                  spet nekaj spremeni zaradi javnosti, zaradi nekaj deset izjav, zaradi nekaj deset
                  članov, ki bodo jutri napisani v časopisih, resnica bo pa popolnoma drugačna.
                  Neučinkovitost se bo nadaljevala. Posiljevanje sodstva na tak način – kot tudi
                  posiljevanje ljudi v nekaterih drugih reformah – ni dobro. Treba je vsaj z njimi
                  doseči konsenz. Če ga ni možno doseči na drugih področjih, sem jaz prepričan, da
                  ga je možno doseči s Sodnim svetom in Vrhovnim sodiščem. Ne nazadnje Vrhovno
                  sodišče vodi nekdo, ki je izbran po volji koalicije, po volji ministra. In ta ista
                  oseba, to je gospod Masleša, pravi temu zakonu "ne". Ampak koalicijski valjar ne
                  pozna meja. Gospe in gospodje, ne se čuditi dogajanju, ki ga doživljate te dni.
                  Prehudo je. Hvala lepa.</p>
            </sp>
            <sp xml:id="SDZ5-Redna-27-2011-04-20.sp177">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo o amandmaju. Navzočih je 77 poslank in poslancev, za je glasovalo 33,
                  proti 41.</p>
               <p>(Za je glasovalo 33.) (Proti 41.)</p>
               <p>Ugotavljam, da amandma ni sprejet. S tem je odločanje o amandmaju k 36. členu
                  postalo brezpredmetno.</p>
               <p>Končali smo glasovanje o amandmajih in z drugo obravnavo predloga zakona v okviru
                  skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker v drugi
                  obravnavi predlagana amandmaja nista bila sprejeta, prehajamo na odločanje o
                  predlogu zakona. Obveščam vas, da me Zakonodajno-pravna služba oziroma Vlada nista
                  opozorili, da bi bil zaradi amandmajev, sprejetih na matičnem delovnem telesu,
                  predlog zakona neusklajen.</p>
               <p>Obrazložitev v imenu poslanske skupine SDS ima Jožef Jerovšek.</p>
            </sp>
            <sp xml:id="SDZ5-Redna-27-2011-04-20.sp178">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Gre za podobno zadevo, ker gre za zakon dvojček. Vlada po neuspelem in klavrno
                  propadlem poizkusu v letu 2009, ko je ustanavljala specializirani oddelek na
                  Okrožnem sodišču v Ljubljani, zdaj malenkostno spreminja zadevo, v obrazložitvi to
                  bolj všečno predstavlja ljudstvu in predstavlja, da bo organizirala štiri takšne
                  specializirane oddelke na štirih okrožnih sodiščih. Ker celotno sodstvo, Sodni
                  svet, Vrhovno sodišče, vsi v en glas trdijo, da bo to samo povečalo organizacijsko
                  delo, blokiralo pa konkretne zadeve, je jasno, kakšen je namen vlade in te
                  koalicije. Blokirati preganjanje gospodarskega kriminala, korupcije, hudih
                  kaznivih dejanj, kajti vaš sklep je logičen, v primeru, če se bo topreganjalo, bo
                  vaša politična opcija trpela, kajti preganjalo se bo vaše ljudi. In seveda se
                  moramo poslanci v tem trenutku, ko smo soočeni z vedno novimi in novimi
                  korupcijskimi zadevami – v zadnjem času zadeva Zoran Thaler, kjer Sunday Times
                  pravi, da ni bil naključno izbran, ker so že znaki, da se je tako obnašal v
                  preteklosti. Morda vi kaj več veste, kaj preprečujete in kaj ščitite.</p>
               <p>Ta zakon ima slabe namene. Z enakimi argumenti ministrstvo brani in predstavlja
                  koristi tega zakona, kot je predstavljalo koristi novele, ki sploh ni stopila v
                  veljavo, ki je bila kot pesek v oči ljudstvu in kot ovira sodišču vržena pred
                  dvema letoma. V tem je stara propagandna praksa vseh totalitarnih sistemov, da
                  predstavljajo ljudstvu vedno nove rešitve, na podlagi katerih bo sedaj veliko
                  boljše, pa bo vse dobro. Popolnoma enaka praksa je sedaj. Mi imamo sedanji zakon o
                  sodiščih, na podlagi katerega lahko gredo sodniki na specializacijo, lahko se
                  ustanavljajo novi oddelki in ni potreben novi zakon, zato ga je treba ovreči
                  zaradi slabih namenov v ozadju. Hvala lepa.</p>
            </sp>
            <sp xml:id="SDZ5-Redna-27-2011-04-20.sp179">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 77 poslank in poslancev, za je glasovalo 45, proti 31.</p>
               <p>(Za je glasovalo 45.) (Proti 31.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Prehajamo na prekinjeno 1. točko
                     dnevnega reda, to je na Vprašanja poslank in poslancev.</title>
               </p>
               <p>V zvezi s predlogom poslanca Zmaga Jelinčiča Plemenitega, bo zbor odločal o
                  naslednjem predlogu sklepa: Državni zbor bo na naslednji seji opravil razpravo o
                  odgovoru predsednika Vlade Boruta Pahorja na poslansko vprašanje Zmaga Jelinčiča
                  Plemenitega v zvezi z gradnjo aeronavtičnega muzeja Zahodnoevropske unije.</p>
               <p>Glasujemo. Navzočih je 75 poslank in poslancev, za je glasovalo 26, proti 46.</p>
               <p>(Za je glasovalo 26.) (Proti 46.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Andreja Vizjaka bo zbor odločil o naslednjem
                  predlogu sklepa: Državni zbor bo na naslednji seji opravil razpravo o odgovoru
                  predsednika Vlade Boruta Pahorja na poslansko vprašanje mag. Andreja Vizjaka glede
                  javnega dolga.</p>
               <p>Obrazložitev glasu v imenu Poslanske skupine SDS ima mag. Andrej Vizjak.</p>
            </sp>
            <sp xml:id="SDZ5-Redna-27-2011-04-20.sp180">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>Javni dolg oziroma dolg širšega sektorja države narašča v mandatu te vlade z
                  izjemno hitrostjo in bo v letošnjem letu presegel 43 % BDP in naslednje leto 45 %
                  BDP. Naj omenim, da je sedanja aktualna vlada začela leta 2008 z javnim dolgom v
                  višini 21,5 % BDP. To je izjemen trend, ki skrbi. Skrbi seveda nas, skrbi pa
                  predvsem davkoplačevalce, ki bodo morali v prihodnje ta dolg poplačati. Ta dolg bo
                  zažrl investicije, zažrl bo ukrepe za izboljšanje kakovosti življenja v tej
                  državi. In zato je treba nemudoma sprejeti ukrepe za zajezitev naraščanja tega
                  javnega dolga. Premierja Pahorja sem vprašal, katere predvsem kratkoročne ukrepe
                  načrtujte za umiritev oziroma zajezitev naraščajočega javnega dolga. Zakaj
                  kratkoročne? Zaradi tega, ker mu ostaja največ leto in pol mandata in prav bi
                  bilo, da postori kaj v tem letu dni in pol, ne pa da prepusti vse kasnejšim vladam
                  v reševanje. V tem mandatu bo vlada Boruta Pahorja povprečno zadolžila slehernega
                  državljana več kot tisoč evrov na leto oziroma štiri do pet tisoč evrov v tem
                  mandatu. Odgovor premierja je bil izredno, milo rečeno, nespodbuden, neinovativen.
                  Odgovor je kazal, da premier nima idej, nima rešitev, kako se spopasti s tem
                  problemom. Rekel je, da je najbolj pomemben kratkoročni ukrep za zajezitev javnega
                  dolga pokojninska reforma in referendum, ki bo v zvezi s tem. Je pa sam pred tedni
                  govoril, in tudi številke tako kažejo, da pokojninska reforma nima bog ve kakšnih
                  kratkoročnih finančnih učinkov, predvsem srednjeročne in dolgoročne po izračunih
                  te vlade. Torej premier nima idej. Nima rešitev. In to je problem! Zato mu
                  pomagajmo, spoštovani kolegi, pomagajmo v tem parlamentu, odprimo razpravo na
                  prihodnji seji o tem in izmenjajmo poglede, kako je mogoče to narediti. Izmenjajmo
                  ideje o tem, da bi spodbudili gospodarsko aktivnost, da bi spodbudili ustvarjanje
                  novih delovnih mest, da bi davčno in administrativno razbremenili gospodarstvo, da
                  bi startali s pomembnimi investicijami, da bi sprejeli varčevalni ukrep te države.
                  Jaz mislim, da je ta diskusija več kot nujna, več kot potrebna. Če vlada nima
                  idej, če ne ponudi ustreznih učinkovitih rešitev, upam, da ji lahko pri tem
                  pomagamo mi poslanci.</p>
               <p>Zato podprite ta predlog, ker ga bomo v Slovenski demokratski stranki podprli.</p>
            </sp>
            <sp xml:id="SDZ5-Redna-27-2011-04-20.sp181">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo
                  33, proti 40.</p>
               <p>(Za je glasovalo 33.) (Proti 40.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Danijela Krivca bo Državni zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministra za šolstvo in šport dr. Igorja Lukšiča na poslansko vprašanje Danijela
                  Krivca v zvezi s pridobivanjem licenc.</p>
               <p>Obrazložitev glasu v imenu Poslanske skupine SDS ima Danijel Krivec.</p>
            </sp>
            <sp xml:id="SDZ5-Redna-27-2011-04-20.sp182">

               <speaker>DANIJEL KRIVEC:</speaker>

               <p>Hvala za besedo.</p>
               <p>Ponovno se srečujemo z mogoče za Državni zbor obrobnim problemom, vendar je
                  takšnih obrobnih problemov v naši državi preveč. Odgovor ministra, ki smo ga bili
                  deležni v Državnem zboru, je nakazoval, da se tega problema zaveda, da je bilo to
                  evidentirano že v lanskem letu, da so potekala dogovarjanja med Ministrstvom za
                  gospodarstvo, inšpekcijskimi službami in Ministrstvom za šolstvo, vendar problem
                  ni rešen. To pa povzroča določenim gospodarskim subjektom na področju turizma
                  velike težave. In ti so res v zadregi pred letošnjo sezono, ali lahko svoje
                  poslovanje opravljajo naprej. In glede na to, da je sam minister ugotovil, da je
                  problem evidenten in da ga je treba razrešiti, apeliram na vas, da podprete ta
                  predlog, da se opravi razprava in s tem na nek način pomagamo ministrstvu, da
                  najde primerno rešitev, ki je sigurno v domeni Ministrstva za šolstvo in šport, ki
                  je krovni za funkcioniranje Olimpijskega komiteja, ki je tudi pooblaščen za
                  izdajanje teh licenc.</p>
               <p>Jaz mislim, da v državi, kjer posamezniku ne more opravljati neke pridobitve
                  licence, na nek način tudi inšpekcija tega od tega državljana ne bi smela
                  zahtevati, zato bi morala v tem primeru pristojna institucija to tudi na primeren
                  način urediti. In če se to več kot eno leto ne uredi, je tudi Državni zbor
                  pristojen, da opozori ministrstvo, da se takšne stvari v naši zakonodaji ne
                  odvijajo. Zato prosim, da podprete to razpravo.</p>
            </sp>
            <sp xml:id="SDZ5-Redna-27-2011-04-20.sp183">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 73 poslank in poslancev, za je glasovalo
                  31, proti 40.</p>
               <p>(Za je glasovalo 31.) (Proti 40.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Ivana Grilla bo Državni zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministrice za notranje zadeve Katarine Kresal na poslansko vprašanje Ivana Grilla
                  v zvezi nabavo novih radarskih naprav, ki so namenjene merjenju hitrosti pred
                  cestninskimi postajami na avtocestah.</p>
               <p>Obrazložitev glasu v imenu Poslanske skupine SDS ima Ivan Grill.</p>
            </sp>
            <sp xml:id="SDZ5-Redna-27-2011-04-20.sp184">

               <speaker>IVAN GRILL:</speaker>

               <p>Hvala lepa.</p>
               <p>Značilnost te vlade je, da želi državni proračun polniti z namenom, da se višajo
                  davki, trošarine ves čas dviga, tako da so med najvišjimi v Evropi, in ne nazadnje
                  želi tudi dodatno polniti proračun s pobiranjem glob od vseh tistih, ki
                  prekoračijo hitrost.</p>
               <p>Da se kaže ta namen na tak ne najbolj korekten način kaže dejstvo, da so
                  velikokrat radarske zasede postavljene na odsekih, ki so omejeni z znaki, ki so
                  neupravičeno postavljeni, kjer se dejansko ne ogroža prometna varnost. Še bolj
                  nenavadno ali, lahko rečemo celo, podlo pa je, da se policisti skrivajo in merijo
                  prekoračitelje hitrosti za cestninskimi postajami. Očitno so cestninske postaje
                  postavljene ali stojijo samo še iz tega razloga, da se tam skušajo dodatno
                  oglobiti ljudje, ki za kakšen kilometer prekoračijo hitrost.</p>
               <p>Še bolj bode pa zadnja informacija, ki je prišla v javnost, da je Ministrstvo za
                  notranje zadeve kupilo dodatne stacionarne avtomatske radarske postaje, ki bodo
                  postavljene ravno na cestninskih postajah. To pomeni, da bodo tam vse tiste, ki
                  bodo za kakšen kilometer prekoračili hitrost, dodatno oglobili. Na to vprašanje
                  ministrica ni znala oziroma ni želela konkretno odgovoriti, da so te nove radarske
                  postaje namenjene izključno za cestninske postaje, ampak je posredno zavila
                  odgovor, da je to predvsem posledica zamenjave obstoječih postaj in da ne bodo
                  namenjene samo za cestninske postaje. Tak odgovor ni zadovoljil, zato je prav, da
                  se na to temo tukaj opravi splošna razprava, kjer bomo res lahko celovito
                  odgovorili na tudi takšne poizkuse, da se te hitrosti merijo tudi na takšnih
                  odsekih, kjer so znaki za omejitev postavljeni neopravičeno, nepotrebno in na tak
                  način nič ne prispevamo k povečanju prometne varnosti. Tudi sama ministrica se je
                  strinjala s tem, da bi bilo treba razmisliti, da se cestninske postaje odstranijo.
                  Mogoče bi skozi to razpravo ugotovili tiste razloge, zakaj in na kakšen način so
                  seveda cestninske postaje še vedno tam, kjer so.</p>
               <p>Kljub temu da smo v Slovenski demokratski stranki vložili zakon, ki bo dodatno
                  naložil Darsu, da se te cestninske postaje odstranijo, menim, da bo taka razprava
                  lahko temu samo v korist. Zato pričakujem, da bo ta predlog za splošno razpravo
                  tudi podrt. Sam ga bom podprl in tudi Poslanska skupina Slovenske demokratske
                  stranke bo podprla predlog za to razpravo. Hvala lepa.</p>
            </sp>
            <sp xml:id="SDZ5-Redna-27-2011-04-20.sp185">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 76 poslank in poslancev, za je 33 glasovalo in 41
                  proti.</p>
               <p>(Za je glasovalo 33.) (Proti 41.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Vinka Gorenaka bo zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministra za pravosodje Aleša Zalarja na poslansko vprašanje dr. Vinka Gorenaka v
                  zvezi s pravno ureditvijo nadzora nad delom sodnikov in tožilcev.</p>
               <p>Obrazložitev glasu v imenu Poslanske skupine SDS ima dr. Vinko Gorenak.</p>
            </sp>
            <sp xml:id="SDZ5-Redna-27-2011-04-20.sp186">

               <speaker>DR. VINKO GORENAK:</speaker>

               <p>Hvala lepa.</p>
               <p>Podobno poslansko vprašanje, ki se je nanašalo na urejanje nadzora v pravosodju,
                  sem postavil tudi januarja. Gre za to, da vsak sistem, katerikoli sistem – tudi
                  pravosodni, potrebuje nadzor. Pri nas je situacija takšna, da ustavna ureditev
                  nadzor, vsaj ministra, omejuje ali ga pa postavlja na nivo, ko ta ni več nadzor.
                  Nadzor znotraj pravosodja pa vsaj po obstoječi zakonodaji poteka na način
                  odpravljanja odločitev sodišč nižje stopnje. Vse pa kaže, da sistem kot tak v tem
                  kontekstu preprosto ne deluje. Naj naštejem samo nekaj primerov. Jaz dnevno ali
                  tedensko, da ne bomo pretiravali, dobivam s strani ministra za pravosodje odgovore
                  glede stečajnih upraviteljev. Sprašujem ga, zakaj je tukaj, zakaj je tam določena
                  neka stečajna nagrada v nasprotju s pravilnikom. Odgovor je vedno enak, "ne moremo
                  vplivati na odločitve sodišča, bodo že razveljavila višjestopna sodišča".</p>
               <p>Mi smo imeli nazadnje tudi naslednji primer. Nekdo, ki ima licenco stečajnega
                  upravitelja, jo zamrzne. Tri dni preden neha biti direktor v nekem podjetju, jo
                  odmrzne. 24 ur po tem, ko jo odmrzne, dobi enega največjih stečajev v Sloveniji.
                  Stečaj opravi in tri dni preden opravi stečaj, jo zamrzne. Ne mi reči, glede na
                  to, da o tem odločajo sodišča, da to ni dogovorjeno s sodišči. Jaz se sprašujem,
                  za koliko denarja je to dogovorjeno. To je samo eden od primerov. Da ne govorim o
                  vseh drugih primerih, ki jih imamo dnevno pred seboj. Naj vas še enkrat spomnim,
                  11 milijonov evrov davkoplačevalskega denarja bodo zaradi sojenja, ki je
                  zastaralo, plačali davkoplačevalci. Minister in koalicija se pa še vedno
                  sklicujeta na neodvisnost sodstva. Sodstvo je sistem, ki predstavlja enega od
                  stebrov države. Ta steber je v Slovenijiprhel. Ne deluje, ne drži več, ne podpira
                  države, če želite. In ta sistem je treba reformirati. V tej fazi pa se pogovorimo
                  samo o nadzoru znotraj sodstva. Hvala lepa.</p>
            </sp>
            <sp xml:id="SDZ5-Redna-27-2011-04-20.sp187">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo
                  33, proti 41.</p>
               <p>(Za je glasovalo 33.) (Proti 41.)</p>
               <p>Ugotavljam, da sklep ni sprejet. V skladu s predlogom poslanca Zvonka Černača bo
                  zbor odločal o naslednjem predlogu sklepa: Državni zbor bo na naslednji seji
                  opravil razpravo o odgovoru ministra za okolje in prostor dr. Roka Žarnića na
                  poslansko vprašanje Zvonka Černača v zvezi z uresničevanjem Zakona o soglasju in
                  poroštvu Republike Slovenije za obveznosti Dars iz kreditov in izdanih dolžniških
                  vrednostnih papirjev za realizacije gradnje avtocestnih odsekov iz nacionalnega
                  programa izgradnje avtocest v Republiki Sloveniji.</p>
               <p>Obrazložitev glasu v imenu Poslanske skupine SDS ima Zvonko Černač.</p>
            </sp>
            <sp xml:id="SDZ5-Redna-27-2011-04-20.sp188">

               <speaker>ZVONKO ČERNAČ:</speaker>

               <p>Hvala lepa.</p>
               <p>V Poslanski skupini Slovenske demokratske stranke bomo podprli razpravo o tem
                  odgovoru, ker se je v odgovoru pojavilo eno bolj pomembno vprašanje, kot ga je
                  nakazovalo samo poslansko vprašanje. V okviru poslanskega vprašanja sem izpostavil
                  neprimerno porabo denarja iz naslova poroštev. Gre za cirka 300 milijonov evrov,
                  ki ste jih sprejeli v Državnem zboru, od katerih je več kot polovica namenjenih
                  uvedbi elektronskega sistema cestninjenja, ob tem da pomembni infrastrukturni
                  projekti na področju prometa stojijo oziroma ne gredo nikamor. Iz odgovora smo
                  slišali v enem konkretnem primeru, gre za avtocestno povezavo do Ilirske Bistrice
                  oziroma do Jelšan, da je bil ta državni prostorski načrt začet že v času prejšnje
                  vlade, junija 2005, da so bile študije izdelane že do leta 2007 in bi se po vseh
                  teh rokih moralo sedaj že nekaj dogajati. Pa se ne. Sedanja vlada je namreč
                  naročila ponovno izdelavo študij, ki pa so bile že izdelane do leta 2007 in so
                  opredelile najprimernejšo traso, in to na tak način, da ne obremenjuje lokalnega
                  okolja in na primeren način umešča to povezavo v prostor z najmanjšimi stroški.
                  Zdaj so bile naročene nove študije, ne vem, s kakšnim namenom in zakaj, ki naj bi
                  očitno ugotovile, da je neka druga trasa primerna. Šest let že poteka postopek od
                  začetka državnega prostorskega načrta in v šestih letih ni bila niti še določena
                  na papirju najprimernejša trasa. To ni primer samo v tem konkretnem primeru, ko
                  ljudje upravičeno pričakujejo ustrezno povezavo, ki je nimajo, kajti na tem
                  območju se nam bo v kratkem zgodila Gornja Radgona, to je primer tudi vseh ostalih
                  območij, ki nimajo ustreznih povezav do avtocestnega omrežja v Republiki Sloveniji
                  in jih v bodoče s takim načinom dela, če 6 let traja samo iskanje ustreznih
                  variant, tudi ne bodo imeli. Potrebna je razprava o tem odgovoru, razprava, v
                  okviru katere naj ministrstvi za okolje in prostor in za promet pojasnita, kako je
                  mogoče, da kljub silni zakonodaji, kljub spremembi zakona, ki ste jo izglasovali v
                  lanskem letu, ki naj bi pospešila umeščanje takih projektov v prostor, ti postopki
                  še vedno trajajo vrsto let. Minister tudi ni znal pojasniti, kdaj naj bi se začela
                  dela na tej trasi, seveda tudi ni znal pojasniti, kdaj naj bi bila ta povezava
                  zgrajena. V enem izmed odgovorov pa je povedal, da naj bi samo umeščanje oziroma
                  dokončanje takega državnega prostorskega načrta trajalo najmanj 6 let. Mislim, da
                  je to v teh razmerah nesprejemljivo, da država potrebuje hitrejši postopek pri
                  izvedbi tako pomembnih infrastrukturnih projektov in razprava naj ugotovi, zakaj
                  ti postopki ne potekajo optimalno.</p>
            </sp>
            <sp xml:id="SDZ5-Redna-27-2011-04-20.sp189">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 74 poslank in poslancev, za je glasovalo 33, proti 37.</p>
               <p>(Za je glasovalo 33.) (Proti 37.)</p>
               <p>Ugotavljam, da sklep ni sprejet.</p>
               <p>V skladu s predlogom poslanke Alenke Jeraj bo zbor odločal o naslednjem predlogu
                  sklepa: Državni zbor bo na naslednji seji opravil razpravo o odgovoru ministra za
                  visoko šolstvo, znanost in tehnologijo Gregorja Golobiča ter ministra za finance
                  dr. Franca Križaniča na poslansko vprašanje Alenke Jeraj v zvezi s parkiriščem na
                  zemljišču, ki je bilo predvideno za gradnjo nove Narodne in univerzitetne
                  knjižnice.</p>
               <p>Obrazložitev glasu v imenu poslanske skupine SDS ima Alenka Jeraj.</p>
            </sp>
            <sp xml:id="SDZ5-Redna-27-2011-04-20.sp190">

               <speaker>ALENKA JERAJ:</speaker>

               <p>Hvala za besedo.</p>
               <p>Oba ministra sem spraševala o zemljišču, ki je predvideno za NUK 2, ki ga očitno
                  pod to vlado ne bomo dočakali. Spraševala sem o tem, zakaj se je ministrstvo
                  odločilo, da sklene pogodbo z Mestno občino Ljubljana, da s tem zemljiščem
                  upravlja. Minister mi je pojasnil, da zato, ker so imeli zahteve pristojnega
                  zavoda Ministrstva za kulturo, da morajo zavarovati izkopanine. Zasutje jame bi
                  predstavljalo strošek 400 tisoč evrov, zato se je Vlada septembra 2009 odločila,
                  da bo sklenila pogodbo z MOL, ki bo uporabnik teh prostorov. MOL je, kot veste,
                  potem to zasul, zelo uspešen župan za neverjetnih 166 tisoč evrov s svojimi znanci
                  iz Gradis skupine G, ki jo srečamo tudi pri nekaterih drugih projektih v mestni
                  občini, in je v letu 2010 iz naslova pobiranja parkirnine zaslužil 365 tisoč
                  evrov. V letošnjem letu pa načrtujejo še nekoliko večji dobiček, 383 tisoč evrov.
                  Pogodba je bila sklenjena do marca letos. Minister je povedal v ponedeljek, da so
                  pogodbo podaljšali za 2 meseca, in to kljub temu, da Mestna občina Ljubljana ni
                  pristala na to, da polovico dobička oziroma pobrane parkirnine deli z državo, z
                  Ministrstvom za visoko šolstvo. Pogodbo so za dva meseca podaljšali, verjetno pa
                  jo bodo tudi za naprej, če smo včeraj prav razumeli ministra. Minister to ocenjuje
                  kot dobro odločitev, za razliko od nas, se pa ob tem niti ni vprašal, če morda
                  parkirišča ne bi potrebovala filozofska fakulteta, ki je v bližini in za katero je
                  kot minister za visoko šolstvo dolžan skrbeti, pač pa ga skrbi za obiskovalce
                  Ljubljane, kje bodo parkirali.</p>
               <p>Za ministra Križaniča tudi to ni problem, čeprav bi pri praznem proračunu oziroma
                  pri veliki luknji in pri velikih zadolžitvah po našem mnenju 500 tisoč evrov lahko
                  pomenilo kar pomemben prispevek v proračun. Zato predlagam, da o odgovoru obeh
                  ministrov opravimo razpravo. V poslanski skupini SDS bomo za to glasovali in vabim
                  tudi vas, da se nam pri tem pridružite.</p>
            </sp>
            <sp xml:id="SDZ5-Redna-27-2011-04-20.sp191">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 74 poslank in poslancev, za je glasovalo 32, proti 39.</p>
               <p>(Za je glasovalo 32.) (Proti 39.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Bogoviča bo zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministrice za gospodarstvo mag. Darje Radić ter ministra za finance dr. Franca
                  Križaniča na poslansko vprašanje Franca Bogoviča v zvezi z dokapitalizacijo Nove
                  Kreditne banke Maribor.</p>
               <p>Obrazložitev glasu ima v imenu poslanske skupine SLS Franc Bogovič.</p>
            </sp>
            <sp xml:id="SDZ5-Redna-27-2011-04-20.sp192">

               <speaker>FRANC BOGOVIČ:</speaker>

               <p>Spoštovane kolegice in kolegi!</p>
               <p>V lanskem letu smo v maju sprejeli Zakon o upravljanju kapitalskih naložb
                  Republike Slovenije in se s tem zakonom zavezali, da bomo tudi v Sloveniji z
                  državnim premoženjem ravnali v skladu z normami OECD in tudi dobrega vestnega
                  gospodarjenja. Na osnovi tega zakona je nastala v Republiki Sloveniji Agencija za
                  upravljanje s kapitalskimi naložbami. Zakon, ki smo pa ga lansko leto sprejeli, pa
                  v 8. členu zelo jasno govori, da strategijo upravljanja s premoženjem sprejme
                  Državni zbor Republike Slovenije na predlog Vlade Republike Slovenije, predlog
                  strategije pa pripravi agencija na podlagi sektorskih politik. V tem slabem letu
                  dni do danes se še ni zgodilo to, da bi bile sprejete sektorske politike, kaj
                  šele, da bi vlada te sektorske politike sprejela in nam predstavila strategijo
                  upravljanje kapitalskih naložb v Republiki Sloveniji. Kot posledica tega, da
                  nimamo sprejetih teh dokumentov, smo se pa dolžni tu v parlamentu opredeliti do te
                  strategije, se nam v zadnjih dneh dogaja to, kar je bilo zelo jasno vidno tudi iz
                  odgovora obeh ministrov, se pravi ministrice za gospodarstvo in ministra za
                  finance, da imamo različna mnenja o gospodarjenju z državnim premoženjem in da se
                  je dejansko v zadnjih dneh tudi razplamtela javna polemika med ministroma, prav
                  tako pa tudi v slovenski stroki, da je takšen način upravljanja z državnim
                  premoženjem, kot ga imamo sedaj, nepravilen. V Slovenski ljudski stranki ves čas
                  trdimo in zagovarjamo stališče, da se mora Slovenija, se pravi Državni zbor v
                  imenu te države na predlog, kot je zapisano v zakonu, sektorskih politik,
                  sprejetih na vladi, opredeliti do vitalnega državnega premoženja, ki ga
                  predstavljajo energetska podjetja, potem tudi infrastrukturna podjetja in bančni
                  sektor. V zadnjih dneh je ravno zaradi neusklajenih politik posameznih ministrov
                  prišlo do dokapitalizacije NKBM na način, za katerega smo trdno prepričani, da se
                  ne bi smel zgoditi. V Slovenski ljudski stranki nimamo težav s tem, kaj se je tu
                  zgodilo in smo prepričani, da je treba z državnim premoženjem odgovorno ravnati in
                  se dolgoročno obnašati, vendar pa mora v skladu z zakonom to narediti Državni
                  zbor. Ker v enem letu nismo dobili teh dokumentov, predlagam, da na naslednji seji
                  v skladu s poslovnikom opravimo to razpravo in tudi slišimo odgovorne, kdaj bodo
                  prišli ti dokumenti ali pa nam te dokumente v tem vmesnem času prinesejo.</p>
               <p>Zato vas pozivam, spoštovane kolegice in kolegi, da ta predlog podprete in se vsi
                  skupaj odgovorno obnašamo do državnega premoženja v višini 6, 7 milijard, od česa
                  je v veliki meri odvisna tudi prihodnost Republike Slovenije.</p>
            </sp>
            <sp xml:id="SDZ5-Redna-27-2011-04-20.sp193">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 73 poslank in poslancev 34, za je glasovalo, proti 37.</p>
               <p>(Za je glasovalo 34.) (Proti 37.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Rudolfa Petana bo zbor odločal o naslednjem predlogu
                  sklepa: Državni zbor bo na naslednji seji opravil razpravo o odgovoru ministra za
                  kmetijstvo, gozdarstvo in prehrano mag. Dejana Židana na poslansko vprašanje
                  Rudolfa Petana v zvezi s kakovostjo mleka.</p>
               <p>Obrazložitev glasu v imenu Poslanske skupine SDS ima Rudolf Petan.</p>
            </sp>
            <sp xml:id="SDZ5-Redna-27-2011-04-20.sp194">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Ministra za kmetijstvo, gozdarstvo in prehrano sem spraševal v zvezi s
                  homogenizacijo mleka. Živilska industrija uporablja ta postopek zaradi tega, da
                  podaljša rok uporabnosti mleka. Zato se homogenizirano mleko lahko prodaja tudi
                  štiri mesece, ne da bi bilo v hladilniku. Posledica tega pa je, da se v postopku
                  homogenizacije, ko se mleku nič ne dodaja, nič ne odvzema, spremeni kemična
                  struktura maščobnih molekul. In ta nova kemična struktura je takšna, da telo ne
                  more, ne zna predelati te maščobe, ki so zdravilne, koristne za telo, predvsem za
                  otroke, istočasno pa zaradi te strukture telo ne more vsrkati vsega kalcija, ki je
                  v mleku. Minister mi je odgovoril, da ta dejstva homogenizacije pozna, da pa
                  trenutno nima informacij o tem, kakšen je vpliv na telo. In glede na to, da starši
                  v dobri veri, da otrokom koristijo, dajejo otrokom mleko in če te stvari držijo in
                  je že ogromno strokovnih članov, je ljudem treba povedati, kakšne so posledice
                  uporabe homogeniziranega mleka. Do teh rezultatov so prišli tako, ker so v Angliji
                  opazili, da imajo že triletni otroci zamaščene žile. Ker otroci še ne uživajo
                  hamburgerjev, ki bi naj bili vzrok pri odraslih, so ugotovili, da je to
                  homogenizirano mleko. Jaz se ne slepim, da bi se živilska industrija v Sloveniji
                  kar tako odpovedala tej lagodnosti pri prodaji mleka, ker je to res elegantna
                  rešitev. Štiri mesece lahko tako mleko stoji v trgovini na polici in ni nobenih
                  težav, se ne pokvari. Vendar pa je ljudem treba povedati, kaj je resnica o tem. In
                  samo o tem bi želel, da opravimo razpravo, da odraslim povemo, ali se splača
                  uporabljati to elegantno pripravljeno mleko, ki škoduje in otrokom in odraslim,
                  ali pa začnejo zopet uporabljati nehomogenizirano mleko, ki se sicer lahko kupi
                  samo na mlekomatih, ki jih je vsak dan več po Sloveniji, in v specializiranih
                  večjih trgovinah, kjer je imajo tudi v prodaji nehomogenizirano, samo
                  pasterizirano mleko.</p>
               <p>Zaradi tega predlagam, da se opravi razprava, da ljudem povemo, potem pa naj se
                  sami odločijo, ali bodo uporabljali homogenizirano mleko, ki je zelo elegantno za
                  uporabo, ali pa bodo uporabljali kako drugače pripravljeno mleko, ki je bolj
                  zdravilno in bolj koristno za organizem. Zato predlagam, da podprete ta predlog.
                  Hvala lepa.</p>
            </sp>
            <sp xml:id="SDZ5-Redna-27-2011-04-20.sp195">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 77 poslank in poslancev, za je glasovalo 33, proti 40.</p>
               <p>(Za je glasovalo 33.) (Proti 40.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Milana Čadeža bo zbor odločal o naslednjem predlogu
                  sklepa: Državni zbor bo na naslednji seji opravil razpravo o odgovoru ministra za
                  okolje in prostor dr. Roka Žarnića na poslansko vprašanje Milana Čadeža v zvezi z
                  vrednotenjem zemljišč, po katerih potekajo kategorizirane lokalne ceste, javne
                  poti in druge javne površine.</p>
               <p>Obrazložitev glasu v imenu Poslanske skupine SDS Milan Čadež.</p>
            </sp>
            <sp xml:id="SDZ5-Redna-27-2011-04-20.sp196">

               <speaker>MILAN ČADEŽ:</speaker>

               <p>Hvala za besedo, gospod predsednik.</p>
               <p>Že pred dvema mesecema sem postavil to vprašanje gospodu ministru. Odgovoril mi je
                  sicer, da pozna rešitve, kdaj bo to, pa niti ni vedel povedati. Povedal mi je, da
                  se bo pozanimal pri sodelavcih na Geodetski upravi. Sicer je pa omenil, da stvar
                  ni komplicirana časovno, ampak da gre bolj za politično rešitev, kar mu pa danes
                  tudi verjamem.</p>
               <p>Predvsem me ja zanimalo, kakšne so tiste konkretne rešitve, ki se pripravljajo v
                  smeri evidentiranja cest in predvsem na kakšen način se bo lastniku nepremičnine v
                  prehodnjem obdobju lahko določila površina zemljišča, ki je v naravi že cesta. Gre
                  za problematiko, ki se tiče, lahko rečem, kar lepega števila naših državljanov, ki
                  so lastniki zemljišč, kjer potekajo v naravi ceste. Še z večjim problemom se pa
                  srečujejo občine v državi, kajti prav lastniki terjajo od občin, da se te stvari
                  uredijo.</p>
               <p>Zaradi aktualne situacije v državi, ker je tudi minister v odhajanju, je nujno, da
                  se o tej temi opravi javna razprava. Hvala.</p>
            </sp>
            <sp xml:id="SDZ5-Redna-27-2011-04-20.sp197">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 77 poslank in poslancev, za je glasovalo 31, proti 43.</p>
               <p>(Za je glasovalo 31.) (Proti 43.)</p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 2. točko
                     dnevnega reda, to je z obravnavo Predloga za začetek postopka za spremembo
                     Ustave 160., 161. in 162. člena Ustave Republike Slovenije z osnutkom ustavnega
                     zakona.</title>
               </p>
               <p>Proceduralno želite?</p>
               <p>Gospod Anderlič, izvolite.</p>
            </sp>
            <sp xml:id="SDZ5-Redna-27-2011-04-20.sp198">

               <speaker>ANTON ANDERLIČ:</speaker>

               <p>Spoštovani!</p>
               <p>Glede na to, da se ta točka nanaša na začetek postopka za spremembo Ustave, to je
                  tako pomembna zadeva, da je treba še nekatere stvari pred glasovanjem uskladiti in
                  zato predlagam, da skladno s poslovnikom to točko prestavimo, glasovanje o tej
                  točki seveda, v tem začetku postopka, na eno od prihodnjih sej.</p>
            </sp>
            <sp xml:id="SDZ5-Redna-27-2011-04-20.sp199">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlagatelj predloga je dal predlog v skladu s prvim odstavkom 74. člena
                  Poslovnika Državnega zbora. O njem bomo odločali na podlagi desetega odstavka 64.
                  člena zakona, zato po njegovih besedah dajem besedo Vladi, če želi. Tu imamo samo
                  državnega sekretarja. Dajem besedo predstavnikom poslanskih skupin, na voljo je
                  čas 3 minute, če se želijo izreči o tem predlogu.</p>
               <p>Jože Tanko v imenu Poslanske skupine SDS, izvolite.</p>
            </sp>
            <sp xml:id="SDZ5-Redna-27-2011-04-20.sp200">

               <speaker>JOŽE TANKO:</speaker>

               <p>Hvala lepa.</p>
               <p>Mi tega postopkovnega predloga ne bomo podprli. Menimo, da je obravnava na Ustavni
                  komisiji trajala dovolj dolgo, dovolj izčrpno, da je bil na Ustavni komisiji
                  sprejet sklep, ki kaže na to, da je treba ta postopek čim prej zaključiti, zato je
                  to utrujanje Državnega zbora in tudi poslancev neprimerno. Očitno je koalicija
                  pripravljena izredno veliko časa nameniti temam, ki ne prinašajo nobene dodane
                  vrednosti, ne prinašajo nobenega rezultata, ampak samo tratijo čas poslancem in
                  tudi strokovnim službam in tudi vsem ostalim.</p>
               <p>Mi tega postopkovnega predloga ne bomo podprli. Hvala lepa.</p>
            </sp>
            <sp xml:id="SDZ5-Redna-27-2011-04-20.sp201">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>V imenu Poslanske skupine Socialnih demokratov ima besedo Miran Potrč.</p>
            </sp>
            <sp xml:id="SDZ5-Redna-27-2011-04-20.sp202">

               <speaker>MIRAN POTRČ:</speaker>

               <p>Hvala lepa.</p>
               <p>V naši poslanski skupini bomo predlog za preložitev podprli. Ne zaradi tega, ker
                  ne bi bili prepričani, da je razprava opravljena, ampak zaradi tega, ker upamo, da
                  bodo morda opozicijske poslanske skupine, ki nasprotujejo, premislile, glede na
                  svoja stališča, da je pametno na predloge, ki rešujejo vprašanje zakonitosti in
                  ustavnosti, odgovarjati pozitivno, ne jih pa zavračati samo iz kaprice in iz
                  nagajanja tistim, ki so predlog dali. Hvala lepa.</p>
            </sp>
            <sp xml:id="SDZ5-Redna-27-2011-04-20.sp203">

               <speaker>PREDSEDNIK DR. PAVEL GANTAR:</speaker>

               <p>Mag. Vizjak, jaz vodim sejo. Besedo dajem še Francu Juriju iz Poslanskae skupine
                  Zares.</p>
            </sp>
            <sp xml:id="SDZ5-Redna-27-2011-04-20.sp204">

               <speaker>FRANCO JURI:</speaker>

               <p>Hvala za besedo.</p>
               <p>Poslanska skupina Zares ocenjuje, da je predlog kolegov iz LDS utemeljen in
                  legitimen, zlasti ker gre za pomembno vprašanje ustavnih sprememb. Ko gre za
                  takšno vprašanje, se nobenemu ne mudi in ne sme muditi. Če še obstaja možnost, da
                  nekaj uskladimo in da pridemo do boljšega glasovanja, je tej možnosti treba
                  ponuditi priložnost. Tako bomo predlog, ki je bil podan s strani kolega Anderliča,
                  podprli. </p>
            </sp>
            <sp xml:id="SDZ5-Redna-27-2011-04-20.sp205">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>V imenu Poslanskega kluba LDS ima besedo Anton Anderlič.</p>
            </sp>
            <sp xml:id="SDZ5-Redna-27-2011-04-20.sp206">

               <speaker>ANTON ANDERLIČ:</speaker>

               <p>Predlog bomo seveda podprli, zato sem ga tudi dal. Po našem mnenju ne gre za
                  zapravljanje časa. Zapravili bi ga, če bi danes glasovali in bi postopek
                  zaključili. Kot je vsem znano, je v zadnjem obdobju kar veliko predlogov, pobud,
                  iniciativ, da bi se vse politične stranke in politični akterji usedli in našli
                  nekatere rešitve, vključno s predlogi za ustavne spremembe. Nam ne gre za prestiž,
                  kdo je vložil kakšen predlog in kakšno pot je prehodil, ampak nam gre resnično
                  tudi v primeru pobud, ki so že bile v preteklosti in ki se napovedujejo tudi s
                  strani največje opozicijske stranke, zato jih bomo z veseljem in z vso
                  odgovornostjo preučili in mogoče najdemo kakšno skupno točko. Z veseljem najbrž
                  ne, ampak iz nuje, da rešimo to državo – hvala gospodu Potrču – ker je to sestavni
                  del našega dela in odgovornosti. Pred tem ne bežimo in nočemo tekmovati in nočemo
                  neko stvar zavrniti samo na način, da se v dvorani preštejemo in če slučajno
                  manjka nek glas na drugi strani, sploh ko gre za vprašanje dvotretjinske večine,
                  je odgovornost še toliko večja, da se ne ujamemo v to past in ne izkoriščamo tega
                  parlamenta za nagajanje in za rušenje nekih stvari samo zato, da bi dokazali, da
                  so predlogi, ki jih pa mi dajemo, boljši in bodo prišli jutri na vrsto, ker so
                  vaši propadli, ker mi nismo bili za njih. To se mi zdi, da so slaba sporočila.
                  Priložnost je, da ob vsem tem, kar imamo na mizi, da tako rečem, do naslednje ali
                  ene od prihodnjih sej tudi to vprašanje proučimo in o tem tudi odločimo. Zato bomo
                  mi glasovali za.</p>
            </sp>
            <sp xml:id="SDZ5-Redna-27-2011-04-20.sp207">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključujem razpravo o predlogu preložitve. Prehajamo na odločanje o Predlogu za
                  preložitev odločanja o Predlogu sklepa, da Državni zbor sprejme predlog Vlade za
                  začetek postopka za spremembe ustave.</p>
               <p>Glasujemo. Glasovanje teče. Navzočih je 76 poslank in poslancev, za je glasovalo
                  45, proti 30.</p>
               <p>(Za je glasovalo 45.) (Proti 30.)</p>
               <p>Ugotavljam, da je sklep sprejet, zato bo Državni zbor o predlogu sklepa odločal na
                  eni od naslednjih sej.</p>
               <p>S tem zaključujem to točko dnevnega reda. <title>Prehajamo na prekinjeno 5. točko
                     dnevnega reda, to je na obravnavo Predloga zakona o spremembah in dopolnitvah
                     Zakona o davčni službi v okviru skrajšanega postopka</title>
               </p>
               <p>Prehajamo na <title>tretjo obravnavo</title> predloga zakona. Ker v drugi
                  obravnavi amandmaji k dopolnjenemu predlogu zakona niso bili vloženi, prehajamo na
                  odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
                  bil zaradi amandmajev, sprejetih na matičnem delovnem telesu, predlog zakona
                  neusklajen.</p>
               <p>Glasujemo. Glasovanje teče. Navzočih je 73 poslank in poslancev, za je glasovalo
                  70, proti nihče.</p>
               <p>(Za je glasovalo 70.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 13.
                     točko dnevnega reda to je z obravnavo Predloga zakona o preglednosti finančnih
                     odnosov in ločenem evidentiranju različnih dejavnosti v okviru tretje
                     obravnave.</title>
               </p>
               <p>Ker k predlogu zakona matično delovno telo ni sprejelo nobenega amandmaja,
                  amandmajev na seji Državnega zbora ni bilo mogoče vlagati, zato prehajamo na
                  odločanje o predlogu zakona.</p>
               <p>Glasujemo. Glasovanje teče. Navzočih je 73 poslank in poslancev, za je glasovalo
                  73, proti nihče.</p>
               <p>(Za je glasovalo 73.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 14.
                     točko dnevnega reda, to je s prvo obravnavo Predloga zakona o obveznem
                     testiranju funkcionarjev na prepovedane droge.</title>
               </p>
               <p>Prehajamo na odločanje o naslednjem predlogu sklepa: Predlog zakona o obveznem
                  testiranju funkcionarjev na prepovedane droge je primeren za nadaljnjo
                  obravnavo.</p>
               <p>Obrazložitev glasu v imenu Poslanske skupine SDS ima mag. Branko Grims.</p>
            </sp>
            <sp xml:id="SDZ5-Redna-27-2011-04-20.sp208">

               <speaker>MAG. BRANKO GRIMS:</speaker>

               <p>Spoštovani!</p>
               <p>Spomnil bi, da se je včeraj na seji in tudi po njej usul kup očitkov na Poslansko
                  skupino SDS kot predlagateljico tega zakona, da kaj takšnega, da bi uvedli obvezno
                  testiranje na droge, še zlasti da bi to še nekoliko razširili, kar smo predlagali
                  nekateri, če citiram po spominu, "nikomur v demokratični državi ne bi niti prišlo
                  na misel". Zato vam kot argument za to, da je zakon primeren za nadaljnjo
                  obravnavo, želim predstaviti stanje v državi Missouri, kjer so 4. februarja 2010
                  sprejeli zakon, gospe in gospodje, ki zahteva od vseh v zakonodajni, izvršilni in
                  tudi sodni veji oblasti, da se, preden nastopijo funkcijo, obvezno testirajo na
                  droge, in še več, da morajo potem vsaki dve leti obvezno opraviti test, ali so
                  bili izpostavljeni nedovoljenim substancam. To se pravi, ne samo, da je bil tak
                  predlog nekje izglasovan, kot zanimivost naj povem, da je bil izglasovan z večino,
                  ki je šla daleč prek strankarskih meja, saj je bilo za to odločitev 144 glasov in
                  samo 8 proti. In tisti, ki ne poznate morda ameriške ureditve, glede na to, kar je
                  bilo vmes slišati, v Ameriki zveza ima samo pooblastila da opravlja nekatere
                  pristojnosti v imenu držav, države pa so nosilke primarne oblasti, taka je pač
                  ameriška zvezna ureditev. Ob tem naj naredim še eno preprosto primerjavo. Ameriška
                  država Missouri je bolj razvita od Slovenije, ima hitrejšo gospodarsko rast in
                  njena zakonodajna in izvršilna veja oblasti v zadnjem obdobju zelo dobro
                  funkcionirata, za razliko od Slovenije, kjer sedanja vlada in vladajoča koalicija
                  v morju neskončnih prepirov razpadata iz dneva v dan. Zato ni čudno, če boste
                  vprašali navadnega človeka, ko edino, kar bo povedal in bo podprl tak predlog o
                  obveznem testiranju, bo dejal preprosto: "Dosti vas imamo."</p>
               <p>Iz tega razloga, gospe in gospodje, ker gre za razvoj, ker gre za vprašanje nekega
                  vpliva, ki lahko objektivno še kako vpliva na odločitve tistih, ki odločitve
                  sprejemajo, in je torej v javnem interesu, bomo v SDS ta zakon enotno podprli.</p>
            </sp>
            <sp xml:id="SDZ5-Redna-27-2011-04-20.sp209">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine SD ima Dejan Levanič.</p>
            </sp>
            <sp xml:id="SDZ5-Redna-27-2011-04-20.sp210">

               <speaker>DEJAN LEVANIČ:</speaker>

               <p>Hvala lepa za besedo.</p>
               <p>V Poslanski skupini Socialnih demokratov ocenjujemo, da zakon sigurno ni primeren
                  za nadaljnjo obravnavo, ker temu besedilu ne moremo po našem mnenju reči zakon,
                  ampak na žalost, če smo iskreni, zgolj eno skrpucalo, ker členi in obrazložitve k
                  tem členom so enaki, tako pa veste, da ste večkrat problematizirali tudi sami, se
                  tako zakoni ne pišejo. Poleg tega členi nimajo nobene zveze z uvodnim delom
                  zakona, kjer govorite eno, v členih pa opisujete drugo.</p>
               <p>Nihče tukaj ni dejal, da, mogoče res, vsak naj prevzame po lastni presoji
                  odgovornost, se testira, predstavi te rezultate javnosti, ampak to ni stvar
                  zakonske materije, s tem ne morete na tak način nikogar prisiliti, da bi dokazali
                  slovenski javnosti, da bo pa na podlagi tega testiranja boljši razvoj ali
                  kakorkoli drugače, da bo Slovenija hitreje izšla iz krize. To so floskule in
                  navadno metanje peska v oči. Želel bi si, da bi to državo, ki ste jo omenjali
                  sedaj, omenili že prej v zakonu, namesto tega ste tam navajali neke evropske
                  države, ki niso nikoli sprejele takega zakona, toliko za podatek, nobena evropska
                  država takega zakona nima, pa še lagali ste, da je v Avstraliji takšen zakon
                  sprejet. To pa absolutno ne drži. Predlog zakona je, ni pa zakonske ureditve,
                  torej zakon ni sprejet. Ne moremo mimo nekega dejstva, da vedno znova poskušate
                  podtikati nekatere stvari, tako kot je bilo v aferi arhivi, ko ste pač napačno
                  zložili nekatere dokumente, tako se dogaja sedaj očitno tudi pri tem zakonu.
                  Zaradi tega in odgovornosti do te institucije, kakšen naj bo predlog zakona, ki
                  naj roma v proceduro Državnega zbora, Socialni demokrati enostavno ne moremo
                  glasovati za tak zakon. Ko se boste pa potrudili in vložili boljši zakon, pa lahko
                  razmislimo o kakršnikoli drugačni odločitvi. Hvala lepa.</p>
            </sp>
            <sp xml:id="SDZ5-Redna-27-2011-04-20.sp211">

               <speaker>PREDSEDNIK DR. PAVEL GANTAR:</speaker>

               <p>Želi še katera od poslanskih skupin obrazložiti svoj glas? (Ne.) Ker je več
                  predlog, pobud za obrazlaganje, odpiram prijavo in vas prosim, da pri obrazlaganju
                  glasu ne polemizirate med seboj, temveč samo predstavite razloge, zakaj nameravate
                  glasovati tako ali drugače.</p>
               <p>Obrazložitev glasu ima Vito Rožej. Prosim, da spoštujete opozorila, ki sem jih
                  navedel.</p>
            </sp>
            <sp xml:id="SDZ5-Redna-27-2011-04-20.sp212">

               <speaker>VITO ROŽEJ:</speaker>

               <p>Hvala za besedo. Spoštovani gospod predsednik, brez skrbi, vaša napotila so, in to
                  bi najbrž sedaj že lahko vedeli, nepotrebna pri mojih obrazlagah glasu.</p>
               <p>35. člen slovenske ustave nam govori o pravici do zasebnosti. Pravica do
                  zasebnosti je pravica, ki je pred denimo pravico do veroizpovedi, brez zasebnosti
                  ni svobode veroizpovedi, ni nedotakljivosti stanovanja pa še bi lahko naštevali.
                  Verjamem, da so deli sveta, ki poznajo smrtno kazen, ki ne priznavajo pravice do
                  splava in ki mogoče uzakonjajo tudi take teste. Slovenija ni del tistega sveta,
                  Slovenije je del drugega, bolj civiliziranega sveta, ki je na neke demokratične
                  pridobitve očitno, vsaj pri nekaterih že, pozabil. Kar se mene tiče, jaz na to
                  nisem, zasebnost smatram kot pogoj za avtonomijo, ki je pogoj za svobodo in
                  varnost, če hočete, in za demokracijo. Mislim, da na pravici do zasebnosti pade
                  tudi pravica do zasebne lastnine in še kaj drugega bi lahko naštevali. Kdor to
                  pravico do zasebnosti, ki je ustavno zagotovljena pravica, ruši, ruši cel sistem,
                  zaradi katerega nas sploh tukaj 90 notri sedi. Jaz sem prepričan, da je pravi
                  namen tega predloga enak, kot so bili pozivi v tem parlamentu, ki so govorili o
                  nekih drugih pregledih, pregledih mednožij. In to je prava narava tega zakonskega
                  predloga, ki bi se ga sam sramoval. In zato ga podpreti ne morem. Me pa žalosti,
                  da ste se drugi z veseljem spodaj podpisali, ker mislim, da v zanikanju pravice do
                  zasebnosti tiči kal totalitarizma, ki je očitno nekaterim še vedno lasten, pa
                  čeprav imajo polna usta ravno boja proti nekemu totalitarizmu. Očitno pa premik v
                  glavi še zdavnaj ni bil narejen. Hvala.</p>
            </sp>
            <sp xml:id="SDZ5-Redna-27-2011-04-20.sp213">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu ima Breda Pečan.</p>
            </sp>
            <sp xml:id="SDZ5-Redna-27-2011-04-20.sp214">

               <speaker>BREDA PEČAN:</speaker>

               <p>Hvala, gospod predsednik.</p>
               <p>Jaz bom glasovala proti temu predlogu, da je zakon primeren za nadaljnjo
                  obravnavo, ker menim, da poseganje v posebne pravice ljudi z obveznim testiranjem
                  na uživanje prepovedanih drog je najmanj, kar je, poniževalno za nas, ki smo v
                  Državnem zboru, ker smo konec koncev odgovorni ljudje. Argumentacija, da nam je
                  država Missouri lahko za vzor, pa mislim, da sploh ne drži, ker najmanj, kar je,
                  ta država še vedno ohranja smrtno kazen. Mislim, da je problematično na tak način
                  argumentirati obveznost testiranja na uživanje prepovedanih drog v politiki ali v
                  kateremkoli drugem poklicu. Sama menim, da je prav, da se testira na prisotnost
                  prepovedanih drog in alkohola pri vožnji avtomobila, ker ogrožamo življenja drugih
                  ljudi, če pod vplivom mamil ali alkohola vozimo. Vendar to ni vezano na poklic,
                  ampak na neko dejanje in je vezano na to, če ogrožamo druge ljudi, ne pa tako, da
                  v Državnem zboru, v Vladi, župane, seveda tudi vse verjetno po tej logiki naj bi
                  testirali, ne vem, kam bi to pripeljalo. Zrela politična stranka takih stvari pač
                  ne počne, kot je bil ta predlog zakona.</p>
            </sp>
            <sp xml:id="SDZ5-Redna-27-2011-04-20.sp215">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima dr. Vinko Gorenak.</p>
            </sp>
            <sp xml:id="SDZ5-Redna-27-2011-04-20.sp216">

               <speaker>DR. VINKO GORENAK:</speaker>

               <p>Hvala lepa.</p>
               <p>Pri prvi obrazložitvi glasu Poslanske skupine SD smo slišali plejado očitkov in
                  vpitja na gospoda Grimsa. Vi ste gledali v tla, pa prosim, če tudi zdaj
                  gledate...</p>
            </sp>
            <sp xml:id="SDZ5-Redna-27-2011-04-20.sp217">

               <speaker>PREDSEDNIK DR. PAVEL GANTAR:</speaker>

               <p>Gospod Gorenak, jaz vodim sejo, jaz presodim, kdaj je kdo prestopil mejo, kdaj ne.
               </p>
            </sp>
            <sp xml:id="SDZ5-Redna-27-2011-04-20.sp218">

               <speaker>DR. VINKO GORENAK:</speaker>

               <p>Čas mi vrnite. Hvala lepa.</p>
            </sp>
            <sp xml:id="SDZ5-Redna-27-2011-04-20.sp219">

               <speaker>PREDSEDNIK DR. PAVEL GANTAR:</speaker>

               <p>Spominjate me na nogometaša, ki se pritožuje zaradi kartonov. Nadaljujte,
                  prosim.</p>
            </sp>
            <sp xml:id="SDZ5-Redna-27-2011-04-20.sp220">

               <speaker>DR. VINKO GORENAK:</speaker>

               <p>Ali bi lahko imel jaz dve minuti, tako kot je po poslovniku, brez da bi vi enkrat
                  mene prekinili. To bi bilo tudi dobro. Slišali smo, da je to skrpucalo, slišali
                  smo, da to nima členov in tako dalje. Ja, gospe in gospodje, na tistem stolu je
                  sedel visokošolski minister, ki je rekel interpelacija je skrpucalo, interpelacija
                  ni vredna papirja, na katerem je napisana in tako dalje. To je bilo takrat, ko ste
                  mu podarili 10 milijonov evrov, ki jih poslal Jankoviću za stadion. Kaj se pa
                  danes dogaja? Danes pa ministri odstopajo, NPU to preiskuje in tako dalje. O, to
                  je pa v redu. To pa ni skrpucalo.</p>
               <p>Gremo naprej. Zakaj je pa do tega zakona prišlo? Zato, ker odgovorni ljudje te
                  vlade niso prepričljivo in dokazljivo zavrnili določenih domnev. To je edini
                  razlog. Naslednja zadeva je pravica do zasebnosti. Pravico do zasebnosti imajo
                  tudi obveščevalci, tudi policisti, tudi piloti, tudi tisti, ki imajo lase do
                  tukaj, pa ne smejo delati za strojem, ker jim lahko lase notri potegne. Pri
                  odločanju, ko je prej nekdo govoril, da na cesti gre za življenje in tako dalje.
                  Dragi moji, pri odločanju v Državnem zboru in Vladi gre pa za 120 tisoč
                  nezaposlenih, pa še kaj. In ne vidim nobenega razloga, da odklanjate to zadevo.
                  Tisti, ki ima čisto vest lahko to podpre. Če pa ima kdorkoli karkoli za bregom, bo
                  pa rekel: "Ne dam, ne upam." To je edini razlog, gospe in gospodje. Hvala
                  lepa.</p>
            </sp>
            <sp xml:id="SDZ5-Redna-27-2011-04-20.sp221">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu ima Ivan Grill.</p>
            </sp>
            <sp xml:id="SDZ5-Redna-27-2011-04-20.sp222">

               <speaker>IVAN GRILL:</speaker>

               <p>Hvala lepa. Prosim, da umirite koalicijo, spoštovani predsedujoči.</p>
               <p>Očitno je takšen zakon za koalicijo neprijetna tema, kajti ve se, da je v njihovih
                  vrstah že večkrat obstajal sum, da so določeni ministri imeli verjetno tudi
                  vsebnost teh prepovedanih substanc. Zagotovo ni možno primerjati z voznikom
                  avtomobila, ki je vedno podvržen testiranju policista na vsebnost alkohola in tudi
                  prepovedanih substanc. In zagotovo je takšen voznik nevarnost v cestnem prometu,
                  ampak zagotovo je bistveno večja nevarnost za državo, če kakšen minister ali visok
                  funkcionar, ne nazadnje tudi poslanec, svojo funkcijo opravlja, če ima te
                  prepovedane substance v sebi. Zakaj se bojite obveznega testiranja, če bi
                  neodvisna komisija od nas to tudi zahtevala? Nobenega razloga ni tukaj žaliti, da
                  je ta zakon neprimeren, da nima členov, da nima pravilnih obrazložitev. Spoštovana
                  koalicija, če ni dovolj to, kar je sedaj napisano, vam lahko še narišemo, da boste
                  potem razumeli smiselnost in tudi potrebo po takšnem zakonu. Ta zakon je lahko za
                  zgled vsem tistim, ki so na odgovornih mestih, in tudi vsem tistim, ki se soočajo
                  s težavami, ki so povezane z uživanjem prepovedanih drog. Zato bom seveda ta zakon
                  podprl. Prav bi bilo, da ste tudi v koaliciji naklonjeni temu predlogu, zato
                  bodimo država v Evropski uniji, ki bo za zgled, da se bodo lahko tudi v drugih
                  državah s takimi zakoni v prihodnje soočali in ne nazadnje jih tudi uvedli. Na
                  droge ni imuna nobena država in tudi Slovenija ne, zato bom ta zakon podprl.</p>
            </sp>
            <sp xml:id="SDZ5-Redna-27-2011-04-20.sp223">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 72 poslank in poslancev, za je glasovalo 26, proti 44.</p>
               <p>(Za je glasovalo 26.) (Proti 44.)</p>
               <p>Ugotavljam, da zbor predlaganega sklepa ni sprejel, zato je zakonodajni postopek o
                  predlogu zakona končan.</p>
               <p>S tem zaključujem to točko dnevnega reda. <title>Nadaljujemo s prekinjeno 
                  16. točko dnevnega reda, to je s 
                  prvo obravnavo Predloga zakona o spremembah in dopolnitvah Zakona o
                     ustanovitvi občin in določitvi njihovih območij.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah
                  in dopolnitvah Zakona o ustanovitvi občin in o določitvi njihovih območij je
                  primeren za nadaljnjo obravnavo.</p>
               <p>Glasujemo. Pardon. Obrazložitev glasu v imenu poslanske skupine? V svojem imenu?
                  Želi katera od poslanskih skupin obrazložiti svoj glas? (Ne.) Obrazložitev glasu v
                  svojem imenu?</p>
               <p>Franco Juri, izvolite.</p>
            </sp>
            <sp xml:id="SDZ5-Redna-27-2011-04-20.sp224">

               <speaker>FRANCO JURI:</speaker>

               <p>Hvala za besedo, gospod predsednik.</p>
               <p>Glasoval bom za zakon oziroma za tak sklep, ker menim, da bom s tem potrdil svojo
                  zavezanost pravni državi, Ustavi Republike Slovenije in demokratičnim načelom, v
                  katera verjamem. To je prvo glasovanje o tem zakonu na plenarnem zasedanju
                  Državnega zbora po objavi odločbe Ustavnega sodišča, ki opredeljuje ravnanje
                  tistih, ki niso dovolili ustanovitve občine Ankaran po zakonitem in v Državnem
                  zboru potrjenem referendumu v Ankaranu kot arbitrarno.</p>
               <p>Glasoval bom za zakon, ker bomo v nasprotnem primeru na naslednji seji obravnavali
                  neko resolucijo, s katero bi predlagatelji želeli obiti Ustavno sodišče in bi
                  poslanci same sebe ponižali do absurda. Glasoval bom za, ker pri mnogih
                  ekstrapoliranih citatih je včeraj nekdo pozabil citirati ključni stavek iz pisma
                  Ustavnemu sodišču, ki je leta 1998 zamrznilo volitve v Kopru. Pismo je nastalo po
                  referendumih, ki jih je velevala odločba Ustavnega sodišča in med podpisniki
                  podpore sem bil tudi sam. Citiram: "Devetdesetodstotni odpor proti vsakršni
                  spremembi stanja obvezuje, da vse dotlej, dokler ne bo tovrstni interes ob
                  drugačnih spoznanjih tu sam nastal in se z večinsko voljo dokazal, ne moremo
                  ravnati drugače."</p>
               <p>Ta večinski interes v Ankaranu je bil leta 2009 dokazan, zato bom glasoval
                  "za".</p>
            </sp>
            <sp xml:id="SDZ5-Redna-27-2011-04-20.sp225">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima dr. Luka Juri.</p>
            </sp>
            <sp xml:id="SDZ5-Redna-27-2011-04-20.sp226">

               <speaker>DR. LUKA JURI:</speaker>

               <p>Ker mislim, da nova občina na območju naselja Ankaran nima pogojev, bom glasoval
                  proti.</p>
            </sp>
            <sp xml:id="SDZ5-Redna-27-2011-04-20.sp227">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 73 poslank in poslancev, za je glasovalo 17, proti 48.</p>
               <p>(Za je glasovalo 17.) (Proti 48.)</p>
               <p>Ugotavljam, da zbor predlaganega sklepa ni sprejel, zato je zakonodajni postopek o
                  predlogu zakona končan. S tem zaključujem to točko dnevnega reda. Prekinjam 27.
                  sejo zbora, ki jo bomo nadaljevali jutri ob 9. uri. Hvala lepa in
                     nasvidenje. <title>(SEJA JE BILA PREKINJENA 20. APRILA 2011 OB 17.URI.)</title>
               </p>
            </sp>
         </div>
      </body>
   </text>
</TEI>
