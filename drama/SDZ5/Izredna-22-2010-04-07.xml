<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-22-2010-04-07">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|666CF632ED249AE2C12579520030B540</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=666CF632ED249AE2C12579520030B540</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-22-2010-04-07.DZ" n="22">
               <name>Izredna</name>
               <date when="2010-04-07"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-22-2010-04-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">22. izredna seja</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje.</p>
               <p>Pričenjam 22. izredno sejo Državnega zbora Republike Slovenije, ki sem jo sklical na
               podlagi drugega odstavka 58. člena in drugega odstavka 60. člena Poslovnika Državnega
               zbora.</p>
               <p>Obveščen sem, da se današnje seje ne morejo udeležiti naslednja poslanka in
               poslanci: Cvetka Zalokar Oražem, Zmago Jelinčič Plemeniti, Miran Györek, Tadej
               Slapnik, Vili Trofenik od 12. ure dalje, mag. Anton Rop, Franci Kek do 12. ure in
               Franc Pukšič.</p>
               <p>Na sejo sem vabil predsednika Vlade ter kandidata za ministra za zdravje Dorjana
               Marušiča k 2. točki dnevnega reda, predstavnike Vlade k vsem točkam dnevnega reda. K
               1. točki dnevnega reda sem vabil ministra Boruta Miklavčiča, ministra za zdravje. Vse
               prisotne lepo pozdravljam.</p>
               <p>Prehajamo na določitev dnevnega reda 22. izredne seje Državnega zbora.</p>
               <p>Predlog dnevnega reda ste prejeli s sklicem seje 2. aprila 2010. Predlogov za umik
               točke z dnevnega ali širitev dnevnega reda nisem prejel, zato prehajamo na določitev
               dnevnega reda. Zboru predlagam, da za današnjo sejo določi dnevni red, kot ste ga
               prejeli s sklicem. Prehajamo na glasovanje. Poslanke in poslance prosim, da preverite
               delovanje glasovalnih naprav. Glasujemo. Navzočih je 64 poslank in poslancev, za je
               glasovalo 64, proti nihče.</p>
               <p><stage>(Za je glasovali 64.)</stage> <stage>(Proti nihče.)</stage></p>
               <p>Ugotavljam, da je dnevni red 22. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA - TO JE NA OBVESTILO O ODSTOPU BORUTA
                  MIKLAVČIČA, MINISTRA ZA ZDRAVJE.</title> Predsednik Vlade Borut Pahor me je z dopisom
               z dne 1. aprila 2010 obvestil, da je Borut Miklavčič, minister za zdravje, odstopil s
               funkcije ministra. Besedo dajem ministru za zdravje Borutu Miklavčiču za obrazložitev
               odstopa. Prosim, gospod Miklavčič. <stage>(Za govornico.)</stage></p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Spoštovani predsednik Državnega zbora. Spoštovani predsednik Vlade. Spoštovani
               poslanci.</p>
               <p>Dve, tri besede, ko odhajam iz te dvorane in te moje funkcije. Rad bi vam rekel, da
               na ta položaj nisem prišel zaradi kakršnihkoli kariernih ambicij. Predsednik Vlade me
               je povabil v to težko delo in bi se mu rad v tem trenutku za njegovo zaupanje tudi
               zahvalil. Moje zdravstveno stanje in nasveti zdravnikov so, da se moram izogibati
               stresom. Stres je sestavni del zdravstva in rad bi povedal to, da je bilo pri mojem
               delu ključno vodilo narediti takšno zdravstvo in zdravstveno reformo, ki bo na daljši
               rok omogočila finančno stabilnost zdravstvene blagajne ter zdravstvenega sistema kot
               celote, z vsemi izvajalci. Tak zdravstveni sitem, ki ne bo manj kakovosten in ne manj
               dostopen, ampak bolje dostopen za vse naše državljane in zavarovance. Vesel sem, ko
               sem prvič v novi državi vstopil v zdravstveni sistem, se je odpravil primanjkljaj v
               zavodu, država ga je pokrila in zavod še danes ne beleži rdečih številk. V letu 2009
               smo s pomočjo Vlade sanirali slovenske bolnišnice, tako da nobena bolnišnica ni v
               pretiranih ali rdečih številkah.</p>
               <p>Jaz upam, da sem vse, kar je v mojem znanju in sposobnosti, storil za to, da je
               zdravstveni sistem deloval, in v zadovoljstvo naših državljanov. Izkoriščam to
               priložnost, da se kolegom v Vladi, predsedniku Vlade in vam, vsem poslancem, za vaše
               zaupanje, vaše sodelovanje, za vse razgovore, ki smo jih imeli, za vaše sugestije, ki
               ste mi jih dali, lepo zahvalim.</p>
               <p>Novemu ministru želim pri njegovem delu veliko uspeha.</p>
               <p>Hvala lepa. <gap n="..."/><stage>/Aplavz./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ministru se zahvaljujem za obrazložitev.</p>
               <p>V zvezi s tem Državni zbor Republike Slovenije na podlagi 115. člena Ustave
               Republike Slovenije ugotavlja, da je Borut Miklavčič odstopil in mu preneha funkcija
               ministra za zdravje, do imenovanja novega ministra oziroma do obvestila predsednika
               Vlade v skladu z drugim odstavkom 234. člena Poslovnika Državnega zbora pa mora
               opravljati tekoče posle.</p>
               <p>Borutu Miklavčiču se zahvaljujem za sodelovanje in mu želim vse najboljše ter obilo
               zdravja v prihodnosti.</p>
               <p>S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA - OBRAVNAVA PREDLOGA KANDIDATA ZA MINISTRA
                  ZA ZDRAVJE.</title>
               </p>
               <p>Predsednik Vlade Borut Pahor je 1. aprila 2010 Državnemu zboru predlagal, da za
               ministra za zdravje imenuje Dorjana Marušiča. Besedo dajem predsedniku Vlade Borutu
               Pahorju za dopolnilno obrazložitev predloga.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Spoštovani gospod predsednik, gospe in gospodje!</p>
               <p>Najprej mi dovolite, da odhajajočemu, bivšemu ministru za zdravje, kolegu in
               prijatelju Borutu Miklavčiču zaželim vse najboljše, posebej pa veliko zdravja.
               Mislim, da si po tem velikem delu, ki ga je opravil od začetka mandata do danes,
               zasluži odmor, v katerem bo imel nekoliko več časa zase. Kolikor časa si posvetil
               skupnemu dobru te države, toliko si si nabral tudi ugleda ter avtoritete in gotovo
               odhajaš, Borut, z nekim zadoščenjem zavoljo svojih dosežkov. Hvala lepa!</p>
               <p>Moja naloga je, da po njegovem odhodu argumentiram kandidaturo novega ministra dr.
               Dorjana Miklavčiča. <stage>/Oglašanje v dvorani./</stage> Dorjana Marušiča. Ah, veste, v Vladi se
               tako navadite kolegov, kot veste, da vam potem gre težko s srca, ko vas nekateri
               zapustijo.</p>
               <p>Skratka, dr. Dorjan Marušič je novi kandidat za ministra za zdravje. Za to nalogo,
               če mu jo boste danes zaupali, za to dolžnost se ni odločil čez noč. Najprej, da
               kasneje ne pozabim, z njim sem se pogovarjal že na začetku mandata, pa je takrat to
               vlogo zavrnil. Pogledi na to, kaj bi morala prinesti morebitna zdravstvena reforma,
               so bili takrat daleč vsaksebi. Dorjan Marušič pa ni človek, ki bi zelo hitro sklepal
               kompromise zato, da bi dobil položaje. Tudi tokrat pogovori niso bili enostavni,
               pogledi na to, kaj bi morala prinesti zdravstvena reforma, pa so bili, vsaj kar se
               najinih pogledov tiče, nekoliko bližje kot pred letom dni. Jaz nisem strokovnjak za
               zdravstvene sisteme za razliko od nekaterih tukaj, ki boste to lažje presodili sami,
               ampak sem v času, ko je minister Miklavčič 24-krat usklajeval osnutek zakona o
               zdravstveni dejavnosti, ugotovil, da gre za izredno zapleten, kompliciran,
               neracionalen, slabo voden sistem, ki terja temeljite spremembe, če želimo, da bomo
               imeli bistveno bolj dostopno zdravstveno varstvo in bistveno bolj kvalitetno
               zdravstveno varstvo, kot ga imamo danes, pri čemer zaradi finančnih in drugih
               razlogov Slovenija ne more bistveno več investirati v javno zdravstvo kot investira
               sedaj, nismo pa med tistimi državami, ki dajejo največ deleža bruto domačega
               proizvoda v zdravstveni sistem. Ugotavljamo, da so potrebe po spremembah v
               zdravstvenem sistemu velike, da so strukturne, da zadevajo možnost za večjo
               dostopnost in kvaliteto zdravja, da zahtevajo poseg v racionalizacijo stroškov,
               upravljanja z zdravstvenim sistemom, da ta mora biti bolj pregleden, transparenten,
               torej na koncu koncev učinkovit. In da so zelo potrebne spremembe.</p>
               <p>Dr. Dorjan Marušič prihaja kot kandidat za ministra za zdravje v času, ko je na poti
               iz Vlade v parlament Zakon o zdravstveni dejavnosti, eden od dveh temeljnih zakonov,
               ki naj bi pomenila osnovo zdravstvene reforme. Drugi je že v pripravi, zakon o
               zdravstvenem varstvu in zavarovanju. Dr. Dorjan Marušič je imel večkrat možnost, da
               se je v času odločitve, njegove in vaše, posvetoval z vami o njegovih stališčih in
               pogledih glede nadaljnje usode reforme zdravstvenega sistema. Nihče, ki misli s svojo
               glavo, ne more v celoti spremeniti svojih pogledov, in če je minister na vrhu neke
               reforme, da tej reformi pečat. Tako kot ga je pustil v tem delu gospod Borut
               Miklavčič, tako bo gotovo nek oseben pečat pustil na reformi tudi dr. Dorjan Marušič.
               Res pa je, da to ni njegovo zasebno delo in podjetje, ampak posega v nek javen sistem
               oziroma je njegova naloga, da poskuša skupaj z ostalimi kolegicami in kolegi v Vladi
               in vami v Državnem zboru oblikovati tak sistem, ki bo ustrezal našim vrednostnim
               zahtevam, ki pa so približno enake med nami vsemi. Tukaj govorim o kvaliteti in
               dostopnosti do zdravja, o racionalnem upravljanju z denarjem davkoplačevalcev, o tem,
               da naša socialna pripadnost ne sme vplivati na to, da bomo deležni manjše ali večje,
               kvalitetnejše ali nekvalitetne zdravstvene storitve. O.K. okrog tega imamo konsenz,
               zdaj pa iščemo najboljše poti, kako lahko v danih okoliščinah pridemo čim bližje temu
               cilju.</p>
               <p>Dr. Dorjan Marušič je sprejel izjemno zahtevno nalogo v času, ki ni hvaležen za
               ministra, vendar pa je to nekdo, ki ima izkušnje - bil je skoraj dva cela mandat
               državni sekretar, in to v dveh različnih vladah, ima politične izkušnje z
               reguliranjem političnih procesov, kar se mi zdi odlika nekoga, ki upravlja z reformo.</p>
               <p>Drugič, po izobrazbi je zdravnik, poleg tega, da je matematik. Ljudje, ki imajo
               naravoslovno izobrazbo so mi bili vedno všeč zato, ker zelo logično razmišljajo in
               prihajajo do sklepov, ki, čeprav kdaj črno-beli, omogočajo jasnejšo presojo med
               odločitvami in razlogi za eno ali drugo med njimi. Dorjan Márušič ali Marúšič je
               takšne narave. Rad se spopada s težkimi problemi, rad povleče razliko med tistim, kar
               je pomembno in kar je moteče, kot nepomembno v presoji, in se odloča po tem
               prioritetnem vrstnem redu. In ne nazadnje ima poleg izkušenj in povsem strokovnih
               referenc še eno lastnost, ki mi je, kot predsedniku Vlade, posebej všeč. Kot rečeno,
               misli s svojo glavo in želi s svojimi argumenti prepričati tiste, ki jih nagovarja,
               je pa na drugi strani dr. Dorjan Marušič kandidat, ki ne bo vztrajal pri svojem
               trmasto, samo zato, ker je to njegovo stališče, če ga bo sogovornik prepričal v
               boljšo rešitev. To pa so nekatere značilnosti, ki so za ta čas zelo pomembne in
               koristne. Tako se je, menim, tudi predstavil temu Državnemu zboru. Jaz v vsebinske
               implikacije njegove, verjetne, upam da, izvolitve ne bom posegel. Takoj bo prevzel
               vajeti dela na Ministrstvu za zdravje in tako nadaljeval z reformo, tokrat z
               dokončanjem zakona o zdravstveni dejavnosti. Ta bo predmet vaših razprav. Brž ko ne
               bo deležen tudi kakšnih dopolnil. Zelo si želim, da bi se minister in Vlada, če in
               kolikor bodo ta dopolnila vložena, z njimi strinjali, da bi prišli do nekega širšega
               soglasja glede tako pomembne zadeve, kot je prvi del zdravstvene reforme. Potem je
               tukaj pred nami varstvo ali zavarovanje. Tukaj mora svoj del domače naloge najprej
               opraviti Vlada. Smo tik pred tem. In Dorjan Marušič bo to delo zaključil. Potem pa
               prihaja znova pred vas, zato da ugotovimo, ali ima dovolj veliko podporo, da gre v
               parlamentarno proceduro in da konča tudi ta drugi polčas zdravstvene reforme svoj
               del. Še eno stvar bi rad rekel na koncu. Minister Borut Miklavčič odhaja vidno
               utrujen. Minister Miklavčič je delal izredno predano. To je terjalo tudi
               kvantitativno, ne kvalitativno, zelo veliko dela. Zelo veliko in nemara celo preveč
               se je minister Miklavčič odločil pogovarjati o odprtih vprašanjih z deležniki v
               zdravstvenem sistemu. Izjemno veliko je stavil na socialni dialog. Jaz sem med
               tistimi, ki se ima za konsenzualnega politika. Vendar pa moram reči, da sem prišel s
               časom do nekaterih opažanj, ki so vodilo za moje nadaljnje delo. Tudi socialni dialog
               ima svoj smisel, če prinese dodano vrednost. Če pa dodane vrednosti ni, če postane
               samo predmet prestiža, potem ta socialni dialog ni več koristen in nek minister ali
               jaz kot predsednik Vlade moram znati oceniti, kdaj postaja socialni dialog nesmiseln,
               kdaj ne prinaša več dodane vrednosti, kdaj se reče, da je to naš pogled na neko
               reformo in z njo pridemo pred Državni zbor. To pričakujem od Dorjana Marušiča, ko bo
               nadaljeval z zdravstveno reformo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>V skladu z 230. členom Poslovnika Državnega zbora se je kandidat predstavil Odboru
               za zdravstvo, torej odgovarjal na vprašanja članov odbora. Mnenje odbora ste prejeli.
               Iz njega izhaja, da je bila predstavitev predlaganega kandidata ustrezna. Besedo
               dajem predsedniku odbora Ljubu Germiču.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa, gospod predsednik. Spoštovani predsednik Vlade, kolegice in kolegi.
               Predsednik Vlade Republike Slovenije gospod Borut Pahor je dne 1. 4. 2010 poslal
               predsedniku Državnega zbora Republike Slovenije gospodu Pavlu Gantarju predlog
               kandidata za ministra, odgovornega za zdravje. Gospod Dorjan Marušič, kandidat za
               ministra, odgovornega za zdravje, se je v skladu s 112. členom Ustave Republike
               Slovenije ter prvim in drugim odstavkom 230. člena Poslovnika Državnega zbora dne 6.
               4. 2010 predstavil Odboru za zdravstvo in odgovarjal na vprašanja njegovih
               članov.</p>
               <p>Predlagani kandidat za ministra je v zelo dobro strokovno podkrepljeni uvodni
               predstavitvi najprej predstavil videnje področja in svoje poglede na delo
               ministrstva, za katerega je predlagan. Svojo predstavitev je pričel z vprašanji, ki
               jih je v nadaljevanju podrobno razdelal, in sicer ali lahko izgradimo idealen
               zdravstveni sistem, pregled nad zdravstvenim sistemom v Republiki Sloveniji do leta
               2013, koalicijski sporazum 2008-2012 in četrtič, predlogi sklepov.</p>
               <p>Predstavitev je pričel z vprašanjem, kakšne reforme moramo predlagati, ko idealnega
               sistema ni možno zgraditi. Pri tem je treba imeti vizijo, strategijo in cilje, ter
               ohraniti vrednote zdravstvenega sistema, ki ga ima Slovenija tudi v okviru Evropske
               unije. V nadaljevanju je kandidat za ministra predstavil osebno izkaznico slovenskega
               zdravstvenega sistema po kazalnikih. Osredotočil se je na način financiranja
               zdravstva. S primerjalnimi podatki in poslovnim rezultatom Zavoda za zdravstveno
               zavarovanje Slovenije je prikazal realizacijo prihodkov in odhodkov ter oceno potreb
               na tem področju v posameznih letih. Nakazal je varčevalne ukrepe in predlagal, kje
               iskati rezerve za preobrat iz situacije, v kateri se zdravstvo, tudi zaradi
               gospodarske situacije, nahaja. Navedel je ukrepe, načine za izboljšano organizacijo
               in koordinacijo na vseh nivojih zdravstvene dejavnosti, predlagal načine alokacije
               sredstev, ter način uvedbe, kakovosti in varnosti. Poudaril je, da bi oživil projekt
               razvrstitve bolnišnic po kakovosti, ter skušal urediti trg z zdravili. Prioritetna
               področja delovanja ob pozitivnih spodbudah bodo zlasti usmerjena v polnomočenje
               primarne ravni in preventivne dejavnosti, poslovno in strokovno omrežene na
               sekundarni in terciarni ravni, razvoj integracijskih procesov, aktivizaciji znanja
               ter podporni uporabi informacijske-komunikacijske tehnologije. Pot do nadgradnje v
               dimenziji časa in prostora po mnenju kandidata za ministra pelje s postavitvijo
               državljana v središče zdravstvenega sistema, z ločitvijo v sistemu financiranja,
               izvajanja lastništva, ter integrirano zdravstveno obravnavo.</p>
               <p>V nadaljevanju seje odbora je večina razpravljavk in razpravljavcev pohvalila uvodno
               predstavitev ter poudarila, da sta kandidatu za ministra tematika in problematika
               zdravstva dobro poznani. Ob tem so izrazili pričakovanje ter podporo spremembam, ki
               so nujne. Po mnenju nekaterih članov odbora novega ministra ne čaka enostavno delo.
               Zapuščina, ki jo ima, ni lahka.</p>
               <p>Konkretna vprašanja članov odbora so se nanašala predvsem na zaplete pri
               podeljevanju javnih pooblastil zbornicam, klientelistično delovanje in nezakonitost
               na posameznih področjih zdravstva, ustvarjanje in delitev dobička na področju
               zdravstva, doplačila in prostovoljno zdravstveno zavarovanje, košarico pravic na
               področju zdravstva, ločitev javnega in zasebnega v zdravstvu, položaj, vlogo in
               naloge Zdravniške zbornice Slovenije, obvezno in prostovoljno članstvo v zbornici,
               vlogo in pomen zdravstvenega doma v sistemu zdravstvenega varstva, sistem nadzora na
               vseh področjih zdravstvenega varstva in zavarovanja, podeljevanje koncesij, določitev
               javne zdravstvene mreže, investicije v zdravstvu in drugo.</p>
               <p>Glede na to, da je Predlog zakona o zdravstveni dejavnosti že v parlamentu ter da je
               bila opravljena javna predstavitev mnenj o predlogu, je večino članov odbora
               zanimalo, kakšno stališče ima predlagani kandidat do omenjenega zakona in kako bo s
               pripravo predloga zakona o zdravstvenem varstvu in zdravstvenem zavarovanju.</p>
               <p>Predlagani kandidat za ministra je odgovoril na večino postavljenih vprašanj članic
               in članov odbora ter jih seznanil tudi s svojimi osebnimi stališči na posameznih
               področjih. Kandidat za ministra je na koncu svoje predstavitve posebej poudaril, da
               se bo trudil, da bo ministrstvo ostalo oblikovalec in nosilec zdravstvene politike
               ter zdravstvenega sistema v Sloveniji. Z vsemi, ki delujejo na področju zdravstva, bi
               v prihodnje želel organizirati in vzpostaviti takšen sistem, da bi bila z njim
               zadovoljna večina, predvsem pa zavarovanci, bolniki in seveda tisti, ki to dejavnost
               izvajajo.</p>
               <p>Po končani predstavitvi kandidata za ministra gospoda Dorjana Marušiča je Odbor za
               zdravstvo sprejel naslednje mnenje: Odbor za zdravstvo Državnega zbora meni, da je
               bila predstavitev pogledov in stališč gospoda Dorjana Marušiča, kandidata za ministra
               z delovnega področja Ministrstva za zdravje, ustrezna. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavnikom poslanskih skupin. Stališče Poslanske skupine Slovenske
               ljudske stranke bo predstavil Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod predsednik Vlade,
               predstavniki Vlade, kolegice in kolegi!</p>
               <p>Najprej mi dovolite, da se tudi v imenu Poslanske skupine Slovenske ljudske stranke
               zahvalim za delo dosedanjemu ministru gospodu Borutu Miklavčiču, za katerega menim,
               da je vnesel dober pečat v razvoj zdravstva kot izredno pomembne panoge, izredno
               pomembnega dejavnika v življenju nas vseh.</p>
               <p>V Poslanski skupini kandidata dr. Dorjana Marušiča ocenjujemo z dveh zornih kotov
               oziroma z dveh vidikov. In sicer na podlagi njegovega dosedanjega dela, kjer
               ocenjujemo, da je na področju zdravja že pokazal rezultate dela. Naj spomnimo na
               pripravo kar nekaj zakonodaje v funkciji državnega sekretarja in na aktivno
               sodelovanje pri razreševanju financiranja zdravstva, ter na podlagi predstavitve na
               matičnem odboru, kjer je predlagani kandidat za ministra v zelo dobro strokovno
               podkrepljeni uvodni predstavitvi najprej predstavil svoj pogled na področje zdravja
               in na delo ministrstva. Ocenjujemo, da je iz predstavitve mogoče razbrati, da
               kandidat dobro pozna področje zdravja in delovanje ministrstva, ter na drugi strani,
               da gleda na naloge ministrstva in na potrebe na področju zdravja v prihodnosti z
               realnimi očmi. Pomembno se nam zdi, da kandidat dobro pozna način financiranja
               zdravstva, kar je pokazal tudi z oceno potreb na tem področju v posameznih letih. V
               času krize se nam zdi še posebej pomembno, da je nakazal varčevalne ukrepe in
               predlagal, kje iskati rezerve za preobrat iz situacije, v kateri se zdravstvo nahaja.
               Poleg tega, da je navedel ukrepe in načine za izboljšanje organizacije in
               koordinacije, se nam zdi pomembno, da bi oživil projekt razvrstitev bolnišnic po
               kakovosti in varnosti in poskušal urediti trg z zdravili. Pozitivno mnenje imamo tudi
               glede postavljenih prioritet, in sicer večja avtonomnost in večji poudarek primarni
               ravni zdravstva in preventivni dejavnosti, poslovno in strokovno mreženje na
               sekundarni in terciarni ravni, razvoj integracijskih procesov in uporabi vsega
               razpoložljivega znanja. Strinjamo se z mnenjem kandidata za ministra, da pelje pot do
               nadgradnje reforme s postavitvijo državljana v središče zdravstvenega sistema, s
               strožjo odločitvijo o sistemu financiranja, izvajanje in lastništva ter integrirano
               zdravstveno obravnavo. Na podlagi jasno postavljenih kriterijev obolevnosti,
               demografskih trendov, ekonomskega razvoja in razvoja zdravstvenih tehnologij je treba
               določiti realne potrebe prebivalstva in te pokriti z javnimi sredstvi ter učinkovito
               zdravstveno mrežo. Strinjamo se z njegovim pogledom, da mora biti zagotovljen vsem
               enak dostop do zdravstvenih storitev glede na potrebe, ne glede na etično pripadnost,
               spol, starost, socialni status ali celo nesposobnost plačila. Pričakujemo, da bo
               kandidata za ministra v prvi vrsti podprla koalicija, tako pri imenovanju kot kasneje
               pri izvajanju programa in nalog, ki ga čakajo.</p>
               <p>Poslanci Poslanske skupine Slovenske ljudske stranke imenovanju, kljub temu, da smo
               v opoziciji, ne bomo nasprotovali, saj menimo, da področje zdravja potrebuje
               aktivnega, strokovno podkovanega in predvsem realnega ministra, ki bo znal uskladiti
               potrebe in možnosti, ki bo upošteval, da mora sistem zdravstvenega varstva temeljiti,
               prvič, na solidarnosti in pravičnosti, in drugič, na odgovornosti in učinkovitosti.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev bo
               predstavil mag. Vasja Klavora.</p>
            </sp>
            <sp who="SDZ5:KlavoraVasja">

               <speaker>MAG. VASJA KLAVORA:</speaker>

               <p>Hvala lepa za besedo, gospod predsednik. Spoštovani predsednik Vlade, spoštovane
               poslanke in poslanci! V poslanski skupini DeSUS smo z zanimanjem spremljali izbor
               kandidatov za tako zahtevno in odgovorno ministrstvo, kot je Ministrstvo za zdravje.
               Pojavljala so se številna imena, ena bolj primerna, druga manj. V naši poslanski
               skupini pa smo si želeli predvsem osebo, ki bo strokovno dovolj podkovana in
               izkušena, da se bo znala spopasti z enim najtežjih del, z Ministrstvom za zdravstvo,
               ki bo imela, ta oseba, dovolj jasno vizijo in pogum, da bo zagrizla v zelo kislo
               jabolko. Na koncu smo dobili ime gospoda Dorjana Marušiča, človeka za katerega
               ocenjujemo, da sta mu zdravstvena stroka in zdravstvo zelo blizu. Ob tem smo se v
               Poslanski skupini DeSUS znašli, tudi po navedbi nekaterih medijev, morda v neprijetni
               situaciji glede na prejšnji mandat, ko so morda ostale neke majhne zamere, o katerih
               smo tudi kritično spregovorili, kritično spregovorili recimo o paketu koncesij, ki je
               bil dan v tem in tem mandatu, s katerim se nismo strinjali. Manj smo pa govorili o
               tistem, kaj se je potem po zamenjavi državnega sekretarja na ministrstvu zgodilo in o
               izstopu iz stranke DeSUS gospoda Dorjana Marušiča. O tem nismo razpravljali, ampak
               smo želeli razpravljati o tem, kar se dogaja danes, o tem, kar se bo dogajalo v
               zdravstvu jutri, in hoteli smo razpravljati s človekom odkrito, s tistim človekom, ki
               se je morda voljan spoprijeti s tem delom in ki je tudi sposoben opravljati to delo.
               Glede na njegove reference smo pričakovali kakovostno predstavitev njegovega pogleda
               na slovensko zdravstvo zdaj in pa tudi v bodočnosti. Moramo reči, da nas gospod
               Marušič pri tem ni razočaral in nam je postregel, morda nekoliko manj na razgovoru v
               poslanski skupini, veliko več pa v skoraj dveurni razlagi včeraj na Odboru za
               zdravstvo, s kvalitetno in analitično študijo slovenskega zdravstva. Njegove poglede
               na stanje slovenskega zdravstva in napovedano zdravstveno reformo ocenjujemo kot
               realno. Pozdravljamo tudi njegovo zavzemanje za strogo ločitev javnega in zasebnega
               zdravstva. To je bilo nekje v ospredju zahtev, tudi pri zakonodaji, vsaj s strani
               koalicije. Vsekakor upamo, da se bo gospod Marušič ob morebitni izvolitvi za ministra
               za zdravstvo resnično zavzemal za krepitev javnega zdravstva, ne toliko za večanje
               moči zasebnega sektorja. To je seveda tudi nakazal včeraj z dokaj dobro prispodobo iz
               športnega življenja.</p>
               <p>V poslanski skupini pričakujemo, da bodo šli ministrovi ukrepi v smeri določitve
               osnovne zdravstvene mreže. Šele na tej osnovi naj bi se delile koncesije.
               Nasprotujemo koncesijam. Ne nasprotujemo koncesijam kot takim, saj so del sistema,
               saj so konec koncev tudi del javnega zdravstva, vendar pa si želimo, da ne bi prišlo
               do zlorab, ko bi ljudje preko koncesij prišli do zdravstvenih storitev, ki bi jih
               morali držaje plačati.</p>
               <p>Pričakujemo tudi, in posebno to nam je bilo pri srcu, da bo čim prej jasno
               definirana, če bo le mogoče, košarica zdravstvenih storitev, o kateri smo že toliko
               govorili, ki bo omogočala dostop do osnovnih zdravstvenih storitev vsem državljankam
               in državljanom, torej tudi tistim revnim, ki si ne morejo plačevati preskakovanja
               vrst.</p>
               <p>V Poslanski skupini DeSUS smo si ob predstavi gospoda Marušiča tako v naši poslanski
               skupini kot tudi na Odboru za zdravstvo oblikovali vsak svoje stališče, ki je na
               koncu ob razgovoru, posebno ob današnjem jutranjem razgovoru, postalo enotno.
               Poslanci Poslanske skupine DeSUS bomo kandidata za ministra gospoda Dorjana Marušiča
               podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Spoštovane kolegice, kolegi, dobro jutro, dober
               dan. Ne samo pregovorno, tudi v resnici drži, da je naše največje bogastvo zdravje.
               Zato je naša dolžnost, da tudi tisto, kar je nam najdražje, vsem, in kar je naše
               največje bogastvo, tudi najbolj varujemo in mu posvečamo največ pozornosti. V
               Slovenski nacionalni stranki smo v tem trenutku prepričani, da je potreba po
               imenovanju novega ministra za zdravje v tem času veliko bolj pomembna kot vse
               politične spletke, tudi bolj pomembna kot politična, gospodarska, pa mogoče tudi
               moralna kriza v tem trenutku v državi Republiki Sloveniji. Na žalost velikokrat
               ljudje spoznamo resnico šele takrat, ko sami pademo v milost ali nemilost
               zdravstvenega sistema. Po dveh letih, po krizi, ki je nastala, je ta trenutek seveda
               najbolj pomembno, da ministra za zdravstvo dobimo, že zaradi na začetku povedanega,
               ker je zdravje največje bogastvo. Drugič, zaradi tega, ker smo pred zdravstveno
               reformo, ki jo moramo peljati. In tretjič, zaradi tega, ker je v tem trenutku pred
               nami, vsaj po prepričanju Slovenske nacionalne stranke, kandidat, ki ima temelje in
               znanje. Je zdravnik in ima tudi politične izkušnje kot dvakratni državni sekretar v
               zdravstvu. V tem trenutku je odveč razmišljati o njegovi politični prepričanosti,
               pripravljenosti, barvi ali kakorkoli že. Seveda je nekaj odprtih vprašanj, na katere,
               kljub predstavitvi gospoda Marušiča v Slovenski nacionalni stranki, odgovorov nismo
               dobili neposredno ali jih pač nismo zaznali ali razumeli, zato bi izpostavil dve
               vsebini. Prva je ta, da se v Slovenski nacionalni stranki strinjamo z vsemi tistimi,
               govorim seveda o novi zdravstveni zakonodaji, ki bo gospoda novega kandidata toliko
               bolj vezala na svoje delo, da mora biti zdravstvena mreža sestavni del zakona in ne
               podzakonskih aktov. Ni pa seveda nujno, da je to pribito, ampak kot je bilo že
               povedano, mislim, da je spoštovani kolega dr. Cukjati zadnjič na javni obravnavi
               povedal, da imamo zakon, ki je bil sprejet, pred, mislim, da dvajset ali nekaj več
               letih, ki to zadevo, mrežo, zdravstveno, zelo dobro opredeljuje, ker postavlja
               minimalne in maksimalne pogoje, znotraj katerih se lahko tudi v zakonskih okvirih
               bolnišnice preoblikujejo in prilagajajo zdravstvenim razmeram.</p>
               <p>Prav tako upamo in želimo in nismo prejeli odgovora in nas zanima, kaj misli dr.
               Marušič o vprašanju delovnega časa zdravnikov. V novi zakonodaji naj bi bil ta
               delovni čas zdravnikov zelo strogo odmerjen. Torej, zdravniki naj ne bi delali več
               kot - kar pa seveda v današnjem času ni sprejemljivo. Ni sprejemljivo zaradi tega,
               ker je pravica do zdravstva osnovna pravica vsake državljanke in državljane in to
               pravico seveda ima. Res, da imamo po zadnjih statističnih podatkih v Sloveniji na
               žalost zgolj 24 zdravnikov na 10 tisoč prebivalcev, pa vendarle, če je potreba po
               zdravnikih, če je potrebno zdraviti ljudi in jim pomagati, potem je seveda slabo
               omejevati delovni čas zdravnikov in, ne vem, prepovedovati, da zdravnik dela več kot
               šest, sedem ur - govorim sicer patetično. Zdravniki pač delajo po svojih močeh in naj
               delajo, naj se jim to dovoli in toliko časa, dokler so tako psihično kot fizično
               sposobni. Dr. Marušič je v nekaj tezah jasno povedal, svojo usmeritev. Strinjamo se z
               njegovo usmeritvijo, da nasprotuje tako imenovanim <q>"very important person"</q> skupinam,
               torej VIP skupinam, da želi razvrstiti bolnike glede na težavnost obolenja, ponujati,
               v kolikor je kriza, termine drugim izvajalcem znotraj javne mreže in pa narediti nek
               učitveni proces glede na stopnjo bolezni. Upam, da bodo njegove besede postale
               resnica pri vprašanju, da je zasebni zdravnik zgolj zasebni zdravnik, da pa lahko
               zdravniki, ki delajo v javnem zdravstvu, delajo tudi pri koncesionarju, in da bo tam
               povečan nadzor. To je dr. Marušič obljubil in upam, da bo pri tem tudi ostal.</p>
               <p>Pomembna je njegova trditev in njegova želja, da bi bil minister tudi močan
               nadzornik in imel možnost celovitega vpogleda. Prav ima, ko trdi, da je potrebno
               prevetriti osnovno zdravstveno zavarovanje in ga preoblikovati. Sam mislim, da govori
               o mreži, košarici pravic in jaz upam, da mu bo to uspelo, čeprav je to ena najtežjih
               nalog.</p>
               <p>Seveda je odprto tudi vprašanje Zavoda za zdravstveno zavarovanje in domnevnih,
               skoraj 112 milijonov evrov izgube predvidene za konec leta 2010, mimo katere dr.
               Marušič vsekakor ne bo mogel iti. Bilo bi dobro vedeti, kako je pripravljen na to,
               seveda poleg tistega dela varčevanja, ki ga predvideva.</p>
               <p>Pa mogoče še dve stvari proti koncu. Prva je ta, da sam osebno, pa tudi moji kolegi,
               kljub nekaterim nasprotovanjem, ki smo jih dobili tudi v pisni obliki, damo dr.
               Marušiču prav, da bo iskal še kljub temu, če bo minister, pravico, da bo v določenem
               obsegu tudi zdravnik. Čisto prav ima. Prvič, bo poglabljal svoje znanje in ohranjal
               svoje znanje. In drugič, očitno je toliko pameten, da ve, da ga politika, vsakega od
               nas, lepo splavi nekega trenutka na otok, toda lahko ga včasih tudi na hitro
               izpljune. Hvala bogu bo ostal še vedno dober zdravnik in predvsem v zgodovini bo dr.
               Marušič lahko ostal kot dober poznavalec politike na področju zdravstva. Če pa bi dr.
               Marušič razmišljal tudi o tem, da bi se vrnili mnoga leta nazaj, v tem primeru se
               Slovenska nacionalna stranka strinja, in da ne bi imeli več primarno, sekundarno,
               terciarno zdravstvo in da bi razmišljali o tem, da bi imeli eno zdravstvo, to bi bila
               pa res prava revolucija. Pa mislim, da tudi koristna. Ker ne nazadnje, če pogledamo,
               kako je primarno in sekundarno zdravstvo razdeljeno, še posebej v primerih, če sta
               zdravstveni dom in bolnica skupaj, kakšne neumnosti se počnejo, koliko zdravnikov,
               recimo, na eni strani sedi brez dela, na drugi strani pa imajo 50, 60 ljudi v vrsti,
               to je nonsens, to je velika neumnost, ki jo počnemo. Pač takšen je zakon. Mislim, da
               bi bilo na tem področju treba narediti red in imeti enostopenjsko zdravstvo. Kajti,
               človek, ko potrebuje pomoč, ne bo vprašal, ali je nekdo zdravnik v zdravstvenem domu
               ali v bolnici. In ne moreš iti, ne vem, v nezavesti do zdravnika v zdravstveni dom
               zato, da ti bo dal napotnico za operacijo v bolnici. Karikiram, ampak to se dogaja.
               Če bi še ta sistem dr. Marušič spremenil, bi naredil veliko. Pred njim je težka
               naloga. Izpeljati bo treba zakon o zdravstvu, oskrbeti Slovenke in Slovence, da bodo
               imeli pravico do zdravstvenega varstva, kot jim gre, in v tem primeru nas nič ne moti
               podatek, da Slovenija daje že 9% BDP za zdravstveno blagajno, pa tudi če bi jih dala
               12, najbrž je še kje kakšna država, ki daje še več, če je to v korist in dobro
               Slovenk in Slovencev in če je to storjeno za zdravje ljudi. Zdravje ljudi v tem
               trenutku pa je toliko bolj pomembno, ker živimo v tranzicijskem času, ko smo iz, tudi
               to moramo priznati, v nekih delih zelo dobrih časov prišli v novo politiko, v nov
               gospodarski sistem, tržni sistem, kjer je življenje nemilostno, kjer je človek
               izkoriščen do konca, kjer so napori, ki jih delodajalec od delavca zahteva, preveliki
               in povzročajo številne bolezni in te bolezni, če jim že preprečevati ne moremo, z
               odnosom, poštenim odnosom do delavcev, jih moramo vsaj preprečevati in zdraviti. In
               to je primarna in osnovna naloga našega zdravstva. Zato je minister za zdravstvo eden
               najpomembnejših ministrov v naši državi, vsaj za Slovensko nacionalno stranko, ki v
               primeru izvolitve dr. Marušiča za ministra za zdravstvo temu imenovanju ne bo
               nasprotovala. Hvala, ker ste poslušali.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               Ljubo Germič. Prosim.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Lep pozdrav še enkrat. Tudi v Poslanskem
               klubu Liberalne demokracije Slovenije se zavedamo, da je področje zdravstva eno izmed
               izredno pomembnih področjih, za katerega je treba sprejemati zelo premišljene
               odločitve, saj se dotika pravzaprav v različnih življenjskih obdobjih vsakega izmed
               nas. Zato bomo v Poslanskem klubu Liberalne demokracije Slovenije podprli imenovanje
               dr. Marušiča za ministra za zdravje, saj je na včerajšnji seji matičnega delovnega
               telesa, torej na Odboru za zdravstvo, pokazal, da je dober poznavalec področja
               zdravstva. Naša ocena je, da je poznavalec slovenskega in tujih zdravstvenih
               sistemov. S svojo predstavitvijo, ki je bila zelo obsežna in temeljita, je izpostavil
               pravzaprav vse ključne probleme, s katerimi se trenutno sooča slovensko zdravstvo.
               Pokazal je odlično poznavanje vsebinskih, organizacijskih, finančnih in drugih
               izzivov. Še posebej je kvaliteta kandidata ta, da je dober poznavalec zdravstvenih
               sistemov v mednarodnem prostoru. Zato v LDS menimo, da je prav dosedanje delo gospoda
               Marušiča, to je od dela zdravnika, vodenja bolnišnice, do dela državnega sekretarja
               in v zadnjem času opravljanje odgovorne naloge v Zavodu za zdravstveno zavarovanje,
               prava kombinacija izkušenj in znanja za nov izziv, to je vodenje Ministrstva za
               zdravje. Po našem mnenju je gospod kandidat, torej gospod Dorjan Marušič, oseba, ki
               bo lahko na ministrstvu takoj začela z delom, saj po našem mnenju ni časa za
               obsežnejše in daljše uvajalno obdobje, kajti razmere kažejo na to, da bo potrebno
               imeti hitre ukrepe.</p>
               <p>Kot rečeno, kandidat za ministra pozna razmere in probleme slovenskega zdravstvenega
               sistema. S predstavitvijo pa je tudi dokazal, da ima voljo in znanje, da ima tudi
               izkušnje, ki so potrebne za ukrepanje. Razmere v zdravstvu, še posebej, ker je v teku
               zdravstvena reforma, Zakon o zdravstveni dejavnosti je že v parlamentarni proceduri,
               izhodišča o Zakonu o zdravstvenem varstvu in zdravstvenem zavarovanju so v javni
               razpravi, zahtevajo nadaljevanje postopkov in premišljeno ravnanje. Cilja sta po
               našem mnenju v prvi vrsti najmanj dva: univerzalna dostopnost, kakovost, varnost in
               učinkovitost v smislu gesla resolucije, ter finančna, torej zadovoljni uporabniki in
               izvajalci ter finančna vzdržnost zdravstvenega sistema. Obema prioritetama, obema
               ciljema je v svoji predstavitvi pritrdil tudi kandidat.</p>
               <p>Ko govorimo o napovedani zdravstveni reformi, tudi v Liberalni demokraciji menimo,
               da je Zakon o zdravstveni dejavnosti lahko le del, pomemben in nujen glede na stanje
               v slovenskem zdravstvu, vendar bomo o reformi lahko govorili šele takrat, ko bodo
               pripravljeni tudi pripadajoči podzakonski akti, predvsem postavitev mreže javnega
               zdravstva in ko bodo pred nami tudi spremembe Zakona o zdravstvenem varstvu in
               zdravstvenem zavarovanju. Gre za finančni del reforme, obseg pravic, definiranje
               košaric pravic iz javnih sredstev, oblike zavarovanja, konkurenčnosti zavarovalnic v
               odnosu analize in eventualne spremembe med obveznim in prostovoljnim dopolnilnim
               zdravstvenim zavarovanjem in področij drugih zakonov. Cilj obeh zakonov je po našem
               mnenju v prvi vrsti ureditev stanja in vzpostavitev nadzora, to še posebej
               opozarjamo, ter zagotoviti finančno vzdržnost za upoštevanje interesa ter koristi za
               državljanke in državljane, torej uporabnike, ter vzpostavitev zaupanja in
               partnerskega odnosa z izvajalci. Tudi kandidat za ministra je odkrito povedal, da
               napovedana zdravstvena zakonodaja, govorimo o Zakonu o zdravstveni dejavnosti, Zakonu
               o zdravstvenem varstvu in zdravstvenem zavarovanju ni reforma, da gre za nadgradnjo
               zakonodaje na zdravstvenem področju. V okviru izmenjav pogledov in stališč na odboru
               je kandidat tudi jasno povedal in izrazil svoje mnenje v odnosu do Zakona o
               zdravstveni dejavnosti, svoje mnenje je izkazal s tem, da je za nadaljevanje tega
               postopka sprejemanja zakona treba pripraviti še določene analize, da bomo imeli jasna
               stališča do predlaganih rešitev, ki jih ta zakon prinaša. Pri čemer lahko omenim samo
               dve zelo pomembni področji, to je izkušnje in dosedanja praksa znotraj javnega
               zdravstvenega sistema v okviru javne mreže in koncesionarjev. In drugo zelo pomembno
               področje je učinkovitost upravljanja sistema v javnih zdravstvenih zavodih in načini
               upravljanja teh zavodov. Zelo pomembno je tudi njegovo sporočilo, da v okviru Zakona
               o zdravstvenem varstvu in zdravstvenem zavarovanju podpira zelo pomemben socialni
               dialog v odnosu do predlaganih sprememb, torej na kakšen način zagotoviti finančno
               stabilnost zdravstvenega sistema, pri čemer poseg v pravice ne more biti tak, ki bi
               šel na škodo uporabnikov storitev zdravstvenega sistema. In socialni dialog na tem
               področju bo izrednega pomena. In za nas v Liberalni demokraciji je to izredno
               pomembno področje, ki bo potem vezano na rešitve, ki bodo zapisane v zakonu o
               zdravstvenem varstvu in zdravstvenem zavarovanju. Po našem mnenju je pred ministrom,
               torej ministrom, za katerega sem prepričan, da bo danes tudi dobil večinsko podporo,
               naloga, da bo odprl tudi druge zakone, za katere je praksa pokazala, da jih je treba
               dograditi. Kajti, v preteklosti smo sprejeli nekatere zakonske rešitve, katerih
               praksa je pokazala, da niso bile najboljše in da na ta način pri izvajanju teh
               zakonov nastajajo določeni problemi.</p>
               <p>Kot rečeno, kandidat vliva zaupanje, da bo sposoben soočenja z vsemi problemi na
               področju zdravstva. Zato bo danes imel podporo poslancev iz Poslanskega kluba
               Liberalne demokracije Slovenije. Seveda pa bomo pri njegovem ravnanju v prihodnje
               tehtali njegove odločitve, njegove zakonske predloge, poskušali bomo s svojimi
               predlogi vplivati na te zakonske vsebine, ki bodo predlagane v Državnem zboru, in
               seveda se bomo konkretno opredeljevali do posameznih rešitev takrat, ko bo o njih
               tekla razprava, in bomo o njih odločali. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavil Bojan
               Kontič.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala, predsednik. Spoštovane kolegice in kolegi. Dovolite mi, da se najprej v imenu
               Poslanske skupine Socialnih demokratov zahvalim dosedanjemu ministru Borutu
               Miklavčiču za uspešno vodenje oziroma upravljanje resorja. Žal je skrb za zdravje, o
               kateri vedno veliko govorimo, prekrižala njegove načrte, da bi skupaj z nami
               pripravil in izvedel zdravstveno reformo.</p>
               <p>Kako zahtevno je področje zdravje, je razvidno tudi iz opravljenih usklajevanj in
               število osnutkov predloga zakona o zdravstveni dejavnosti. Že umestitev v
               parlamentarno obravnavo je velik dosežek odhajajočega ministra in seveda hkrati velik
               izziv za kandidata, ki mu bomo, tako smo prepričani v Poslanski skupini Socialnih
               demokratov, danes namenili potrebno zaupanje.</p>
               <p>Glasovanje na matičnem delovnem telesu, kjer nihče ni glasoval proti, je seveda
               spodbuda kandidatu, ki pa bo vedno znova na preizkušnji, ko bo parlamentu predlagal
               zakonske rešitve. Na to opozarjajo tudi manjkajoči glasovi koalicije včeraj na Odboru
               za zdravstvo. Želimo si torej rešitve ali bolje povedano, zahtevamo rešitve, ki bodo
               v pretežnem delu sozvočne s programom Socialnih demokratov in tekstom, zapisanim v
               Koalicijskem sporazumu. Izobrazba kandidata za ministra, ki ga predlaga predsednik
               Vlade, bo dobra osnova za soočenje potreb na področju zdravstva in dejanskih
               zmožnosti financ. Znanje s področja medicine in končan študij teoretične matematike
               lahko označimo kot dobro kombinacijo. Strokovno vodenje ene izmed slovenskih
               bolnišnic, funkcija državnega sekretarja Ministrstva za zdravje, svetovalec
               generalnega direktorja Zavoda za zdravstveno zavarovanje pa so delovne izkušnje, ki
               prepričajo.</p>
               <p>Naša današnja podpora pa naj ne bo razumljena kot neke vrste bianko menica
               kandidatu. Področje zdravstva je posebej občutljivo za uporabnike in izvajalce.
               Povsem razumljivo je, da je zaradi pričakovanj nas uporabnikov kvalitetne oskrbe
               dnevno pod drobnogledom javnosti. Zahteve po ločitvi javnega od zasebnega,
               nepristranski strokovni nadzor, uveljavitev sistema, ki bo uporabnikom prijazen in
               dostopen brez preskakovanja vrst, niso prazne besede. To so zahteve ljudi in to so
               tudi naše zaveze do zavarovancev. Zakonske rešitve, ki gredo v to smer, se vsekakor
               lahko nadejajo naše podpore.</p>
               <p>V Poslanski skupini Socialnih demokratov se zavedamo, da so v življenju, predvsem pa
               v politiki potrebni včasih tudi kompromisi, ko so interesi različni, vendar
               poudarjam, kompromisi, ki niso na škodo javnega. Javni interes ostaja na prvem mestu.
               Zelo težko je pristati na uvajanje tržnih zakonitosti v zdravstvu in iskanje dobička
               na račun javnih sredstev. Ključni poudarki kandidata na včerajšnji seji matičnega
               delovnega telesa so predvsem odgovornost posameznika za svoje zdravje. Določiti je
               treba osnovno košarico pravic, ki se pokrije iz javnih sredstev. Podpiramo razširitev
               osnove in prevetritve košarice pravic, ki bodo usklajene s socialnimi partnerji in s
               tem rešitev, vzdržnosti finančnega sistema. Potrebno je narediti poglobljeno analizo,
               kakšna je košarica pravic danes, koliko se dotika socialno ogroženih skupin ter kako
               vzdržna je v času in prostoru ter pripraviti celovito rešitev. To je kandidat včeraj
               napovedal. Dostop do zdravstvenega varstva oziroma do zdravstva za vse, da bi bil
               sistem solidaren, da bi vsi državljani prispevali po svojih zmožnostih in na podlagi
               zavarovanja pridobili storitve, enak dostop do zdravstvenih storitev glede na
               potrebe, ne glede na etično pripadnost, spol, starost, socialni status ali celo
               nespodobnost plačila. Vse to so besede kandidata včeraj na seji matičnega delovnega
               telesa.</p>
               <p>Z odgovori na vprašanja, na katere je včeraj odgovarjal kandidat, je bilo moč
               razbrati, da ima vizijo, kako se lotiti reševanja nekaterih perečih vprašanj, kot so
               ločitev javnega in zasebnega, upravljanja javnih zavodov, strokovni nadzor,
               podeljevanje licenc in koncesij, mreža javne zdravstvene dejavnosti ter zdravniška
               zbornica. Jasno je povedal, da si ne predstavlja, da bi nekdo iz javnega sektorja
               delal tudi v zasebnem sektorju. In verjetno ste vsi zaznali njegov slikovit prikaz
               košarkarja, ki bi lahko igral za dva kluba in na koncu prišel v veliko dilemo, takrat
               ko bi ta dva kluba igrala eden proti drugemu, če že prej ne. Poudaril je tudi
               dejstvo, da je nujno treba določiti javno zdravstveno mrežo in jo zastaviti tako, da
               bo le ta učinkovita. Pravna oblika koncesionarjev je eden od velikih problemov, ki v
               slovenskem prostoru ni natančno opredeljena. Koncesijska pogodba naj bi bila enotna.
               Potrebno pa je nadgraditi nadzor nad koncesijskimi pogodbami, predvsem v fazi
               izvajanja le-teh. Pripravi integralne klinične poti pacienta in usmeritvi h kakovosti
               in varnosti storitve ostaja v tem trenutku vprašanja nadzora, žal, odprto. Kandidat
               ni ravno naklonjen agenciji. V Poslanski skupini Socialnih demokratov pa zagovarjamo
               neodvisni nadzor in ne pristajamo, da se nadzor opravlja zgolj po sistemu
               samonadzora. Prav tako ostaja odprto vprašanje obveznosti članstva v zbornici in
               seveda vsebina javnih pooblastil, ki jih ta zbornica ima in izvaja. V praksi se kaže
               kot velika pomanjkljivost tudi podeljevanje specializacij. Opozorjen sem na primere,
               ko nekdo dobi dve, drugi ne dobi niti ene.</p>
               <p>Na podlagi pogovora s kandidatom v Poslanski skupini Socialnih demokratov
               ugotavljamo, da bo novi minister sledil zapisanemu v koalicijskemu sporazumu. To je
               tudi naš pogoj, to je naša zahteva.</p>
               <p>Socialni demokrati bomo gospoda Dorjana Marušiča podprli, ker ni samo strokovnjak,
               temveč je nekdo, ki pozna sistem iz vseh pozicij, od splošnega zdravnika, specialista
               v bolnišnici, predstojnika Intenzivne interne medicine, strokovnega direktorja,
               državnega sekretarja, do svetovalca generalnega direktorja Zavoda za zdravstveno
               zavarovanje.</p>
               <p>Poslanska skupina Socialnih demokratov bo torej glasovala za predlaganega kandidata.
               Še enkrat, poudarjam, da glasovi Poslanske skupine Socialnih demokratov kot tudi v
               drugih primerih tudi v tem niso bianco menica in bomo seveda svoje odločitve o
               podpori zakonskim predlogom in rešitvam ocenjevali sprotno, torej takrat, ko bodo
               predlogi pripravljeni. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Lep pozdrav vsem. Končno se nam je v tem visokem domu
               pridružil tudi predlagatelj predsednik Vlade, ki je sicer na začetku mandata
               obljubil, da bo tu zelo pogost gost, da bo z nami razpravljal o mnogih stvareh. Sedaj
               je manjkal večino časa, tudi v tem primeru, ko je sam izključni predlagatelj točne
               dnevnega reda. Pa tudi kolegov ministrov, ki naj bi sprejeli novega kandidata, novega
               ministra, ni zadaj, tako da, poteka delo bolj samo od sebe.</p>
               <p>Tudi na začetku mandata je bilo povedano, da je premier sestavil močno ekipo,
               homogeno, trdno, izkušeno in strokovno, ki naj bi bila močnejša, kot so njene
               predhodnice. Da naj bi bili zaradi tega tudi rezultati boljši, je bilo verjetno za
               zmagovalce samo po sebi umevno. Vendar je razvoj dogodkov prinesel mnoga razočaranja
               na veliko področjih. Delo je zastajalo, rezultatov ni bilo in tudi sedaj ni dobrih
               rezultatov. Od uspešne članice Evropske unije smo v zelo kratkem času, manj kot leto
               in pol tega mandata, zdrsnili globoko med prav največje poražence. V kriznih
               okoliščinah smo primerjalno z drugimi državami in tudi dejansko izredno veliko
               izgubili, ker Vlada skoraj ni predlagala, kaj šele, da bi sprejemala, učinkovitih
               protikriznih ukrepov. Svežnji so ostali lepo zapakirani, zaviti, ukrepov nedavno
               sprejete izhodne strategije tudi še ni. Bodo bolj proti koncu leta, ko bodo izčrpane
               vse rezerve in ko verjetno ne bo prav več veliko možnosti za finančno podporo
               ukrepov. Ali pa morda čakamo, čakate, da bodo ukrepi kar padli z jasnega neba. Morda
               bodo. Pustimo se presenetiti. Ampak ukrepi, ki jih sprejemajo druge članice, so
               namenjene njim, mi bomo le njihova kolateralna posledica. Lani je gospod premier
               veliko govoril o tem, da prejšnja vlada ni izpeljala strukturnih prilagoditev. Pa smo
               bili kljub temu med najboljšimi. Sedaj, ko nam gre res slabo, ko smo na dnu, ko nismo
               na tem področju storili še ničesar, smo pa pravi in tudi zato so verjetno te
               strukturne prilagoditve postale zgodovina. Vendar če ne bomo storili nič, tudi
               nastalo ne bo skoraj nič. Medijski efekti, igranje na všečnost pa tudi ne prinašajo
               nobenih rezultatov.</p>
               <p>Kljub že izpeljanim kadrovskim spremembam, tudi v ministrski ekipi, še ni bistvenih
               sprememb ne na področju regionalne politike in ne na področju okolja. Zdaj smo priča
               ponovni, tretji, osvežitvi vladne ekipe v zelo kratkem času. In kmalu bo tudi četrta.
               Vendar, zanimivo, še nihče ni bil zamenjan s področja financ, s področja
               gospodarstva, še nihče iz protikrizne skupine, še vedno nezamenljivi in nedotakljivi
               ostajajo vsi tisti, ki so si nakopali velike afere, kot so recimo: ministrica
               Kresalova, ministri Golobič, Zalar, Križanič in morda še kakšen. Predsednik Vlade
               izvaja spremembe na bočnih položajih, centralni kadri Vlade in osrednji problemi
               Slovenije pa ostajajo. Težišča pa, kot spremljamo te zadnje dni, se premikajo na
               področje zaključka privatizacije, se pravi na področje prerazporeditve še tistega,
               ker je od privatizacije ostalo. In tu bo najbrž tudi prišlo do določenih
               privilegiranih pozicij in tudi odločitev.</p>
               <p>Tokratna menjava ministra poteka v politično neugodnih okoliščinah. Predsednika
               Vlade izsiljujejo male koalicijske partnerice, ki so zabredle v afere. Grozijo z
               izstopi, izsiljujejo s kadrovskimi odločitvami in zahtevami, s katerimi bi radi
               zaustavili preiskovalne postopke, izvajajo pritiske na neodvisne institucije in tako
               naprej. Zato kandidat za ministra kljub vsebinsko dobri, logično zasnovani
               predstavitvi, ni dobil prav velike podpore na delovnem telesu. Samo 7 od 13 članov
               odbora ga je podprlo. In ni dobil niti popolne podpore v stranki, iz katere prihaja
               predlagatelj kandidata za ministra.</p>
               <p>Kako bo potekalo delo pri pripravi zahtevne in socialno občutljive zdravstvene
               zakonodaje si lahko le predstavljamo. Kako bo koalicija uskladila tako različne
               poglede na razvoj zdravstva, najbrž ni jasno niti predsedniku Vlade, čeprav večkrat
               nastopa kot nekakšen vizionar. Sicer obstaja koalicijski sporazum, ki je bil svečano
               podpisan kmalu po volitvah, kjer je bilo nekaj lepih fototerminov, vendar je ta akt
               bolj za okras ali za spomin, predvsem pa za generiranje slabe volje v koaliciji.
               Nihče ga ne pogleda, kaj šele, da bi karkoli iz njega povzeli ali uzakonili. In tudi
               kolegica, vodja Poslanske skupine Zares, Cveta Zalokar Oražem - vi ste sedaj na
               njenem mestu -, se je pred meseci javno spraševala, kdaj bo prišel kakšen zakon iz
               koalicijskega sporazuma. Redki so zakoni iz tega dosjeja, to je treba priznati. Vodja
               Poslanske skupine Zares ima popolnoma prav in tu se strinjam z njo. Kot sem že rekel,
               ni ukrepov tudi iz drugih dosjejev, iz svežnja protikriznih ukrepov niti iz izhodne
               strategije. Ministri se sicer pogovarjajo, se usklajujejo, nekateri se tudi ne
               pogovarjajo, rezultatov pa ni.</p>
               <p>Koalicijski sporazum v poglavju, Ministrstvo za zdravje, <stage>(strani od 36 do 40)</stage>,
               napoveduje veliko sprememb. Tam je zapisano, kaj vse se bo spremenilo in v nekaterih
               primerih tudi kako. Nekaj tega se je konkretiziralo in zapisalo v normativni program
               za leto 2009 in nekaj v program Vlade za leto 2010. Realizacija programa je bila na
               tem področju izredno nizka in uspehov zelo malo. Zdaj že bivši minister je normativni
               program za leto 2009 realiziral samo 12,5%, kar pomeni, da je pripravil le enega od
               osmih planiranih zakonov, in ta je bil tudi sprejet v Državnem zboru. Tudi za leto
               2010 je zgodba precej podobna. V programu je deset aktov, od tega devet zakonov in
               ena resolucija. Smo meseca aprila, pa je predlagan v zakonodajni postopek samo en
               neusklajen zakon, to je zakon o zdravstveni dejavnosti. Pa tudi tega čaka težka
               prihodnost; tako je razbrati tako iz odgovorov kandidata za ministra kot tudi iz
               razprav koalicijskih poslancev. Se pravi, normativna učinkovitost ni bila odlika
               odhajajočega ministra. Bil je nekako na povprečju vladnih dosežkov. Od osemnajstih
               zakonov je bil eden, se pravi, tisti lažji, gre za zakon o zdravstvenih pripomočkih,
               sprejet, vse ostalo pa še čaka. In to bo zagotovo težko delo za novega ministra. Ne
               samo zaradi okoliščin, ki so tako ali tako težke, ampak tudi zaradi nedorečenosti in
               neusklajenosti v koaliciji.</p>
               <p>Predvsem v največji koalicijski stranki so pogledi na razvoj zdravstva zelo
               divergentni. Vsak bi rad nekaj svojega, postavljajo se ultimati, predsednik Vlade
               težko usmerja barko, kajti na njej se vsi ukvarjajo z vsem. Že znotraj stranke je
               težava in zagotovo bo težava tudi v koaliciji. Zato ni čudno, da je ta neučinkovitost
               čedalje bolj opazna in zaradi tega plačujemo visoke davke in tudi plačujemo visoke
               obresti. Če hočemo to hitro vzpenjajočo krivuljo bremen prekiniti oziroma zaustaviti,
               so potrebne spremembe. To je zagotovo in te bomo najlažje dosegli s predčasnimi
               volitvami.</p>
               <p>Upamo, da se novi minister ne bo toliko posvečal poslom z nepremičninami, kot se je
               njegov predhodnik, ki si je za nekatere nepremičnine boril kot lev in te bodo počasi
               odkapale iz zdravstvenega sistema in s seznama državnega premoženja. Za vse te
               nepremičnine so značilne nizke izklicne cene, pa naj gre za mestno otroško bolnico,
               staro pediatrijo, staro psihiatrijo, nepremičnino na Hrvaškem ali pa tudi za
               prestižni bivši objekt inštituta za varovanje zdravja na Prešernovi v Ljubljani, ki
               ga kupuje poštni nabiralnik iz Luksemburga. V tem objektu naj bi bil hotel, v katerem
               si je sedanji ljubljanski župan zaželel, da bi sprejemal goste. Tako pač poročajo
               mediji. Očitno gre v tem primeru tui za navezo odhajajočega ministra in morda še
               koga. Razmere in čas zahtevajo temeljite premisleke na področju zdravja. Tudi zaradi
               splošnih razmer, ki so nas zaradi neukrepov Vlade preveč zadele, se napovedujejo še
               nove težave. Najprej zaradi velikega upada zaposlenih in plačevalcev dajatev in
               prispevkov v blagajne, tudi v zdravstveno blagajno, nato še zaradi slabega nadzora,
               saj tudi za del zaposlenih niso poravnane vse obveznosti. Tudi zato se povečujejo
               finančne težave v zdravstveni zavarovalnici, pa tudi v pokojninski blagajni. Obe
               čedalje težje zagotavljata sredstva za delovanje obeh sistemov in dejavnosti, ki jih
               pokrivata. Ena za plačevanje zdravstvenih storitev in tudi drugih zdravstvenih
               obveznosti, druga za plačevanje pokojnin. Jaz mislim, da ni primerno, da se vse
               težave zdravstvenega sektorja razlagajo z neučinkovitostjo delovanja zdravstvenega
               sistema ali z nevestnim delom zdravnikov ali s pretirano obolevnostjo državljanov in
               še s čim. To je del problema. Tudi tukaj so možne in potrebne izboljšave in
               racionalizacija, tega se zavedamo, vendar pomemben del težav nastaja predvsem zaradi
               gospodarskega zastoja. In temeljni predpogoj za sanacijo blagajn, za odpravo ključnih
               vprašanj, so ukrepi za pospešitev gospodarstva in ukrepi za pospešitev zaposlovanja.
               Tudi zaradi težav v teh sistemih se odpirajo vprašanja košarice pravic, obveznega in
               dopolnilnega zavarovanja, načina izvajanja zdravstvene dejavnosti, razmere med javnim
               in zasebnim zdravstvom, pojavlja se problem koncesijskega dela in podjemnih pogodb,
               obveznega ali neobveznega članstva v Zdravniški zbornici itn. Predsednik Vlade je
               večkrat govoril o modernizaciji sistemov, tudi o modernizaciji zdravstvenega sistema,
               vendar zaradi splošnega stanja v državi, zaradi razmer, ki smo jim priča, ta
               modernizacija pomeni lahko le krčenje pravic, uvedbo eventualno novih doplačil,
               podražitev storitev za uporabnike in tako in tako naprej. In to bo pripeljalo tudi do
               zmanjšanja zadovoljstva uporabnikov. Morda se bodo zaradi tega, ker ljudje ne bodo
               toliko hodili k zdravniku, zmanjšale tudi čakalne dobe in čakalne vrste. Vsekakor
               novega ministra čaka naporno delo. Če bodo njegovi predlogi dobri, če bodo šli v
               smeri izboljšav in nadgraditev, jih bomo v poslanski skupini podprli.</p>
               <p>Iz predstavitve, ki jo je imel kandidat za ministra, se da slutiti, da se bo delo na
               področju izboljšave zdravstvenega sistema intenziviralo. Tudi zato mi kandidatu za
               ministra ne bomo nasprotovali. Celo več, ker je bila njegova predstavitev izčrpna,
               nazorna, v večjem delu konceptualno skladna z našimi pogledi in programom, ga bomo
               podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Zares bo predstavil Alojzij Potočnik. Prosim.
           </p>
            </sp>
            <sp who="SDZ5:PotočnikAlojzij">

               <speaker>ALOJZIJ POTOČNIK:</speaker>

               <p>Hvala. Spoštovani! Za razliko od predhodnika bom govoril o zdravstvu in kandidatu za
               ministra. Pred nami je predlog kandidata za ministra, odgovornega za zdravje, gospoda
               Dorjana Marušiča. Utemeljitvam, navedenim v predstavitvi, v Poslanski skupini Zares
               ne moremo oporekati. Tudi zato upamo, da bo slovenski zdravstveni sistem dolgoročno
               zajadral v bolj stabilne vode, kar pa nedvomno ne bo lahko delo. Ob današnjem
               svetovnem dnevu zdravja kandidatu za ministra želimo veliko energije in predvsem
               volje, saj vemo, da je pred nami novi predlog zakona o zdravstveni dejavnosti, z
               vsebino katerega pa v Poslanski skupini Zares ne moremo v celoti soglašati. Poslanska
               skupina je ob nastajanju vsebine že opozarjala na določene nejasnosti, za katere od
               ministra pričakujemo, da jim bo prisluhnil in ustrezno upošteval. Gre za pomen
               javnega zdravstva, ustreznejšo vpeljavo zasebnega, gre za vzpostavitev zdravstvene
               mreže, za vzpostavitev zdravniških normativov in standardov, nerešeno je vprašanje
               strokovnega nadzora in statusa zdravniške zbornice, ki je z zadnjimi odločitvami na
               celotno slovensko zdravstvo vrgla slabo luč. Ob tem je vendarle treba opozoriti tudi
               na vzpostavljanje nove javne agencije za kakovost v zdravstvu ter njeno učinkovitost,
               predvsem pa pristojnosti v okviru pričakovanj uporabnikov zdravstvenih storitev.
               Finančna situacija v zdravstvu ni zavidljiva, zdravstvena blagajna ne poka od
               zdravja, obratno, ne glede na razloge, nastale v prejšnjih obdobjih, ki so privedli
               do anomalij na področju zdravniških in ostalih plač v zdravstvenem sistemu, bo treba
               nesporno ugrizniti tudi v to jabolko. Del koalicijske zaveze je namreč tudi sprememba
               Zakona o zdravstvenem varstvu in zdravstvenem zavarovanju, za katero bomo skupaj
               poskušali vzpostaviti takšno finančno vzdržnost, ki bo zagotavljala enako dostopnost
               in učinkovitost za slovenske zdravstvene uporabnike. V aktualnih političnih razpravah
               v zvezi z zdravstvom se namreč večkrat pojavlja dilema: ali javno ali učinkovito
               zdravstvo. Vendar smo v Poslanski skupini Zares prepričani, da je dilema zgolj
               navidezna. Kot kažejo zgledi vrste razvitih držav, je javno zdravstvo, ki omogoča
               široko dostopnost, brez dvoma lahko tudi učinkovito. Ni pa vsak sistem zdravstvene
               oskrbe, ki temelji na zasebnem zdravstvu, tudi nujno učinkovit sistem.</p>
               <p>V poslanski skupini se zavedamo, da kandidat vseh odgovorov na zastavljena
               vprašanja, tudi tista na včerajšnji seji Odbora za zdravstvo, nima. Dejstvo pa je, da
               smo se zavezali, da bomo izpeljali reformo, ki bo povečala dostopnost, učinkovitost
               in kakovost javnega sistema zdravstvene službe in izboljšala njeno organizacijo ter
               način upravljanja. V Poslanski skupini Zares se strinjamo, da morajo javni
               zdravstveni domovi ostati temeljni nosilci javnega zdravstva in postati koordinatorji
               izvajanja zdravstvene dejavnosti na svojem območju. Prvi korak je bil, kot že rečeno,
               storjen z zakonom o zdravstveni dejavnosti. Vseeno pa pričakujemo, da bo pristojni
               minister v parlamentarno proceduro vstopil z novimi idejami, ki bodo ustrezneje
               urejala in dajala odgovore na nekatera odprta vprašanja. V praksi prihodnjega
               ministra čakata še dve spremembi zakonodaje. To sta področji zdravilstva in duševnega
               zdravja. Na prvi pogled sicer to nista zakona, ki bi potrebovala tako široko paleto
               usklajevanj, vendar sta glede na svojo materijo pomembna. Zato v Poslanski skupini
               Zares tudi na tem področju pričakujemo hitrejše ukrepanje pristojnega ministrstva.</p>
               <p>V Poslanski skupini Zares kandidatu za ministra izrekamo podporo v upanju, da bo
               odločno in strokovno sledil usmeritvam, za katere smo prepričani, da bodo slovensko
               zdravstvo ponovno uvrstile ali vrnile blizu vrha evropskega zdravstva. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. K besedi se je
               javil predsednik Vlade in predlagatelj Borut Pahor. Prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Spoštovani predsednik, gospe in gospodje. Vedno ko se diskutira o spremembah v
               Vladi, je legitimen čas za diskusijo o Vladi sami in o njeni politiki. Nastopi
               predstavnikov poslanskih skupin, ki so šli širše od opredeljevanja glede kandidata za
               ministra za zdravje, so seveda skorajda neizogibni, zlasti ko gre za nastope strank,
               ki niso v Vladi. Poglejmo sedaj nekaj očitkov in mojih odgovorov nanje.</p>
               <p>Bilo je rečeno, da so potrebne spremembe. Če in kolikor lahko ocenim za svoje
               preteklo delo, potem ga ocenjujem kot čas pomembnih sprememb, ki smo jim bili priča.
               Nekatere so bolj, nekatere manj vidne, nekatere so že dale rezultate, nekatere jih
               bodo še dale. Ni bilo vse, kar je bilo storjeno, perfektno, toda šli smo v tisto
               smer, ki sem jo bil kot kandidat za premierja obljubil javnosti v jeseni leta 2008. Z
               opravljenim sem zadovoljen. Da bi bil več kot to, bodo morali biti rezultati še
               prepričljivejši. Toda, za razliko od kolega Tanka, ki meni, da bi bilo dobro imeti
               predčasne volitve, menim, da bi bilo bolje od tega imeti energijo, voljo, z obeh
               strani, tudi sposobnost, znanje, da se uveljavi izhodna strategija. Izhodna
               strategija, njena uveljavitev je pogoj, da Slovenija odpravi strukturne ovire, ki nas
               onemogočajo pri tem, da bi zlezli v sam vrh razvitega sveta. Da smo na dobri poti pa
               kažejo kazalci razvoja. Poglejmo nekatere druge države, kakšne težave imajo, in
               poglejmo prednosti, ki jih je Slovenija uspela doseči v zadnjem letu dni, ko smo
               prevzeli odgovornost za te spremembe.</p>
               <p>Preden grem na to diskusijo, naj povem. Če bi kot predsednik Vlade ocenil, da bi
               bila zamenjava Vlade koristna za doseganje ciljev, ki jih imamo pred seboj, to
               pomeni: večja konkurenčnost, večja socialna povezanost, še večji mednarodni ugled
               Slovenije, potem bi bil za to, da se volivci znova opredelijo. Mislim, da za to ni
               potrebe, da ta vlada, ne brez problemov, vendarle pa zelo odločno vendarle prebija
               fronte na vseh pomembnih vprašanjih domače in zunanje politike in da nam gre v bistvu
               bolje, kot smo menili, da nam bo šlo pred letom dni v tem času.</p>
               <p>Poglejmo rezultate. Predlagam in svojim partnerjem bom to tudi predlagal kot
               strategijo obnašanja Vlade, da sedaj ažuriramo vse naše ukrepe, ki so povezani z
               izhodno strategijo. Kot veste, to delam tedensko, storili bomo vse, da bo tudi
               parlament dobil poročila o tem, kako gredo stvari in kasneje bom govoril nekaj o
               mojih obiskih v odborih Državnega zbora, z vašim privoljenjem, gospod predsednik
               Državnega zbora.</p>
               <p>Po oceni Banke Slovenije imamo verjetnost, da bo gospodarska rast na medletni ravni
               1.3%. Pazite. Po strmoglavljenju BDP-ja v letu 2009 se napoveduje Sloveniji, kot eni
               izmed redkih držav, stabilna gospodarska rast na medletni ravni. Prva stvar.</p>
               <p>Druga stvar. Naša anketna brezposelnost je 7.2%. Samo za 0.2% nad tisto ravnijo, za
               katero smo kot Vlada presodili, da je v teh razmerah ne samo vzdržna, ampak da je
               zavidanja vreden rezultat.</p>
               <p>Tretjič. Jaz se s finančnim ministrom in z drugimi kolegi v krizni skupini
               pogovarjam o morebitnem rebalansu. Še bomo kršili javno porabo, zato da bomo znižali
               proračunski deficit. Tudi ta ni tako ogrožajoč, kot je v nekaterih drugih državah.
               Sedaj pa tako, moji dragi kolegi in kolegice, naše velike sosede in države, ki imajo
               daljšo tradicijo in tržne ekonomije in demokracije, so v velikih škripcih. Občudujem
               prijatelja Papandreuja pri njegovih ukrepih zoper zares zastrašujoč gospodarski in
               socialni položaj v Grčiji.</p>
               <p>Španija ima skoraj 20% brezposelnost, Portugalska - s servisiranjem javnega dolga ji
               grozi vrsta problemov, da ne bom nadaljeval. Irska je morala priznati, da ima 31
               milijard skritega dolga, da o baltskih državah ne govorimo.</p>
               <p>Slovenija ima vse probleme obvladljive narave. Vsi naši problemi so obvladljivi. S
               kančkom razuma, dovolj poguma in jasne vizije smo lahko na koncu tega leta
               zmagovalci. Za to niso potrebne predčasne volitve. Če bo Državni zbor menil, da je
               treba povprašati ljudi na volitvah, bom jaz prosim stranko, ki jo vodim, da mi vnovič
               zaupa mandat, da grem na te volitve in da znova zmagam. Ampak to ni stvar za to
               diskusijo. Jaz bi rad, mislim, da je to moja odgovornost v tem trenutku, ker štejem
               leto 2010 za ključno leto za uspeh Slovenije, opravil svoje delo do konca leta in ga
               končal z dobrimi rezultati. Za božič bi rad šel za nekaj dni na dopust, vedoč, da smo
               v letu 2010 izpolnili neke zelo plemenite sanje, ki smo jih imeli v lanskem letu. In
               to je, da bomo strmoglavljenje gospodarstva in socialne varnosti vrnili nazaj v
               okvire pričakovanj naših ljudi.</p>
               <p>Še nekaj, glede mojega sodelovanja v Državnem zboru. Ni bilo prav veliko
               predsednikov vlad, ki so bili pripravljeni priti na odbore za določena področja, jaz
               pa sem to že storil. In rad bi povedal, predsednik Državnega zbora, z vašim
               dovoljenjem seveda, vi ste gospodar postopkov v tej hiši, da bi rad v naslednjih
               mesecih prišel pred naslednje odbore: pred Odbor za obrambo - rad bi se pogovarjal o
               projektu Patria. Mi ga moramo na nek pameten, racionalen za vojsko in za javne
               finance učinkovit in uspešen način redefinirati. Rad bi skupaj z vami prediskutiral
               dve opciji, ki ju vidim kot možni. Zunanja politika. Slovenija se je znašla v neki
               situaciji, kjer je tako okrepila svoj prestiž v zunanji politiki, da ima nekaj
               priložnosti, ki jih ne smemo spregledati. Rad bi z zunanjepolitičnim odborom
               pretehtal nekaj tez, ki jih imam kot zamisli za naše odločanje v naslednjih letih in
               za naše vpenjanje v mednarodni prostor.</p>
               <p>Odbor za gospodarstvo. Pri Odboru za gospodarstvo bi se rad znova posvetoval o
               nekaterih naših energetskih investicijah, ne mislim samo na TEŠ6, ampak mislim tudi
               nekatere druge, vključujoč drugi blok jedrske elektrarne.</p>
               <p>Rad bi šel na Odbor za promet. Na Odbor za promet bi šel zato, ker mislim, da smo
               pred eno izjemno delikatno, ampak tudi velikopotezno odločitvijo, da tudi s tujim
               znanjem, če bi do dogovora prišlo, zaključimo sanacijo naših železnic in gremo potem
               v proces modernizacije. Ker je predvidena cena trikrat večja od obsega sredstev, ki
               so bila potrebna za avtocestni križ, moramo na začetku skupaj prediskutirati način
               financiranja, način kontrole nad začetkom tega projekta in seveda vedeti, kakšna je
               strateška konsekvenca, kar vse to prinaša.</p>
               <p>Gospod predsednik, gospe in gospodje! Ocenjujem, da ne glede na te probleme, ki so
               obvladljivi problemi, ne glede na sem in tja kakšne zaplete v koalicijski vladi -
               tudi ti so običajni. Poglejte, kaj se dogaja v drugih vladah. Povsod je pač tako, da
               se vsi soočamo s situacijo, ki je neprimerljiva z leti po drugi svetovni vojni.
               Vendar pa jaz nikoli, danes še bistveno manj menim, da je gospodarska recesija zdaj
               končana ali pa gospodarska kriza - ta se nadaljuje - kakšen razlog za velike uspehe
               ali neuspehe naše vlade. Mislim, da smo to precej dobro rešili in da imamo zdaj
               vajeti v svojih rokah. Zdaj pa gre za to, da končno naredimo nekaj, česar nikoli
               nismo: da smo sposobni uveljaviti tisto, kar smo sklenili, da je dobro za interese
               naše države. Ta deficit implementacije poskušamo odpraviti tudi tako, da s semaforjem
               sami sebe pred javnostjo silimo k temu, da gremo čim prej naprej. In Državni zbor bo
               deležen zakonov, ki zadevajo izhodno strategijo, vseh sedemindvajsetih. In to bo
               težka materija, ki jo bo treba tu zelo delikatno prediskutirati. Ocenjujem torej, da
               ne glede na to, da na Vladi sedijo ljudje, ki imajo glavo na svojih ramenih, in od
               njih pričakujem, da z njo razmišljajo, ne da se mi bodisi klanjajo bodisi samo
               trmasto nergajo. Vsak od nas naj razmišlja s svojo glavo, da delamo v skupno dobro,
               da se trudimo za uspeh te vlade in te države. Zato mislim, da bi veljalo s tem delom,
               ne glede na te majhne probleme in krče, ki prihajajo in so sestavni del
               demokratičnega vrenja v vsaki državi, nadaljevati pogumno, ambiciozno naprej, še bolj
               z roko v roki z Državnim zborom, s tem se strinjam, tudi s socialnimi partnerji, in
               uveljaviti to, kar smo ljudem obljubili. Ocenjujem torej, da Vlada kljub težavam, ki
               so objektivne in subjektivne narave, dela dobro, da izpolnjuje obljube, ki jih je
               dala, nič si ne prizadeva za kakšno popularnost ali sem jaz danes popularen
               predsednik vlade ali ne, me veliko ne zanima. Bolj me zanima, ali mi ljudje zaupajo v
               presojah. To pa me seveda zanima kot politika, ker je zaupanje ključni kapital, ki ga
               mi kot javne osebnosti imamo. Ti dve stvari sta ločeni. Človek je lahko zelo
               popularen, ni pa nujno, da mu ljudje zaupajo pri odločitvah. Tisto, kar si jaz želim,
               je okrepiti pri ljudeh zaupanje, da se odločam v naše skupno dobro, da se odločam
               preudarno in sem tudi velikopotezen. Da sem to sposoben storiti, sem že dokazal, čez
               dva meseca, upam, bo referendum pokazal na uspeh rešitve enega zelo težkega
               zunanjepolitičnega problema. Pokazalo se bo tudi, da bomo letos dva ali morda tri
               velikopotezne notranjepolitične rešitve naredili, tako da konec tega leta prav gotovo
               ne bo dolgočasen za inventar odločitev te vlade. Mislim, da jo velja podpreti pri
               njenih stremljenjih.</p>
               <p>In naj to izkoristim za konec, Državni zbor naj danes podpre kandidata za ministra
               za zdravje, dr. Marušiča, podpre nekoga, ki vstopa sedaj na igrišče, ki je, bom
               rekel, zelo spolzko, razmočeno, vendar pa ima izjemno kondicijo, ima znanje, izkušnje
               in upam, da bo vsem problemom v zdravstvu kolikor je le mogoče, zabil gol.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Replika Jože Tanko. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Spoštovani predsednik Vlade! Mislim, da še nihče ni spremenil cilja, ki
               smo ga imeli zastavljenega. To se pravi, da se Slovenija razvija 3% hitreje, da ima
               večjo gospodarsko rast, kot je povprečje Evropske unije. To pomeni, da bi morala v
               tem kriznem obdobju Slovenija tudi za 3% manj pasti, kot je povprečje Evropske unije.
               To je cilj. Pa bi bilo dobro, glede na to, da imate glavnega finančnika prejšnjega
               mandata Državnega zbora poleg sebe, da bi obelodanili podatke, ali te cilje še vedno
               dosegamo, da smo v prejšnjem letu padli za 3% manj, kot je bilo povprečje Evropske
               unije, ali ne. Jaz mislim, da smo bolj padli, kot je povprečje Evropske unije, ker je
               bil naš zdrs med gospodarsko rastjo leta 2008 in padcem gospodarske rasti leta 2009,
               približno 15%. In sedaj vi pravzaprav govorite o tem, da smo na teh minus 15% dosegli
               velik uspeh, ker rastemo ali naj bi rasli 1,3%. To verjetno ne more biti dober
               rezultat, kajti zato, da ujamemo stanje leta 2008 in dinamiko, ki je bila takrat,
               bomo rabili približno 10 let, če je to eksponencialno oziroma procent na procent
               računamo. Tako je to. In moti me pravzaprav tudi ta vaša stalna primerjava, da se kar
               naprej primerjate s tistimi, ki so v Evropi najslabši. In takrat izpademo dobri,
               odlični. Zakaj se pa ne primerjamo recimo s Čehi ali pa Poljaki, ki so dosegli
               bistveno boljše rezultate gospodarske rasti tudi v kriznem letu 2009?</p>
               <p>Zakaj ne pogledamo, katere ukrepe so oni takrat sprejemali, da so to dosegli? To je
               dinamika in to bi bil način.</p>
               <p>Pa še nekaj, kar zadeva zgodbo v zvezi s Patrio. Gospod Cvikl je bil vodja
               preiskovalne komisije v prejšnjem mandatu, ki je raziskovala zadevo Patria. In
               takrat, ko je bil on v tej funkciji, je imel zelo jasen cilj in načrt: če pridemo v
               funkcijo, da bomo o tem odločali, bomo takoj prekinili vse posle s Patrio. Zakaj
               sedaj to zgodbo vračate v Državni zbor? Povprašajte gospoda Cvikla, kaj je treba
               narediti, da se bo ta zadeva s Patrio enostavno rešila in da ne bomo utrujali
               državljanov, ne Državnega zbora s posli v zvezi s Patrio. To je vaš posel. In mislim,
               da bi vse tiste stvari, ki so bile v prejšnjem mandatu tako izrečene in na tak način
               sproducirane, zlahka z eno potezo na mah rešili, če je to tako enostavno in če za to
               obstajajo argumenti. Gospod Cvikl je rekel, če bo senca dvoma v zvezi s tem, da je ta
               posel izpeljan koruptivno, se bodo zadeve<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, čas za repliko je potekel.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Bom zaključil.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, ja.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Te odgovore je treba poiskati tam, kjer so. Rad pa bi dejansko podatke, ali smo pri
               tem cilju, da smo 3% boljši, kot je povprečje Evropske unije, ali nismo, v
               gospodarski rasti, pa tudi za leto 2009, ki se je izteklo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Besedo ima predsednik Vlade, ki se lahko javi kadarkoli med razpravo.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Slovenija se želi primerjati z najboljšimi. Potem ko bomo o tem imeli delovni posvet
               Vlade, nato formalnega, formalno sejo Vlade pred dokončnimi sklepi glede, recimo
               temu, novega strateškega umeščanja Slovenije v evropsko in mednarodno okolje, bi rad
               opravil pogovor tudi na Odboru za zunanjo politiko in nekaterih drugih odborih. Rad
               bi, da povlečemo z Evropo prve hitrosti, za kar je potrebnih nekaj ukrepov doma in v
               zunanji politiki. To pomeni, da gremo s tistimi, ki bodo najhitrejši, najboljši. To
               pa pomeni, gospe in gospodje, da bomo verjetno zadnji v mestu. Sam sem med tistimi,
               ki je raje zadnji v mestu kot prvi na vasi.</p>
               <p>Da ne bi danes povedal več, kot je treba za to razpravo, v Državni zbor bom kmalu
               prišel s predlogom strategije, ki bi Slovenijo politično, gospodarsko, varnostno in
               drugače, z nekaterimi zavezništvi, utrdila v območjih držav, ki so danes najbolj
               dinamična, najbolj hitra, najbolj konkurenčna, jo pripel zraven na njihove ambicije,
               kar pomeni, kot rečeno, da se bomo odločali za to, da bomo vsaj nekaj časa zadnji v
               mestu, vendar je po moje to še vedno boljše, kot da smo prvi na vasi. To odločitev bi
               pa rad, da sprejmemo skupaj. Ko govorite o primerjavi rad bi se primerjal z
               najboljšimi, in mislim, da nam bo to uspelo, brez tega tudi nimamo vstopnice v ta
               elitni klub.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Replika, gospod Tanko, tri minute.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Spoštovani predsednik Vlade, dva meseca nazaj smo sprejeli strategijo.
               Mi v Državnem zboru pravzaprav ne potrebujemo več razprave o strategiji, sprejeli smo
               izhodno strategijo, sprejeli smo sistemski pristop Vlade za izhod iz krize, dali ste
               si vse te ukrepe napisati na semafor ukrepov, drži, na tem semaforju ukrepov je samo
               ena zelena luč, to se pravi en zakon, ki pa je bil sprejet celo pred izhodno
               strategijo, to je Zakon o minimalni plači. Vsi ostali ukrepi kasnijo, jih ni. Ukrepe
               boste predlagali, če jih boste, proti koncu leta, vsaj tako je zaznati iz teh
               aktivnosti Vlade, ministrov. In ti ukrepi leta 2010 ne bodo prijeli. To so ukrepi, ki
               bodo prijeli v naslednjem poslovnem letu, leta 2011. Logično, če septembra sprejmemo
               nekaj, ki ima rok uveljavitve in prilagoditve, potem je zagotovo, da bo to prišlo
               šele v naslednjem poslovnem letu, za kogarkoli, samo sodne odločbe rešijo zadevo na
               drug način. Ni prav, da zavajate slovensko javnost, da boste s temi ukrepi, ki jih
               boste enkrat predlagali, rešili leto 2010. V celoti bomo odvisni od ukrepov drugih
               držav, držav trgovinskih in ostalih partneric, in mi bomo kolateralna posledica
               tistih ukrepov, ker svojih nismo sprejeli. Nismo sprejeli nobenih olajšav za
               gospodarstvo, za spodbude gospodarske rasti, razen socialnih ukrepov. Socialni ukrepi
               pa so po naravi stvari dopolnilni ukrepi. Mi moramo sprejeti socialne ukrepe, vendar
               samo v primeru za tiste subjekte, za kateri ti ključni razvojni ukrepi ne primejo.
               Ampak razvojnih ukrepov nimamo in vse, kar se je skoncentriralo v tem delu, je
               dejansko skoncentrirano na socialno področje. In mi se v tem obdobju namesto da bi
               spodbujali gospodarstvo in se zadolževali za te namene, izdajajo banke obveznice,
               Državni zbor sprejema poroštvene zakone. Vsi ti ukrepi, ves ta denar, ki ga na tak
               način dodatno plasiramo, pa ne prinaša nobenih rezultatov, nobenih gospodarskih
               učinkov. In zato je tudi problem v vseh tistih segmentih tudi državne blagajne in
               socialne in pokojninske blagajne, kjer je v enem letu zmanjkalo približno 100.000
               aktivnih plačnikov v te sisteme. Zato se pojavljajo težave na pokojninskem delu in
               tudi na področju zdravstvene blagajne. Teh stvari samo s prelaganjem prihodkov med
               državnim proračunom in pokojninsko in zdravstveno blagajno ne bo možno reševati, ker
               s tem tudi črpamo aktivno vse tiste zadeve in tista sredstva, ki bi jih sicer morali
               nameniti za razvoj, za investicije. Žal bo državni proračun ostal v bistvu namenjen
               samo za pokrivanje transferne politike in ne za investicijske.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Tri minute, gospod Tanko, prosim, zaključite razpravo. Besedo ima Julijana Bizjak
               Mlakar. Prosim.</p>
            </sp>
            <sp who="SDZ5:BizjakMlakarJulijana">

               <speaker>JULIJANA BIZJAK MLAKAR:</speaker>

               <p>Hvala lepa za besedo. Spet se vračamo k današnji temi, torej k 2. točki današnje
               izredne seje. In sicer bi želela govoriti o podpori, ki jo danes nameravam dati
               gospodu Marušiču za ministra za zdravje, vendar pa moja podpora njegovemu imenovanju
               ni brezpogojna, vezana je namreč na uresničevanje nekaterih njegovih obljub, zato bom
               pozorna, kako se te uresničujejo.</p>
               <p>Je tudi izraz zaupanja v strokovnost, gospoda Marušiča. Zaupanje v njegovo znanje o
               zdravstvenih sistemih, predstavljene vrednote in sposobnosti izvesti tiste spremembe,
               v zdravstvu, ki so potrebne, da se odpravi anomalija zdravstvenega sistema,
               anomalije, ki so predvsem posledica komercializacije in privatizacije javnega
               zdravstva. S Predlogom zakona o zdravstveni dejavnosti in osnutkom Zakona o
               zdravstvenem varstvu in zdravstvenem zavarovanju ni zadovoljen nihče. Gospod Marušič
               je v svoji predstavitvi izpostavil vrednote in cilje na področju zdravstva, ki se jim
               je izneverila ekipa, ki je oba zakona pripravila. To so predvsem povrnitev
               univerzalnega zdravstvenega varstva, zadostna dostopnost prebivalstva do zdravstvenih
               storitev, solidarnost, ki se izraža v financiranju zdravstva po premoženjskih
               zmožnostih in v prerazporejanju zdravstvenih sredstev po zdravstvenih potrebah
               prebivalstva, ter enakost.</p>
               <p>Prav te vrednote in cilji, ki jih podpira Svetovna zdravstvena organizacija in jih
               zasleduje tudi strategija držav Evropske unije na področju zdravstva za obdobje 2008
               do 2013, so bili posebej izpostavljeni v predstavitvi ministrskega kandidata.
               Odločanje na osnovi analiz in orientiranost v zdravstvene potrebe prebivalstva je
               tisto, kar obljublja gospod Marušič, in kar smo na področju zdravstva pogrešali pri
               dosedanji ekipi. Drugačen pristop daje možnost konstruktivnega dialoga bodočega
               ministra za zdravje z zainteresirano strokovno in civilno javnostjo. Z obljubljenim
               pristopom je možno preseči sedanja precej različna stališča o posameznih vprašanjih
               in se orientirati v zadovoljevanje javnega interesa. Za uresničitev reformnih obljub
               gospoda Marušiča je nujna drugačna obravnava zdravja prebivalstva tudi s strani Vlade
               in zagotovitev strokovno bolj usposobljene ekipe na Ministrstvu za zdravje. Zakaj je
               potreba drugačna podpora Vlade? Zato, ker se tičejo spremembe v korist zdravja
               prebivalstva vseh resorjev, od Ministrstva za delo, družino, socialne zadeve do
               Ministrstva za okolje in prostor, prometnega ministrstva in drugih ministrstev. Na
               zdravje prebivalstva namreč le v manjšem delu vpliva tisto, na kar ima neposreden
               vpliv minister za zdravje, in na kar lahko vplivamo prebivalci sami. Kakšno bo
               zdravje prebivalstva je namreč odvisno predvsem od stopnje revščine v družbi, od
               delovnih razmer, ki lahko vplivajo na poškodbe in bolezni, od stopnje stresa v službi
               in doma, od zdravega naravnega okolja, od vrednot v družbi, tudi od razlik v dohodkih
               med ljudmi in od vsega tistega, kar vpliva na večje ali manjše zadovoljstvo in srečo
               prebivalstva. Obstajajo raziskave, ki potrjujejo, da ima Vlada v rokah največ
               vzvodov, ki vplivajo na to, kakšnega zdravja bo prebivalstvo posamezne države. In
               zakaj je treba zagotoviti strokovno ekipo na Ministrstvu za zdravje? Sedanja ekipa ni
               bila sposobna oblikovati predlogov navedenih zakonov, da bi zakona zasledovala javni
               interes. Ni bila sposobna slediti napredku, ki je bil dosežen v zadnjih dvajsetih
               letih na področju zdravstva. Ni se zmenila za osnovni postulat oblikovanja sprememb v
               zdravstvu, po katerem bi morala zainteresirana javnost sodelovati pri bistvenih
               odločitvah v zdravstvu. Zakona sta bila zato oblikovana po meri kapitala in lobijev.
               Ekipa, ki je oblikovala zakon, je bila gluha za zdravstvene potrebe prebivalstva in
               za vrednote, ki jim sledijo razvite države v svetu in v Evropski uniji. Zato
               upravičeno pričakujem tudi spremembo ekipe, nabor strokovno kompetentnih kadrov,
               ekipe na Ministrstvu za zdravje, ki bi bila sposobna delati v javnem interesu. Brez
               kompetentne ekipe ni možno pričakovati obljubljenih sprememb. Ker ta dva pogoja nista
               bila izpolnjena, se je lahko oblikoval predlog zakona, po katerem naj bi se
               zdravstvene domove in bolnišnice spremenilo v pridobitna gospodarska podjetja, ki bi
               opravljala tudi tržno oziroma samoplačniško dejavnost, ki bi jih vodile uprave in
               nadzirali nadzorni sveti. Zato smo dobili predlog zakona, kjer v upravljanju javnih
               zdravstvenih zavodov ni enakopravnega vpliva uporabnikov in izvajalcev zdravstvenih
               storitev. Zato smo dobili predlog zakona, ki omogoča nadaljnje razgrajevanje javnih
               zdravstvenih domov in bolnišnic s podeljevanjem finančnih sredstev in zdravstvenih
               programov javnih zavodov zasebnikom. S koncesijskimi pogodbami za obdobje 15 do 25
               let bi se dolgoročno preprečilo urejanje zdravstva v javnem interesu. Zato smo dobili
               privatizacijski zakon, ki ruši koncept ohranitve javnega zdravstva o potrebni višini.
               Gre za vnašanje tržnih mehanizmov v zdravstveni sistem, za njegovo privatizacijo in
               komercializacijo, kar je škodljivo in kar po mednarodnih in domačih izkušnjah vodi k
               razslojevanju prebivalstva pri uresničevanju zdravstvenih pravic. Kandidat za
               ministra, gospod Marušič, obljublja ločitev javnega od zasebnega pri financiranju in
               pri izvajanju zdravstvene dejavnosti ter pri lastništvu. Sposoben je prepoznati
               konflikte interesov med javnim in zasebnim ter jih je pripravljen tudi odpravljati.
               Zato pričakujem spremembe spornega zakona, ki legalizira zlorabe javnega v korist
               zasebnega pri koncesionarjih in v javnih zdravstvenih zavodih. Ni sprejemljivo, da bi
               lahko koncesionarji v zdravstvenem domu ali v bolnišnicah na istem mestu, z istimi
               sredstvi in celo v istem času opravljali javno in samoplačniško oziroma tržno
               dejavnost. Tem škodljivim pojavom namerava kandidat za ministra narediti konec, prav
               tako preskakovanju čakalnih vrst in delitvi prebivalcev na dve kategoriji pri dostopu
               do zdravstvenih storitev. Analitični pristop in odločitve na osnovi argumentov, kar
               obljublja kandidat za ministra za zdravje gospod Dorjan Marušič, zagotavlja tudi
               možnost sprememb na področju javnih pooblastil zbornice, do česar se kandidat na
               dosedanjih predstavitvah še ni povsem jasno opredelil. Zaradi navedenega pričakujem,
               da bosta v naslednjih mesecih oba sporna zakona bistveno spremenjena v smeri obljub
               ministrskega kandidata. Ker sta zakona pomembna za zdravje prebivalstva, za socialno
               kohezijo družbe, za vrednostni, sistem in tudi za gospodarski napredek družbe, sem
               prepričana, da nas bo veliko pozorno spremljalo delo novega ministra za zdravje.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima France Cukjati. Prosim.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo. Lep pozdrav gospod predsednik in vsi, ki ste prisotni. Gospod
               Marušič je pravzaprav v politiki znan obraz. Bil je sekretar v dveh mandatih in tudi
               politika zanj ni nekaj novega. Novo pa je Zakon o zdravstveni dejavnosti. On vstopa
               zopet v zdravstveno politiko v času, ko je ta zakon že na začetku obravnave v
               Državnem zboru. In prav na podlagi tega zakona se lahko tudi ocenjujejo njegova
               stališča in njegova primernost za ministra. Kaj je pravzaprav značilno za ta zakon v
               zdravstveni dejavnosti? Najprej spor z zdravniki oziroma radikalen spopad s tistimi,
               ki naj bi zakon izvajali. Veliko nasprotovanje zdravništva in izvajalcev zdravstvene
               dejavnosti temu zakonu pa gospod Marušič resno jemlje in pravi, da želi najti neko
               soglasje, neko stično točko, nek dogovor s tistimi, ki bodo potem zakon izvajali. Saj
               to je logično. To mu štejemo v dobro. Drugo, kar je značilno za ta zakon, je
               ukinjanje koncesij. Zakon predvideva, da se bodo koncesije v osnovnem zdravstvu
               dajale samo ob soglasju zdravstvenega doma. Kateri zdravstveni dom pa bo dal soglasje
               na podelitev koncesij in bi dovolil konkurenco samemu sebi? To je logično. On ima
               glede tega odnosa do koncesij stališča, da je treba najprej narediti analizo, kaj so
               koncesije prinesle, kaj je bilo narobe s podeljevanjem koncesij in ali je koncesijska
               dejavnost za paciente slabša kot pa dejavnost zaposlenih zdravnikov. Seveda s tem
               soglašamo, pri tem mu odkljukamo to stališče, kajti sami menimo, da za pacienta ni
               pomembno, ali ga zdravi koncesionar ali zaposleni zdravnik, saj želi biti samo
               kvalitetno oskrbovan na račun zdravstvene zavarovalnice, prijazno in hitro oskrbovan,
               nič drugega. Glede tega soglašamo z njim, da je treba najprej narediti analizo, ali
               je treba koncesije ukiniti. Jasno, če je to slabo za paciente, jih je treba ukiniti,
               če so pa dobre in če je dejavnost ter zadovoljstvo s koncesijsko dejavnostjo večje,
               potem je pa nesmotrno tako postopati, kot je predlagano v zakonu o zdravstveni
               dejavnosti.</p>
               <p>Tretja značilnost zakona o zdravstveni dejavnosti je vzpostavljanje monopolov. Cilj
               ukinjanja koncesionarjev je vzpostavljanje monopolov. Tak primer smo videli v
               Ljubljani, v Ljubljanskih lekarnah. Lekarni Bitenc je bila koncesija odvzeta. Ne vem,
               ali sodni postopek še traja ali ne. Želja Ljubljanskih lekarn oziroma lastnika,
               Mestne občine Ljubljana, je, da obvladuje celotno področje in da zdravila trži po
               svoje. Zato ni čudno, da je apetit lekarn po dobičku velik in da želi Mestna občina
               Ljubljana imeti monopol na celotnem področju. O tem tu razprava ni tekla. Kandidat se
               o tem ni opredelil. Vendar na podlagi njegovih drugih izvajanj menim, imam občutek,
               da ni navdušen nad vzpostavljanjem monopolov na način, da se jemlje, ukinja
               koncesije.</p>
               <p>Četrta značilnost tega zakona, ki je zdaj v obravnavi v Državnem zboru, je
               izganjanje stroke iz vodstev zdravstvenih zavodov. Tam je rečeno, da v vodstvu ne sme
               biti zdravnik, ki opravlja zdravniško dejavnost oziroma dovoljuje kvečjemu petino
               časa za opravljanje zdravniške dejavnosti, kar pomeni, da noben zdravnik tega ne bo
               sprejel, kajti če ne opravlja vsaj tretjine časa svoje zdravniške dejavnosti, čez
               šest let ne bo imel podeljene licence oziroma podaljšane licence; podaljšanje licence
               se mu odvzame. Kandidat za ministra temu nasprotuje, jasno, ker tudi sam pravi, da
               kot minister bo še delal kot zdravnik. Če lahko kot minister dela kot zdravnik, potem
               verjetno ne bo podprl te zahteve v Zakonu o zdravstveni dejavnosti, da zdravnik v
               vodstvu javnega zavoda ne sme upravljati zdravniške dejavnosti. To mu štejemo v
               dobro.</p>
               <p>Potem naslednja značilnost Zakona o zdravstveni dejavnosti je črtanje
               javno-zasebnega partnerstva. Tukaj je on dal lepo primero, da naj ne bi delal
               zdravnik istočasno v javni službi in istočasno v zasebni dejavnosti, vendar vprašanje
               javno-zasebnega partnerstva je mnogo širše. In tudi tukaj se ni dotaknil širšega
               pojmovanja javno-zasebnega partnerstva, kot ga je recimo omenjal dr. Pirnat v javni
               predstavitvi mnenj o Zakonu o zdravstveni dejavnosti, kjer je rekel, nikar zidati
               zidov med javnim in zasebnim, kajti to ni evropsko, tega Evropa ne bo dovolila. Zakaj
               ne? Samo primer povem. Recimo v Nemčiji, greste lahko h kateremukoli zdravniku, tudi
               v resnici, ne samo deklarativno, je prosta izbira zdravnika, greste lahko popolnoma k
               zasebniku, če je večji poseg predviden, naredi ta zasebnik predračun posega, greste
               na Krankenkasse in oni vam rečejo, po našem pravilniku bomo pokrili tolikšen del
               cene, 40, 60% oziroma 60% tiste cene, ki jo mi priznavamo javni zdravstveni službi.
               To je to sodelovanje. Prosta izbira zdravnika. V takem primeru bi tudi Slovenec,
               slovenski pacient za operacijo žil na nogah šel k zasebniku v Rožno dolino oziroma
               zasebni institut bi naredil predračun, šli bi na zavarovalnico in bi rekli, <q>"ja, mi
               bomo plačali toliko in toliko po našem pravilniku."</q> Kaj to pomeni? To pomeni, da
               takšen sistem, takšno partnerstvo, javno-zasebno partnerstvo pomeni razbremenitev
               javne zdravstvene službe, pocenitev dejavnosti, sproščanje čakalnih vrst v javni
               zdravstveni službi, nič drugega. In gospod kandidat se glede tega ni imel časa
               opredeljevati, ampak iz njegovega razmišljanja, ki je dokaj življenjsko in ideološko
               neobremenjeno, bi smatral, da ga tak evropski pristop ga ne bi motil.</p>
               <p>Še zadnja značilnost Zakona o zdravstveni dejavnosti je tendenca razgradnje
               Zdravniške zbornice z ukinitvijo obveznega članstva, odvzemom pooblastil glede
               specializacije in ne samo strokovnih nadzorov itd. Seveda je tukaj zasnova razgradnja
               Zdravniške zbornice. Tukaj je bil kandidat zelo jasen in je rekel: <q>"Ne zamišljam si,
               kako bi lahko ministrstvo v kratkem času ali v nekaj letih prevzelo vsa pooblastila
               in vse naloge, ki jih izvaja Zdravniška zbornica."</q> Mi soglašamo s tem, kajti tudi
               tukaj je treba narediti analizo, pogledati, čemu služi obvezno članstvo, kaj naj bi
               zbornica delala, kaj je morda narobe delala, kaj je dobro delala. Moram reči, da smo
               mi edina država nekdanjega komunističnega bloka, ki ima evropsko urejene
               specializacije. 50 različnih specializacij, 50 različnih programov, ki so popolnoma
               sinhronizirani z evropskimi normami. Pri nas opravljena specializacija, greste lahko
               kamorkoli v Evropo je priznana. Madžarska ne, Češka ne, Slovaška ne. Naj se naredi
               analiza, naj se ugotovi, ali je javni interes, da se ta pooblastila še naprej
               izvajajo v okviru zbornice ali ne. Če so, potem naj se ugotovi, ali je za to potrebno
               obvezno članstvo ali ne. Zagotovo ne sme biti obvezno članstvo podeljeno na željo
               zdravnikov, na željo zbornice, ampak po potrebi, ali to potrebujemo ali ne. Tukaj se
               strinjamo z gospodom Marušičem.</p>
               <p>Zakon je tukaj, minister bo jutri oziroma sedaj imenovan, jutri bo že nastopil
               službo. Če bo zakon sprejet, kot je predlagan, kot je v obravnavi, potem bo seveda on
               podpisan pod ta predlog, pod ta zakon in bo ta zakon pomenil njegov spomenik,
               spomenik njemu. Spomenik, ki se ga bo sramoval vse življenje - sem prepričan. Vse
               življenje. Če ga bo pa spremenil, če bo v teh točkah, ki sem jih navedel, spremenil,
               pa sprašujem, kaj bo potem od tega zakona ostalo. Kaj? Nič! Še javna agencija, dobro,
               tisto, ki lahko funkcionira, ker stvari že tečejo. Kaj bo ostalo?! Nič! Ali je to
               zdravstvena reforma?! Če bo spremenil<gap n="..."/> Edina varianta, ki jo vidim - ne vem, če bo
               on to uspel - je, da se na splošni razpravi zakon umakne, kajti tak, kot je, se ga ne
               da predelati v užitno besedilo. In potem on zastavi svoje izkušnje, svoje znanje, vse
               to, kar je med vrsticami tudi povedal, kaj bi bilo treba in pripravi nov osnutek. Ne
               vem, če mu bo to uspelo, imam občutek, da ne. Imam tudi občutek, da pravzaprav on s
               svojim racionalnim, bi rekel, tehnokratskim pristopom, življenjskim pristopom, s
               poznavanjem problematike, z ideološko neobremenjenostjo pravzaprav ne spada v to
               vladno ekipo, med te <q>"perle"</q> nekaterih ministrov in mu ne napovedujemo srečnega
               konca. Ima namreč preveč življenjskih izkušenj, pregloboko je v zdravstvu in preveč
               čuti, kaj je vse narobe s takšnimi programi, s takšnimi idejami, ki jih seveda v
               koaliciji zagovarjate.</p>
               <p>Mi, in tudi jaz, ga bom podprl. Je pa to pač njegovo tveganje. Odstopi še vedno
               lahko.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Janja Klasinc.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovane kolegice, spoštovani kolegi.</p>
               <p>Sama nisem strokovnjakinja na področju zdravstva, vendar me zdravstvo zadeva tako
               kot vsakega drugega državljana te države, zato mislim, da si Slovenci zaslužimo
               boljši zdravstveni sistem, čeprav sem sama prepričana, da naš sedanji ni med
               najslabšimi.</p>
               <p>Danes zjutraj sem na radiu poslušala kontaktno oddajo s poslušalci, v kateri je
               voditelj spraševal poslušalce, kaj bi bili oni pripravljeni žrtvovati, glede na to,
               da se zdravstvena blagajna sooča z veliko finančno luknjo, in kaj bi bili oni
               pripravljeni žrtvovati za to, da bi se finančni položaj v zdravstvu popravil. Po
               pravici vam povem, prihajali so dobri predlogi. Nekateri so celo zanikali, da bi bilo
               treba karkoli žrtvovati. Potem pa se je javil eden od poslušalcev in dejal, da bi z
               veseljem žrtvoval dolge čakalne vrste in površno ter živčno obnašanje zdravstvenih
               delavcev do pacientov. Povem vam, tudi sama se strinjam z njim, to bi najraje
               žrtvovala.</p>
               <p>Racionalizacijo zdravstva in njegovo ureditev vidim v boljši organizaciji dela, ne
               pa v oženju pridobljenih pravic. Kot posameznica bi si želela, da bi vsakdo imel
               pravico, kadarkoli bi potreboval zdravstveno pomoč, to pomoč dobiti takoj in
               kvalitetno.</p>
               <p>Predhodniki so razpravljali o dilemi javno-zasebnega. Povedala bom svoj, oseben
               odnos. Sem pacientka pri splošnem zdravniku koncesionarju in sem s to dejavnostjo
               zadovoljna. Mislim, da je treba med javnim, ki mu osebno dajem prednost, in zasebnim
               priti do pametne rešitve, s pametnim sodelovanjem med obema, predvsem na tistih
               področjih in območjih Slovenije, kjer javno ne more pokriti vseh zdravstvenih potreb.
               Ne bi rada, da bi se nam v Sloveniji pri splošni in specialistični zdravstveni
               dejavnosti zgodilo, kar se nam je zgodilo na področju ene veje zdravstva, in sicer, v
               zobozdravstvu. Mislim, da se v zobozdravstvu soočamo s kriminalnim položajem, kjer
               ljudje, ki nimajo dovolj sredstev, hodijo škrbasti po Sloveniji, zaradi tega, ker ne
               morejo plačati zobozdravnika, kajti večina zobozdravnikov se je odločilo za dobre
               zaslužke in šli v zasebno dejavnost. Na tem področju pričakujem od kandidata za
               novega ministra precejšnje spremembe.</p>
               <p>Želela bi si tudi boljše ureditve na področju duševnega zdravja, s čimer smo se tudi
               v preteklosti soočali v Sloveniji, ki še ni dobro urejeno, ter predvsem na področju
               zdravilstva, kjer obstaja precejšnja zmeda. Sama osebno, dala bom primer, ne vidim
               nobenega razloga, zakaj ne bi morala Slovenija odpreti vrat homeopatskim zdravilom.
               Mislim, da smo ena redkih evropskih držav, ki ne omogočamo te možnosti, pa dobro
               vemo, da se marsikdo te možnosti tako v Sloveniji kot v tujini poslužuje.</p>
               <p>Zdaj bi lahko naštevala še vrsto svojih želja, vendar je to nesmiselno, zato ker
               moje želje se v bistvu ne razlikujejo od želja povprečnega Slovenca.</p>
               <p>Kandidat za novega ministra Dorjan Marušič je povedal, da bo v ospredju njegovega
               dela človek, posameznik, predvsem pacient pa tudi zdravnik. V tem se z njim izrazito
               strinjam. Brez dobrega sožitja med pacientom in zdravnikom namreč ni poti do boljšega
               zdravja. Ne bi se strinjala z dr. Cukjatijem, ki je mislil, da je intenca koalicije
               pri pripravi tega zakona napad na zdravnike, nasprotno, radi bi se izognili tistemu,
               kar je rekel poslušalec, o katerem sem prej govorila, o tem, da bi bili zdravniki
               vzvišeni do svojih pacientov, da bi bili živčni, pa že sam poslušalec, pa tudi jaz se
               pridružujem njegovemu mnenju, je povedal, da se to večkrat dogaja, ker so zdravniki
               preobremenjeni. In ne samo zdravniki tudi medicinske sestre. Torej, najdimo sožitje
               med obema.</p>
               <p>Dr. Marušič ima dovolj znanja, ima dovolj bogate delovne izkušnje, kolikor ga poznam
               tudi sama osebno, mislim, da ima dovolj osebnih kvalitet, da lahko vse cilje, o
               katerih sem govorila, uresniči, delno z zakonodajo, a po mojem mnenju mnogo bolj s
               prizadevanji za boljšo organiziranost in večjo učinkovitost celotnega zdravstvenega
               sistema. V upanju, da bo dejavnost Ministrstva za zdravje dr. Marušič vodil v tej
               smeri, ga bom tudi podprla.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Klasinc, žal vam ne morem replicirati, bi vam zelo rad repliciral,
               ampak se ne spodobi z govorniškega mesta. Gospod Križman, izvolite, imate besedo.
           </p>
            </sp>
            <sp who="SDZ5:KrižmanMarijan">

               <speaker>MARJAN KRIŽMAN:</speaker>

               <p>Hvala, gospod predsedujoči. Spoštovane kolegice in kolegi! Kandidat za ministra za
               zdravstvo se je včeraj na odboru zelo dobro predstavil. V uri in pol je zajel vsa
               področja, ki so pomembna za dobro funkcioniranje zdravstva.</p>
               <p>Dorjan Marušič je svojo kariero najprej začel kot zdravnik, kasneje je bil direktor
               bolnice Izola, bil je državni sekretar, svetovalec, danes je kot kandidat, praktično
               eden izmed redkih in v tem smislu praktično popoln kandidat. Tudi po njegovem videnju
               stvari je bilo na odboru zaznati, da ima zelo dobro izdelan program svojega videnja,
               kako bo vodil resor zdravstva, kajti tudi iz opozicijske strani niso nasprotovali;
               celo obratno, z nekaterimi stvarmi so se globoko strinjali, kar nam vsem skupaj daje
               garancijo, da bomo danes vendarle potrdili človeka, kateri bo vodil zdravstveni resor
               v zadovoljstvo vseh Slovencev.</p>
               <p>Moje vprašanje, ki sem ga na odboru zastavil, bi sedaj na kratko povedal, je šlo v
               smeri bolnic. Vprašal sem, kako vidi združevanje bolnic, za primer seveda, na
               Primorskem, ker jih malo bolje poznam, ker imamo kar nekaj bolnic, mislim, da 5 na
               razdalji niti ne 100 kilometrov. Vse te bolnice investirajo vsaka za sebe, vsaka za
               sebe skoraj želi biti avtonomna in tukaj kandidat vidi velike rezerve. Najbrž se bo
               lotil mreženja bolnic, da bo izbral Primorsko ali katerekoli drugo regijo kot
               pilotski projekt, ki bo pokazal, koliko sredstev se da prihraniti, če se tudi v tem
               delu zdravstva racionalno pristopi k trošenju sredstev za nakupe, če hočete, dragih
               aparatov, kajti dogaja se nam, da celo imajo v dveh nadsprotjih isti aparat - to smo,
               žal, prebral včeraj v časopisih, ker se nekateri ne znajo med seboj pogovoriti. Tukaj
               je pozitivno odgovoril in tudi naravnan, kar se tiče racionalizacije bolnišnic, še
               posebej pa, kot je sam izpostavil: <q>"Potrebno je presekati gordijski vozel
               investicij"</q>. V zdravstvu imamo zelo, zelo velike investicije. Poti, po katerih pa ta
               denar poteka, dokler ne pride do cilja, so pa neracionalne in velikokrat tudi
               škodljive.</p>
               <p>Če bo kandidatu uspelo na teh področjih, kjer so veliki odlivi denarja, postoriti
               to, o čemer je govoril, potem imamo seveda tudi garancijo, da bo na tem področju
               prihranek nedvoumno velik.</p>
               <p>Glede zbornice, ki je zadnje čase precej v medijih, je, po mojem prepričanju,
               kandidat zelo dobro pripravil reševanje tudi tega problema oziroma svetovanje, kako
               naj se ta problem razreši brez naglice, brez ustvarjanja nadaljnjih konfliktov, kajti
               situacija, kakršna v tem trenutku na zbornici vlada, pa ne mislim na člane zbornice,
               ampak na vodenje te zbornice, prav gotovo ni v ponos tistim, ki so v tej zbornici.
               Zato me veseli, da si je kandidat tudi to točko vpisal v svojo agendo in jo
               izpostavil kot prioriteto.</p>
               <p>Prepričan sem, da bo gospod Dorjan Marušič danes potrjen kot kandidat za ministra za
               zdravje. Prepričan se, da bo v ministrski ekipi odlično deloval in bo tudi dobrodošla
               osvežitev. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Sajovic, izvolite.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Moram reči, da danes, ko izbiramo novega
               ministra, ta trenutek še govorimo o kandidatu, je prav, da se pove več stvari.</p>
               <p>V prvi vrsti gre zahvala gospodu Miklavčiču za dosedanje korektno opravljeno delo,
               ne glede, ali smo z vsemi rezultati povsem ali malo manj zadovoljni. On je v to
               zgodbo vložil veliko energije, vložil je sebe in očitno tudi preveč svojega zdravja.</p>
               <p>Kaj reči o kandidatu, spoštovanemu dr. Marušiču? Gre za zanimivo kombinacijo. Je
               matematik, je zdravnik in tudi politik. Matematiki so pripravljeni probleme reševati,
               zdravniki pa postavljati diagnozo in tudi predpisati terapijo. Če se bo seveda dan
               nadaljeval s tem, kar je pokazal na predstavitvi, potem nas čaka dobra in uspešna
               zgodba. Nihče od nas, noben od ministrov seveda ne more rešiti vseh problemov
               naenkrat, vendar razmisleki in obeti gredo zagotovo v pravo smer. Vse se začne in
               tudi konča pri ljudeh, na drugi strani pa pri denarju.</p>
               <p>Slovenkam in Slovencem je zdravje pomembna, velika vrednota. Zanjo namenjamo kar 9%
               BDP, zato je v tej zgodbi prav, da stremimo tudi za tem, da bomo sredstva, ki jih
               zaradi resnih časov težko zberemo, porabili pametno, trezno, racionalno. Na drugi
               strani pa tudi za čas in odločitev, če želimo v to sfero nameniti na tak ali drugačen
               način še več sredstev, potem se moramo tako tudi odločiti, bo pač posledica kakšna
               patria manj in tudi kakšen meter asfalta in še kaj, kar ni za vsakdanje življenje
               nujno potrebno - se bomo temu odrekli na račun zdravstva.</p>
               <p>Veliko smo govorili o zakonodaji s področja zdravstva, se na eni strani dotaknili,
               najbrž premalokrat tistih, ki jim je zdravstvo največkrat namenjeno - pacientom,
               bolnikom, na drugi strani pa tudi vzporednica z zdravniki. Seveda, ne želimo si
               zakonodaje in rešitev, ki so namenjene samo zdravnikom, ampak si želimo hitro,
               pravočasno, prijazno, strokovno učinkovito obravnavano bolnika, brez privilegijev,
               brez preskokov vrst in tudi ustrezno motivirane zdravnike, ki bodo priznali, da ima
               njihov dan tudi samo 24 ur in da se zavedamo, da jih je treba za to tudi normalno
               plačati. Normalno plačilo pa se mi seveda ne zdi, če nekdo za dežurstvo čez vikend
               dobi precej več kot marsikdo v tej državi zasluži v celem mesecu. Vse te stvari
               morajo imeti svojo mejo in tudi razmislek, da je treba iti korak naprej tudi v luči
               Zdravniške zbornice Slovenije. Zdi se mi na mestu. Podpiram prostovoljno članstvo,
               kajti zbornice, ki bodo dobre, kvalitetne, bodo svojim članom dale zadovoljstvo,
               predvsem pa občutek, da so jim potrebne, da jim prihranijo marsikatero uro in
               pripeljejo do boljših rešitev, prostovoljnih članov bodo imele dovolj. Tiste, ki pa
               seveda nalog ne opravljajo, pa ne gre samo za zdravstvo, pa bodo na resni
               preizkušnji, da se zamislijo o svojem delu.</p>
               <p>Velikokrat smo govorili tudi o koncesiji pa o ločitvi javno in pa zasebno. Zagotovo
               si želimo čim več javnega zdravstva, da so zdravstveni domovi centri in ustanove
               zdravja, da pa s koncesionarji, ki so pomembni del javne zdravstvene mreže, ni prav
               nič narobe. In da takrat, kadar seveda nekoga, ki ima na svoj oseben razvoj, na
               razvoj svoje dejavnosti drugačne poglede, če je to v korist lokalnih skupnosti, da mu
               seveda izdamo tudi koncesijo, kajti bistveno je zadovoljstvo pacienta, hitra,
               pravočasna in učinkovita obravnava.</p>
               <p>Omenjen je bil tudi primer zobozdravstva, da je veliko dobrih, najboljših
               zobozdravnikov in zobozdravnic odšlo med zasebnike. Seveda, kako tudi ne bi, če tisto
               normo, ki jo predpisuje sistem, dobri, kvalitetni zdravniki lahko dosežejo v polovici
               svojega delovnega časa, potem pa morajo pacientu reči, oprostite, za ta mesec smo vse
               točke porabili, ne morem in ne smem vas vzeti. Tukaj pa je velika težava. Če na znamo
               stimulirati zdravnikov in zobozdravnikov, da bi delali, ne pa čakali zaradi
               nesmiselnih omejitev. Pred kratkim sem prebral intervju z enim uglednim slovenskim
               zdravnikom, ki potrebuje, za to, da bi zdravnik v istih prostorih, na istih
               aparaturah popoldne nadaljeval svoje delo za dodatno plačilo, da bi za popoldne za
               zdravnika potreboval borih 60 evrov in nič več. Mislim, da je to prava pot in pravi
               razmislek, da zdravstveni sistem, ki je v Sloveniji še vedno dober in soliden, da se
               ga da še nadgraditi in izboljšati.</p>
               <p>Kdor je videl predstavitve dr. Marušiča, potem je videl, da razmišlja inovativno, da
               se zaveda realnosti trenutka, v katerem je, in sem prepričan, da ga bo, vsaj na
               nekaterem od bistvenih področij dobri in koristno izrabil.</p>
               <p>Jaz mu v svojem imenu in pa v imenu poslanske skupine lahko obljubim sodelovanje in
               pomoč. Prepričan sem, da bo na svoji poti uspešen in mu želim srečno in uspešno delo.
               Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Tisel, izvolite.</p>
            </sp>
            <sp who="SDZ5:TiselŠtefan">

               <speaker>MAG. ŠTEFAN TISEL:</speaker>

               <p>Lepo pozdravljeni. Spoštovani, gospod predsedujoči, poslanke in poslanci.</p>
               <p>Včerajšnji nastop dr. Marušiča na Odboru za zdravstvo je bil zelo prepričljiv.
               Tematike se je lotil sistematično, analitično, profesionalno, z vsemi svojimi
               izkušnjami, ki jih ima na tem področju že praktično ves svoj karierni del življenja.
               Zato vzbuja zaupanje in prepričan sem, da bo dobil podporo tako koalicije kot
               opozicije. Sam je del zdravstvenega sistema že po študiju in je rigidnost tega
               sistema občutil, ko se je odločil za specializacijo, kar je včeraj simpatično povedal
               na odboru kot simptomatično. Ker je opravil dve fakulteti, je bil že prestar in ni
               bil primeren za specializacijo kirurgije ali ginekologije. No, tako je bil dober za
               interno medicino, kjer se je izkazal kot vrhunski strokovnjak. Na interni medicini je
               vodil tudi oddelek, se pravi, da je bil srednji menedžer, nato pa strokovni direktor
               - kot vrhunski menedžer. Delo je nadaljeval v politiki na ministrstvu kot državni
               sekretar, zadnja leta pa na Zavodu za zdravstveno zavarovanje kot svetovalec s tega
               področja. Torej, bil je izvajalec od najnižjega do najvišjega mesta v zdravstvu,
               načrtovalec, nadzornik in tudi finančnik v sistemu, tako da ima res vse podlage, da
               lahko na tem področju dela drugače, kot se je delalo do zdaj.</p>
               <p>Zaupanje vliva tudi pri zdravnikih, saj je sam zdravnik po duši in srcu, saj je v
               preteklosti kar nekaj zdravnikov na takih položajih naredilo izjemno škodo za
               zdravniški stan, za odnose med zdravniki in pacienti. Seveda bo to težko popraviti,
               pa vendar, tak človek, kot je dr. Marušič, bo to zmogel. Seveda ne sam, saj vemo, da
               en človek ne more narediti veliko, lahko pa z dobrim sodelovanjem, česar se zaveda,
               in to je povedal tudi ob včerajšnjem nastopu. Sodeloval bo z vsemi organizacijami,
               izvajalci, politiko, zavarovalnicami, saj bo le tako lahko počasi zadeve premaknil do
               napredka. Ni govoril o reformi, pač pa o nadgradnji zdravstvenega sistema.</p>
               <p>Zakon o zdravstveni dejavnosti je v tem času najbolj vroča tema, vroči kostanj. Malo
               se bojim, ker vsi pričakujemo od tega kar največ, tako na vaši strani kot na naši
               strani, da bo minister s čarobno palico ugodil vsemu, kar pričakujemo od tega zakona.
               To je sicer simpatično, vendar če bo ta predlog zakona umaknjen in postavljen na
               novo, bo morda še najbližje realnosti. Nekih stvari se ne da popravljati in izločati
               po členih, ampak samo z vsebino. Kajti, za vsa vprašanja, za vse probleme ne moremo
               reči, da je imel odgovor, imel je pa vsaj pripravljenost se lotiti problema, ga
               analizirati in potem s skupnimi močmi pripeljati do boljšega konca. Zavedati se je
               tudi treba finančnih težav, ki jih ima zdravstvo in nikoli ne bo brez težav. Žal v
               zadnjem letu zdravstvena blagajna ne dosega tistega, kar je planirala. Potrebe, vemo,
               da so s staranjem prebivalstva vsako leto večje, prilivi pa v gospodarski krizi vedno
               manjši.</p>
               <p>Dejal je, da bi bilo treba dati več poudarka srednjemu menedžmentu v zdravstvu, ki
               je sposobno tudi v kriznih časih delati boljše, z boljšo organizacijo tisto, kar je
               nujno. Kajti, srednji menedžment je tisti, to so predstojniki oddelka, glavne sestre,
               vodje služb, ki najbolj poznajo tako samo problematiko določenih strok v zdravstvu
               kot tudi zaposlene. In ravno te srednje menedžerje, ne vem, kako bo lahko stimuliral,
               prepričal, da bodo delali drugače oziroma še bolj zavzeto. Kajti, vemo, da gre za
               plačno uravnilovko tudi v zdravstvu. In morda bodo tudi na tem področju potrebne
               kakšne spremembe, ki niso stimulativne. Vemo, da zdravstvo v Sloveniji je še vedno
               dobro, zavedajoč se, da izvajalci, vsaj v večini procenta, upam reči 95, 97% tako
               zdravniki kot sestre, dobro delajo in je zaradi tega sistem še tako dober. To je tudi
               sam predsednik Vlade prejšnji teden izjavil po obisku Kliničnega centra, da imamo za
               tako malo denarja še vedno tako dobro zdravstvo. In to tudi mene veseli. Prepričan
               sem, kot je poudaril, da s tem dobrim sodelovanjem na vseh področjih lahko počasi
               premaknemo ta voz naprej. Hitro se ne da nič narediti, razen kaj slabega. Za dobro je
               pa potrebno čas, pogovarjanje, usklajevanje, sodelovanje. Mislim, da je pravi človek
               na pravem mestu, zato ga bomo podprli. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Brulc, izvolite.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Hvala lepa. Najprej vsem prisotnim, gre za gospoda Marúšiča, ne Márušiča. Na
               Primorskem nimamo Márušičev, da ne bi s tem priimkom opletali, ki je zelo enostaven.</p>
               <p>Seveda naj gre najprej moja zahvala gospodu Miklavčiču, ki je dobesedno izgorel
               zato, da bi zdravstvo bilo jutri boljše.</p>
               <p>Gospod Marušič je seveda strokovnjak, kot je bilo danes že neštetokrat omenjeno,
               dober poznavalec financiranja zdravstva in ko govori o razvoju zdravstva v Sloveniji,
               je za mene pomemben prav tisti del, ko govori o tem, da bodo zdravstvene storitve
               dostopne tudi socialno ogroženim skupinam državljanov in državljank. Mislim, da je to
               zelo pomembno. Pričakovanja vseh uporabnikov zdravstvenih storitev pa so seveda
               velika.</p>
               <p>Tudi na Goriškem, od koder prihajam, kjer, recimo, ne moremo razumeti in sprejeti,
               da se morajo onkološki bolniki iz Nove Gorice voziti v Ljubljano na kratko terapijo,
               čeprav bi lahko bili te terapije deležni tudi v naši bolnišnici, ki ima ustrezne
               strokovnjake, tehniko, tudi ustrezno lekarno. Kako je mogoče, da onkologija v
               Ljubljani, recimo, preprečuje omenjeno dejavnost v Novi Gorici, saj so sami
               preobremenjeni. Kaj pa doživljajo pacienti na 300 in več kilometrih dolgih vožnjah,
               ne gre niti omenjati. Pri šempetrski bolnišnici je seveda vse nared tudi za gradnjo
               travmatološkega centra, ki je prav tako nujno potreben, investicijo opravičujemo s
               število prebivalcev, s številom turistov, ki prihajajo na naše območje, v glavnem na
               adrenalinske športe na reki Soči, jadralno padalstvo in še kaj. Imamo zelo dobro
               organizirano tudi zdravljenje kardiovaskularnih bolezni, ki so na našem območju
               seveda zelo prisotne, zato pozdravljamo tudi skrb bolnišnice, da lahko nudijo
               vrhunske storitve na tem področju. Omenim naj še mikrokirurgijo, porodničarstvo in še
               kaj, ki je dobro razvito.</p>
               <p>Zakaj omenjam vse te usluge naše bolnišnice? Zaradi tega, ker je v preteklosti že
               kazalo, da bo ta bolnišnica lahko postala eden velik zdravstveni dom. Seveda
               zavedanje, da je na primer od Bovca do bolnišnice v Izoli, če rečem, tako daleč kot
               od Nove Gorice do Maribora, pomeni, da nobenega tekmovanja med bolnišnicami na tem
               področju ni potrebno in ne pride v poštev. Seveda pa bo potrebna specializacija, kot
               je bilo že povedano. Vsaka regionalna bolnišnica ne more nuditi vseh storitev kot nek
               klinični center.</p>
               <p>Pred bodočim ministrom je seveda vrsta zahtevnih nalog. Morda tudi ta, da bi bila
               cena operacije, sedaj zelo poenostavljam, slepiča v Kliničnem centru enako plačana,
               kot je ta operacija v neki regionalni bolnišnici. Ni razloga, da vsi Ljubljančani,
               ali pa, če se jaz sedaj poškodujem, bom deležen vrhunske oskrbe v Kliničnem centru,
               ker bolnišnice tukaj pravzaprav ni. Ker pa živimo ob meji, pa tudi zato, ker v
               sosednji Gorici ukinjajo kar nekaj dejavnosti v njihovi bolnišnici, na primer,
               porodničarstvo, je za nas še posebnega pomena čezmejno sodelovanje. Nudenje uslug
               pacientov iz Italije je seveda tudi finančno donosno. Vsekakor pa to zahteve veliko
               dogovarjanja, kajti vezane so zadeve na plačo, na plačilo storitev, pravno varnost
               naših zdravnikov in še marsikaj in tudi tukaj so naša pričakovanja velika.</p>
               <p>Za konec pa še to. Nikakor ne smemo pozabiti tudi na preventivo, ki jo morajo v
               zdravstvu izvajati, zato da bomo čim manj koristili zdravstvene usluge. V mislih imam
               prav drobec, bomo rekli, sicer zelo pomemben v preventivnem delu zdravstva, to je
               želiranje zobovja šolskih in predšolskih otrok. Zobovje je slika skrbi družbe do
               zdravja naših ljudi in bolj ko gremo v nerazvite predele tega sveta, bolj so ljudje
               brez zobovja. Da se nam to ne bi dogajalo, je zato tudi taka preventivna izjemno
               pomembna.</p>
               <p>Jaz imam veliko zaupanje v kandidata. Prepričan sem, da bo delo dobro opravil,
               seveda pa mu bo treba pri tem tudi pomagati, ne pa metati polena pod noge in
               postavljati pogoje, ki niso realni. Želim mu uspešno delo v korist vseh nas. Hvala.
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Rezman, izvolite.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, gospod predsedujoči.</p>
               <p>Jaz bom teh nekaj minut porabil za to, da se na dveh točkah nekoliko ustavim. Prva
               je seveda naklonjenost k kandidaturi dr. Marušiča, in sicer iz različnih razlog. Prvi
               razlog je zagotovo ta, da je gospod Marušič človek z izkušnjami. Sam sem imel
               priložnost, da ga skozi njegovo delo v preteklosti tudi, v preteklih mandatih,
               spoznam in je torej tisto, kar sicer predstavljajo kandidati kot svoje programe, kot
               svoje platforme, takšna osebna izkušnja zagotovo nekaj, kar me nagovarja k temu, da
               dam podporo njegovi kandidaturi. Tudi znanje, ki je sicer bilo danes večkrat
               omenjeno, ni bilo nič problematizirano. Mislim, da je potrebno opozoriti tudi na to,
               da so nekatere osebnostne karakteristike in motivacija kandidata lahko zelo pomembne.</p>
               <p>Kar zadeva še ene takšne značilnosti, pa se mi zdi, da se je pokazalo takrat, ko je
               na moje presenečenje sicer izostala sleherna podpora dr. Dorjanu Marušiču ob menjavi
               ministra pred tremi leti, ko sem sodil, da bi bila strokovna odločitev za kandidata
               bolj primerna kot pa politična, kakršna se je potem zgodila. Kar zadeva kandidaturo
               gospoda Marušiča, sem v celoti naklonjen temu, da se ga tudi imenuje. Želim mu seveda
               tudi vse najboljše na njegovi strokovni in politično poti, ki jo bo opravljal.</p>
               <p>Druga točka je pa nevralgična točka financiranja. Imamo približno predstavo, kaj
               pomeni zakonodaja, ki je v pripravi, in kaj so o tem govorili tudi drugi kandidati za
               ministra. Torej gre predvsem za to, ali ocenjujemo, da je sredstev za zdravstvo
               dovolj, ali jih je potrebno več. Tukaj so zelo različne ocene. Sam mislim, da jih je
               potrebno več, vendar ne v situaciji, v kakršni smo sedaj. Sedaj bi s temi sredstvi, s
               katerimi zdravstvo razpolaga, z boljšo organizacijo dela, z racionalizacijo, z
               optimiranjem, verjetno lahko vršili celo boljše zdravstveno varstvo. Vendar pa bo to
               premalo za prihodnost, za čas, ki prihaja, kajti ni mogoče spregledati, da so
               potrebne nove metode, novi načini zdravljena. Zato terja tudi demografija, da je
               treba strokovna in znanstvena spoznanja nekako prevesti v operativo, v vsakdanje
               življenje in za to, a tudi za materialne pogoje za zdravstvo, bo potrebno v
               prihodnosti verjetno nekaj več sredstev. Sam pri tem nimam v mislih, skoraj nikoli
               ne, odstotka v družbenem bruto produktu, ker je to tako zrelativizirano, da takoj
               pridemo do situacije, ko zaradi tega, ker nam je družbeni produkt upadel, ostaja pa,
               recimo, absolutni znesek, namenjen zdravstvu, enak, dobimo vtis, kot da se zdaj
               zdravstvu namenja bistveno več denarja za dejavnost. Pa ni tako, samo razmerja so se
               spremenila. In v obdobjih, ko bo gospodarstvo nekoliko bolj zacvetelo, ko bo višji
               družbeni bruto produkt, bomo pri istem odstotku imeli več sredstev za razvoj, za
               strokovno izpolnjevanje, zato da bodo lahko delali pod boljšimi pogoji tudi zdravniki
               in zato da bo oskrba tistih, ki so te zdravstvene oskrbe potrebni, kvaliteta in res
               dostopna takrat, ko je najbolj potrebna, ne v nekem zelo odmaknjenem času. Sam pa
               sicer menim, da mora biti dihotomija, ki se je nekako ustvarjala, najbrž zaradi
               političnih ambicij, med pacienti in med zdravniki, vendarle premagana, presežena,
               zato ker si ne znam predstavljati, kako bi lahko favorizirali en pol bolj od drugega
               pola. Jaz sam takrat, ko zbolim, najprej pomislim na zdravnika in želim, da bi tudi
               zdravnikom, torej v zdravstvenemu sistemu, omogočili vse, kar je možno za strokoven
               razvoj in za dobro opravljanje njihovega dela. In računam torej, da bodo Dorjan
               Marušič eden izmed boljših ministrov, ki bo na tej poti tudi uspel kaj postoriti.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Žnidaršič, izvolite.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala, gospod podpredsednik. Spoštovane kolegice in kolegi.</p>
               <p>Kandidat za ministra gospod Dorjan Marušič je dober kandidat. V ospredje je postavil
               javni interes, to pomeni bolnika, za katerega naj velja, da bo prišel do svojih
               pravic in storitev, ne glede na njegov materialni položaj, barvo kože, vero ali
               kakšno politično opredelitev. To je načelo, ki je nujno potrebno v okviru zadržanja
               absolutne solidarnosti na področju zagotavljanja zdravstvenih pravic, in to izhodišče
               je tisto, ki me je spodbudilo k temu, da sem pogledal, kako je včeraj branil svojo
               kandidaturo na Odboru za zdravstvo in socialo. Povedati moram, da sem zadovoljen, da
               ne vidi potrebe po širši privatizaciji in podeljevanju koncesij, čeprav menim, da bo
               te treba podeliti, zlasti tam, kjer zdravniki sicer nočejo delati, se pravi na
               periferiji. Pogosto govorimo o uravnilovki, treba pa je vedeti, da je nekoč že
               veljalo, da so oddaljeni kraji imeli boljše plače. Ko sem sam delal v Zrečah, na
               Štajerskem, sem imel 25% večjo plačo kot tisti zdravnik, ki je delal v Ljubljani. Že
               Celjani so imeli 10% več osnovne plače, na Kozjanskem pa je bila plača kar 40% višja
               zato, da so tja prihajali zdravniki in ustrezno pokrili teren. In enako bi lahko
               ravnali danes, pa ne bi bilo problema, ali pa v kombinaciji s podeljevanjem
               koncesije.</p>
               <p>Skratka, tukaj so rezerve, ki jih kandidat vidi. Moram reči, da je pravilno opazil,
               da je težave v tem, da je podhranjena osnovna raven zdravstvene dejavnosti in
               potrebuje prioritetno pomoč. O tej prioriteti je bilo v preteklosti pogosto govora,
               ampak nikoli ni bila uresničena, čeprav zdravniki vemo, da se na osnovni ravni
               pravzaprav kreira tudi ves pritisk na sekundarno ravno in klinične institucije. Če
               slabo deluje osnovna raven, potem so vrste daljše pri specialistih. In menim, da se
               tukaj da, prvič - s stimulativnim nagrajevanjem, drugič - z boljšo organizacijo dela,
               tretjič - z odgovornim menedžmentom na področju vodenja in organizacije dela
               zdravstvene dejavnosti doseči bistveni napredek, na ta način zmanjšati pritisk na
               sekundarno in terciarno raven in na ta način tudi bolj racionalno porabiti sredstva,
               ki so za zdravstvo na razpolago. Zmotno je prepričanje, da več denarja pomeni tudi
               boljše delovanje oziroma boljšo dostopnost. Amerika porabi nesorazmerno več denarja v
               družbenem obsegu, produktu za zdravje, pa vendar 30% Američanov nima praktično
               dostopa do zdravstvenih uslug in umrejo brez predhodne zdravstvene pomoči. Kar
               polovica vseh Američanov pa je na slabšem, kot so naši ljudje, pri uresničevanju
               zdravstvenih pravic, ker nimajo dovolj denarja, da bi plačali tisto drago zdravstvo,
               ki pa ne nudi tudi pravočasne in pravične možnosti za uveljavljanje pravic vsem
               državljanom. In tukaj je pogled kandidata izjemno pomemben.</p>
               <p>Prav tako sem zadovoljen, da vidi rezerve drugje, kot se po navadi o tem govori.
               Seveda je prav, da razmišlja tudi o ustvarjalnem dogovoru z izvajalci, se pravi
               zdravniki zdravstvenih dejavnosti. Sam sem prepričan, da večina zdravnikov verjame,
               da v danem trenutku ne morejo zahtevati bistveno večjih plač in prejemkov, da so
               zadovoljni s tem in tudi zelo dobro delajo. Težava je v manjši skupini zelo zahtevnih
               zdravnikov, ki mislijo, da je treba za njih zagotoviti bogastvo, ne glede na to, kaj
               bo ostalo za vse druge. In v tem smislu je njegov pogled na to, da je treba ravnati v
               skladu z objektivnimi možnostmi, pravilen in v tem smislu je tudi kandidat vreden
               mojega zaupanja in podpore.</p>
               <p>Menim, da ima potrebno znanje in izkušnje in ga zato kot kandidata podpiram, seveda
               pa bomo spremljali njegove rešitve in se v skladu s ponujenimi rešitvami tudi sproti
               odločali. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Črnugelj, izvolite.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik Cukjati. Spoštovani kolegi in
               kolegice!</p>
               <p>Veseli me, da je kandidat za ministra Dorjan Marušič v svoji uvodni predstavitvi na
               Odboru za zdravstvo prijazno ugotovil, da idealnega sistema pa tudi zdravstvenega ni,
               da ga lahko dograjujemo in se približujemo visokim ciljem. Lepo in dobro je, da ima
               vizijo, da ima pozitiven odnos do zdravja in zlasti do javnega zdravja. V svojem
               uvodnem nagovoru je jasno povedal, da država mora skrbeti za javno dobro
               zdravstvenega sistema oziroma zdravstva in na podlagi jasno predstavljenih kriterijev
               obolevnosti, demografskih trendov, ekonomskega razvoja in razvoja zdravstvenih
               tehnologij, na podlagi katerih je potrebno realno oceniti realne potrebe prebivalstva
               in te pokriti v javnem zdravstvenem sistemu z javnimi sredstvi. Glede na dejstvo, da
               smo stopili v Evropsko unijo, kjer so ministri za zdravje pred štirimi leti ugotovili
               in se zavedali skupnim vrednotam, ki so nam v Sloveniji že od nekdaj dobro znani in
               katere smo vedno skušali vplesti v sitem javnega zdravstva. In to so: univerzalnost,
               dostopnost, solidarnost in enakost. Vsi naj bi imeli dostop do zdravstvenega varstva,
               dostop do sistema, ki bo kakovosten in zlasti do sistema, ki bo solidaren. In to
               tako, da bodo vsi državljani prispevali po svojih zmožnostih in pridobili storitve
               glede na pravičnost dostopnosti in na ta način zagotovili enakost pri dostopnosti
               vseh. To pomeni, da ta enak dostop do zdravstvenih storitev ne bo vezan glede na
               spol, socialni status ali celo na sposobnost in zmožnost plačila.</p>
               <p>Predstavil je svoje videnje, kako bo ta sistem dolgoročno solidaren in predvsem in
               zlasti vzdržen. Osebno pričakujem jasno definicijo znamenite košarice storitev, saj
               je to temelj in predpogoj za vse ostale druge posege. Verjamem in upam, da bo
               dosledno izvajal osnovo socialnega modela zdravstva, in sicer tako in način, da
               zdravje in zdravstvene storitve ne bo obravnaval kot običajno tržno blago, temveč
               tudi in zlasti kot javno dobrino.</p>
               <p>Dostop do zdravstvenega varstva je tudi eden izmed državljanskih pravic, ki se
               zagotavlja vsem, ki so in bodo vključeni v javni sistem. Strategija Svetovne
               zdravstvene organizacije Zdravje za vse v 21. stoletju se le počasi uresničuje, saj
               tako visoke cilje ni enostavno uresničiti, ker temeljijo na načelih enake
               dostopnosti, cenovne učinkovitosti, solidarnosti in kakovosti. Spremembe zdravstvenih
               sistemov v Evropi so v usklajenosti. Pri nas smo temu rekli, in danes tudi še vedno
               govorimo, reforma. Za mene predstavlja nekako nenehen proces, ki traja in bo trajal.
               Pričakujem tudi, da se bo breme stroškov preneslo na vse, torej od bolnikov na
               zdrave, od revnejših na premožnejše državljane, od mladih naprej in obratno, saj brez
               tega zdravje ne more biti univerzalna vrednota. Univerzalna dostopnost ni enostavno
               dosegljiva, vendar upam, da ob dobri izrabi informacijskega sistema ne bo težko
               dosegljiva in težko izvedljiva. Vsekakor je zaupanje najbolj pomembno, vendar
               zaupanje vseh, ne le bolnikov, ampak vseh, ki so v procesu zdravstvenega sistema
               vpleteni - zdravnikov, zdravstvenih delavcev in tako naprej.</p>
               <p>Zelo pozorno bom spremljala in implementacijo vseh predlogov in ukrepov. Najbolj
               kritična bom do izvedbe tistih zakonskih določil, ki se nanašajo na čakalne vrste,
               definicijo osnovne košarice, določitve dostopnosti do malih in drugih ortopedskih
               pripomočkov, izdajanje različnih, že obstoječih in definiranih nacionalnih projektov.
               Gledala bom, kako se bodo izvajale ordinacije za zdravljenje odvisnosti, tudi tistih
               novih, kot so odvisnosti od iger na srečo itn. Trditev, da je prehrana Slovencev
               tista, ki predstavlja in je glavni vzrok slabega zdravstvenega stanja, ne more biti
               edina resnična. Menim, da je slabo zdravstveno stanja Slovenca treba iskati tudi kje
               drugje, vsekakor pa je vzrok tudi v socialnoekonomskih in kulturnih dejavnikih
               okolja.</p>
               <p>Upam, da se bomo prenehali vrteti v začaranem krogu slabega nadzora, saj je nadzor
               predpogoj za izvedbo vseh kakovostnih zdravstvenih storitev. Izpeljava dobrega
               nadzora pa ni enostavna in zavedam se, da bo to izredno težka in težavna naloga
               bodočega ministra. Seveda, razen za ordinacije za odvisnosti bo treba tudi poskrbeti
               za ordinacije in razpršenost ordinacij za tiste, ki imajo probleme v duševnem
               zdravju.</p>
               <p>Kako se bo lotil odnosa do alternativnih zdravilcev? Ali bo omogočil tudi dejavnost
               homeopatov? Kako bo se bo lotil dodatnih registracij poklicnih bolezni, zlasti tudi
               tistih med zdravstvenimi delavci in drugih modernih poklicnih bolezni, ki so vse bolj
               pogoste, zlasti med medicinskimi sestrami? Zanima me, kako se bo lotil trdoživega in
               zelo prisotnega pojava bolnišničnih okužb in kako se bo lotil te sanacije v
               bolnišnicah, ker vemo, da niso enostavne.</p>
               <p>Kandidatu za ministra želim veliko sreče in uspeha in toliko entuziazma, ki ga je
               pokazal ob svoji predstavitvi. Srečno.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Frangež. Izvolite.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Hvala za besedo. Iskreno upam, da toliko dobrih in optimističnih besed, ko jih je
               danesmogoče slišati v tej dvorani, da bo ta duh spremljal novega ministra tudi do
               konca tega mandata. Da bomo torej vsi skupaj znali prispevati k temu, da bo eno
               okolje, v katerem skušamo izboljšati slovenski zdravstveni sistem, pozitivno in
               optimistično in da bomo k temu vsi skupaj prispevali, ker je to ena od naših
               nacionalnih prioritet.</p>
               <p>V Sloveniji imamo ustavo in v tej ustavi je zapisano, da je Slovenija socialna
               država. Zdravstveni sistem, njegova dostopnost, enake možnosti vseh ljudi, da so
               deležni zdravstvene oskrbe, je ena od temeljnih implikacij tega želenega cilja, da je
               Slovenija socialna država. V Sloveniji zdravstveni sistem temelji na solidarnosti, na
               tem, da vsi skupaj plačujemo za to, da so vsem zagotovljene vsaj približno enake
               pravice ali, če uporabim besednjak, kot ga je uporabil ministrski kandidat včeraj na
               odboru, vsaj minimalna košarica pravic. K temu moramo težiti vsi skupaj.</p>
               <p>K pogumu za podporo ministrskemu kandidatu me veliko bolj nagovarja dejstvo, da je
               matematik, kot pa dejstvo, da je zdravnik. Dr. Marušič je govoril o tem, da ni
               idealnega sistema in da bi bila utvara, če bi si zastavljali ambicije, da oblikujemo
               idealen sistem. Vendar, v matematiki se marsikaj zdi idealno. Jasno, stvari so
               medsebojno povezane in sistem, medsebojno povezan, tudi deluje. Moram reči, da me
               matematika v času šolanja ni pretirano zanimala in danes to obžalujem. Ko začnemo
               razmišljati o stvareh, ki so manjše od nič, vidimo, kje je pravzaprav čar matematike
               in kje je ta <q>"spiritus movens"</q>, ki poganja svet in vse, kar je na tem svetu živega.
               Zato mislim, da moramo razmišljati o idealnem sistemu. Slovenski zdravstveni sistem,
               takšen kot je danes, je plod nekega zatečenega stanja, ki smo ga poznali do leta 1990
               in je bilo v splošnem dobro, ter korekcij, ki smo jih v tem zdravstvenem sistemu
               delali v času po letu 1990, ki je skušal združiti dve morda težko združljivi logiki:
               logiko javnega interesa, vsesplošno prisotnega javnega interesa in zasebno, svobodno
               gospodarsko pobudo, možnost, da opravljaš svoboden poklic in si sam postavljaš
               organizacijski okvir za to delo. V tem pogledu smo danes na prelomnici, ki jo z
               zdravstveno reformo skušamo postaviti v nekaj, kar mora biti vsaj približek idealnega
               sistema. Jaz podpiram njegovo ambicijo, da obstoječi sistem nadgradimo, še bolj pa
               podpiram njegove besede o tem, da je vendarle treba pred tem imeti zelo jasno vizijo,
               kakšen zdravstveni sistem želimo v državi zgraditi, kakšne pravice moramo zagotoviti
               našim ljudem in kakšen bo organizacijski ustroj. Dovolite, da pri tem opozorim na
               nekaj stvari.</p>
               <p>Prvič, v javnosti je pogosto prisotno to, da imamo precejšnje izgube v
               organizacijskem ustroju slovenskega zdravstva, da morda preko posrednikov nabavljamo
               predrage operacijske mize. Toda mislim, da so resnični prihranki tudi na drugih
               ravneh, in sicer pri vprašanju, kje nabavljamo zdravila, kakšna zdravila nabavljamo,
               da je v naši strukturi zdravil, ki gredo skozi javni zdravstveni sistem, veliko
               originalnih zdravil in bistveno manj generičnih zdravil, ki so cenejša in prav tako
               učinkovita. Do seveda vprašanj, kako smo organizirali javno zdravstvo, da je danes
               morda premalo racionalno, pa ga skušamo reševati z vključevanjem zasebnikov v ta
               javni zdravstveni sistem, pa so resnične rezerve pravzaprav v tem, da nismo
               optimirali te javne hrbtenice javnega zdravja.</p>
               <p>Gospod Marušič je govoril o pozitivnem zdravju, o tem, da je morda v našem
               razmisleku o zdravju ključno pravzaprav vprašanje, na kakšen način sami gledamo na
               svoje zdravje, kakšen odnos imamo do svojega organizma. In v tem pogledu ga želim
               spomniti, da ga na mizi, ki jo bo nedvomno zasedel in k temu bom prispeval tudi svoj
               glas, čaka ena pobuda; pobuda, ki sem jo naslovil na gospoda Lukšiča in na ministra
               za zdravje in ga nagovarja k temu, da spremenimo smernice prehranjevanja v slovenskih
               osnovnih šolah in vrtcih. V zdaj veljavnih smernicah v tej državi trdimo, da
               vegetarijanska prehrana ni dobra za razvoj otroka. Sam nisem vegetarijanec, imam pa
               nekaj izkušenj s tem. In izogibanje kakšnemu mesnemu obroku daje številne prednosti.
               Ne govorim samo o zdravju posameznika, ampak govorim tudi o kakšnih okoljskih vidikih
               brezmesnih obrokov. Razpolagam s pričevanji staršev vegetarijanskih otrok, ki so na
               svoje otroke prenesli te svoje navade, ki govorijo o tem, da so vsi po vrsti zdravi
               posamezniki, ki v polni meri zagotavljajo svoj osebnostni in telesni razvoj in enako
               velja tudi njihove otroke, ki imajo vsi po vrsti nizko stopnjo obolevnosti. Jaz
               mislim, da je v tem nekaj resnice in to dokazujejo tudi največje prehranske
               organizacije po svetu, ki trdijo, da pravilno uravnotežen vegetarijanski obrok v
               enaki meri zagotavlja zdrav razvoj človeka.</p>
               <p>V tem pogledu pričakujem, da se bo tudi temu vprašanju minister posvetil. V tem je
               morda tudi eden od odgovorov na to, na kakšen način bomo izboljšali preventivo, ki je
               v splošnem en cilj celotne zdravstvene reforme: dati prednost temu, na kakšen način
               se obvarovati pred boleznimi, kot temu, na kakšen način potem zdraviti. V tem vidim
               velike prihranke in v tem vidim velike možnosti. In to je idealni sistem.</p>
               <p>Gospodu Marušiču želim veliko uspehov pri njegovem delu in upam, da ga bo to
               pozitivno ozračje, ki ga lahko danes zasledimo v tej dvorani, spremljalo skozi
               uspešen mandat. Pri njegovi težki nalogi kot pri še nekaterih težkih nalogah, ki jih
               je naša vlada nasledila, preprosto ne smemo pasti.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Jerovšek, izvolite.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi. Imenujemo drugega
               oziroma že tretjega ministra v tej vladi in temu početju, temu delu, izgleda, še ni
               konca. Celotna slovenska javnost se strinja, da bi bila potrebna temeljita
               rekonstrukcija Vlade. Kajti, Vlada ni operativna. Včerajšnji cirkus na veliki maši
               LDS-a nam priča, da se tudi nič ne bo spremenilo. Predsednik Vlade bi moral tukaj
               danes in že prej priti s predlogom temeljite rekonstrukcije Vlade, s čimer bi
               vprašanje <q>"zastrupitve"</q> - če rečem v narekovajih - z Zalarjem in Kresalovo te
               koalicije bilo irelevantno, ker jih praktično ne bi smelo biti več v sestavi vlade.
               In seveda takšne zastrupitve v celotni koaliciji povzročajo številne prebavne motnje,
               celodnevne. Moram reči na tem mestu, da se mi tisti ultimati, ne da bi ščitil ali bil
               zagovornik predsednika Vlade, ki jih je včeraj ali ponoči podal LDS, zdijo smešni.
               Kajti, objava razgovora med predsednikom Vlade, ministrom in generalno državno
               tožilko, da to policijska ministrica zahteva, ko pa je praksa, da policija danes
               prisluškuje čisto vsemu, in samo iščejo alibi, da bi spravili v javnost, kar so se
               pogovarjali tu in drugod. Naj objavi policijska ministrica, kar so njeni posneli, ne
               pa iskanje alibijev, da to dela, pa za druge ministre poslušamo preko forumov, kaj so
               v kakšnem razgovoru povedali.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Jerovšek, točke dnevnega reda bi prosil, da se držite.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>To tematiko je odprl predsednik Vlade, ki je dejal, da Vlada prebija fronto na
               področju domače in zunanje politike, to je v razpravi dejal.</p>
               <p>Jaz bi res rad videl, kje je preboj fronte na področju notranje politike, domače
               politike. Govoril je o izhodni situaciji, da je potrebna energija za to, da se
               uresniči izhodna strategija. Pri tem, kar se dogaja je bolj prisotno vprašanje ali
               vladna koalicija betonira brezizhodno situacijo, strategijo za Slovenijo, s svojo
               neoperativnostjo.</p>
               <p>Jaz si res želim, da bi Vlada končno prišla z operativnimi programi izhodne
               strategije, da bi bil novi minister gospod Dorjan Marušič del tudi te izhodne
               strategije. Jaz osebno ga ocenim in mislim, da ima v sebi potenciale, da je tudi
               nastopal z zdravimi mislimi, seveda se pa je na hearingu zavaroval s tem, da ni
               pričakovati nemogočega. Očitno se zaveda okolja, v katerega vstopa, očitno se zaveda
               Vlade, v katero vstopa kot minister. Govoril je o hudih rezih in se vprašajmo, ali so
               ti hudi rezi potrebni - verjetno so nekateri potrebni. Vprašajmo pa se tudi, ali bi
               bili v Sloveniji potrebni ti hudi rezi, če bi imeli v preteklih 20-ih letih večinoma
               na oblasti uspešno Vlado, ki bi gledala na interese ljudi, ne pa, da je tako, kot je
               poudarila tudi vladna poslanka gospa Mlakar, da so zadnji zakoni, ki so pripravljeni,
               zlobirani in oblikovani po meri kapitala in lobijev. Jaz se ji zahvaljujem za to
               odkritosrčnost in tudi resnico in tudi informacijo znotraj vladne koalicije, ko je
               pač javnosti predstavila, kako je narejen zakon o zdravstveni dejavnosti, da je to
               oblikovano po meri kapitala in lobijev. Zakon, ki je v obravnavi. In gospod
               predsednik Vlade se na veliko zahvaljuje prejšnjemu ministru, da je pripravil takšen
               zakon, zlobiran s strani kapitala in lobijev. Potem se res lahko vprašamo, kako hudi
               rezi čakajo naše prebivalstvo, navadnega državljana, navadnega bolnika. Obetajo se
               jim hudi časi; to je tu rečeno.</p>
               <p>Vladna poslanka je omenila, da vsak dan bolj prihaja do razslojevanja prebivalstva
               na področju zdravstvene oskrbe. Tudi na področju zdravstvene oskrbe imamo dve vrsti
               državljanov, tako kot na področju pravnega varstva in pravne države. Ob zadevi
               <q>"Baričevič in bulmastifi"</q> smo videli, da gospoda Megliča, ki so ga bulmastifi
               raztrgali, sodstvo, pravosodje in policija praktično niso zaščitili, niso delovali.
               Medtem ko tam, kjer so bile zadaj razne ministrice in ministri s svojim lobiranjem,
               je pa vse potekalo gladko. In v zdravstvenem varstvu države je danes enako. Gospod
               kandidat za ministra je, če prevedemo v normalen jezik, napovedal še slabše razmere,
               kajti luknja, deficit v zdravstveni blagajni tako silno narašča, da mora ukrepati. In
               ukrepal bo lahko samo v skladu s filozofijo te vlade, da je treba udariti po
               najrevnejših ter nagrajevati njihove najbogatejše podpornike za zasluge. Jaz bi
               gospodu kandidatu - žal, po tem čudnem poslovniku, ki ga je takratni LDS sprejel, ne
               more biti prisoten in poslušati naših razprav - svetoval nekaj stvari. Da naj odpravi
               anomalije, ki so se pojavile znotraj zdravniškega ceha. Žal se zdravništvo v nekem
               delu tega sploh samo ne zaveda. Zbornica in njena skupščina je pokazala, da se del
               zdravništva zaveda, da so tukaj prisotne silne anomalije. In v cilju zaščite interesa
               državljana in bolnikov in zdravniškega ceha, bi jaz predlagal bodočemu ministru, da
               naj razmisli, da za neko časovno obdobje odvzame javna pooblastila zdravniški
               zbornici. Kajti zbornica se pod sedanjim vodstvom ne bo sama ozdravila. Morda je
               pametno, da jo tudi z neko časovno omejitvijo razpusti oziroma jo blokira v
               delovanju, da se bo notranje izčistila in da bodo nastopili tisti zdravniki, ki jim
               je nekaj do Hipokratove zaprisege. Jaz bi ministru, kandidatu, ki je tudi sam
               zdravnik, predlagal, da naj razmisli, da zdravništvu ponudi ponovno podpis
               Hipokratove zaprisege, z razmislekom, ali jo bodo spoštovali pri svojem nadaljnjem
               delu. Del zdravništva se je oddaljil od izpolnjevanja Hipokratove zaprisege, ki jo s
               ponosom poudarjajo, samo se po njej nekateri ne ravnajo. In seveda bo zelo težko
               izvedel ločitev javnega in zasebnega, kar jaz podpiram. Naj bo ostra ločnica. Samo
               poglejte, cela koalicija je v to mešanje praktično namočena, pri tem, kar smo
               izvedeli pri primeru Baričevič, da v tistem zasebnem zavodu, so številni zdravniki iz
               Kliničnega centra mešali javno in zasebno z zasebno dejavnostjo. Pa to še ni
               najhujše. Zelo zanimivo bo, in to bi ministra z veseljem vprašal, ker prihaja iz
               zdravstvene zavarovalnice, ali drži, da so bile tiste številne dejavnosti, številni
               posegi v tem centru Barsus dvakrat plačani. Enkrat tisti, ki so prišli privat in so
               plačali svojo storitev, in so si po vezah, prijateljstvih, združenjih in tako naprej
               uredili, da jim je zdravstvena zavarovalnica te storitve še enkrat plačala. Če je to
               res, je to čista korupcija. Imamo informacije, da se takšne zadeve pri nekaterih v
               zasebnem sektorju dejansko tudi dogajajo, ne vseh, bog varuje, da bi vse napadal,
               večina je principielnih, načelnih, poštenih, ampak so nekateri, ki imajo popolno
               podporo na najvišjih vrhovih te koalicije, te oblasti in si lahko privoščijo finance,
               kršitev vsega, kar neverjetno odstopa od Hipokratove zaprisege, kajti dejansko se ta
               ne izpolnjuje. V tej državi imamo državljane, ki nekje obvisijo, ki jih pustijo pri
               vratih, za katere se dostikrat ne posreduje in to je grozljivo. Slovenija je dovolj
               bogata, še vedno, kljub slabi vladi, da bi lahko imeli, da bi ohranili nek nivo
               zdravstvenega varstva za slehernega državljana.</p>
               <p>In še enkrat, minister ima veliko odgovornost, da bo to izvedel, in seveda tudi
               zdravniški ceh naj pri tem sodeluje, naj se notranje izčisti. In vendar, mora biti
               gospod kandidat za ministra tako odkrit, kot je bila gospa poslanka Mlakar Bizjakova,
               da se zaveda, da to, kar ima na mizi, kar so mu pripravili, da je zlobirano od
               kapitala in lobijev. Poglejte, ta primer Ljubljanske lekarne - prodajali so zdravila
               na škodo pacientov, bolnikov. In gospod Jaklič je imel očitno strašansko podporo
               župana Jankovića. Strašansko. Ampak, ni samo to problem, tu se vidi, da je bil zadaj
               ljubljanski župan, ampak je bil zadaj tudi pri Jakličevih rabotah na Vzajemni, ko je
               hotel privatizirati, ampak drugače ni mogoče, da bi tak problematičen manager takoj
               dobil takšno ugledno mesto. In tudi tam je bil očitno zadaj ljubljanski župan. Ena
               druga normalna pravna država bi takšnemu menedžerju rekla, verjetno rekla, da je
               persona non grata, da naj pozabi na to, da bo še naprej sodeloval v nekih zadevah, ki
               so javnega interesa. Pri nas pa je takšen človek pravzaprav najožji sodelavec najbolj
               pomembnih ljudi te koalicije.</p>
               <p>In če še enkrat sklenem, gospod minister ima potenciale, dvomim pa, da jih bo lahko
               v prid ljudi, v prid povprečnega državljana ali tistih državljanov, ki rabijo
               zdravstveno varstvo, izkoristil. Razvoj pod to oblastjo bo šel naprej v to smer, da
               bo zdravstvo samo za bogate preko vrste, ostali pa bodo čakali na hodnikih,
               pravzaprav umirali na hodnikih. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bevk, izvolite.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Mislim, da je prav, da se nekdanjemu ministru za zdravje Borutu Miklavčiču še enkrat
               zahvalimo za njegovo delo v tako zahtevnem resorju. Kot je sam dejal, je bilo njegovo
               vodilo narediti takšno zdravstvo in zdravstveno reformo, ki bo na daljši rok
               omogočila finančno stabilnost zdravstvene blagajne ter zdravstvenega sistema kot
               celote. S tem se lahko samo strinjam in verjamem, da bo to tudi eno izmed ključni
               vodil novega ministra dr. Dorjana Marušiča. Konec koncev sta Vlada in ministrstvo v
               letu 2009 finančno sanirala skoraj vse bolnišnice v Sloveniji. Ker nisem član
               matičnega Odbora za zdravje sem prejšnji teden še s toliko večjim zanimanjem
               prisluhnil predstavitvi kandidata za ministra dr. Dorjana Marušiča v Poslanski
               skupini Socialnih demokratov. Lahko rečem, da me je ministrski kandidat prepričal
               tako, kot je na včerajšnji predstavitvi prepričal večino članic in članov
               državnozborskega Odbora za zdravstvo. Glede na dosedanje izkušnje dr. Dorjana
               Marušiča bo lahko takoj prevzel aktivno vodenje ministrstva, saj je dejstvo, da je
               bil dvakrat že državni sekretar, njegova prednost in ne slabost. Prav zaradi tega je
               tudi pomembno, da čim prej imenujemo tudi ministra za kmetijstvo, gozdarstvo in
               prehrano, da bo Vlada ponovno v celoti zasedena. Vlada in Državni zbor sta februarja
               sprejela slovensko izhodno strategijo za obdobje 2010 do 2013, zato je naša
               prioritetna naloga, da jo čim prej v praksi tudi uresničimo. Sestavni del te
               strategije je tudi zdravstvena reforma.</p>
               <p>Ob teh sistemskih spremembah pa bi rad opozoril še na nekatera odprta vprašanja, ki
               terjajo dobre odgovore oziroma rešitve. Že lansko leto sem ob pregledovanju razvojnih
               programov, kjer so navedene investicije v slovenske bolnišnice, opozoril na
               nerazumljivo dolga obdobja od začetka do zaključka posamezne investicije. Naj jih za
               primer nekaj navedem. Nevrološka klinika, začetek investicij 1996, konec 2013, ORL
               klinika, začetek 1996, konec 2009, Onkološki inštitut ravno tako začetek investicij
               1996, konec 2009, Pediatrična bolnišnica, začetek 1996, konec 2015, jeseniška
               bolnišnica, začetek 1999 konec 2015, Psihiatrična bolnišnica Idrija, začetek
               investicije 1998, konec 2011. Od začetka investicij tako mine 10, 15 ali celo več
               let. Vse to pa prav gotovo naredi investicije manj pregledne in zagotovo bistveno
               dražje. Prav zaradi tega bi morali po zgledu Družbe za gradnjo avtocest ustanoviti
               posebno družbo ali agencijo za gradnjo velikih projektov na področju družbenih
               dejavnosti, kot na primer za gradnjo Narodne in univerzitetne knjižnice ali drugih
               večjih ustanov na področju zdravstva, izobraževanja in kulture, morda tudi
               investicije za potrebe posameznih ministrstev, policije, vojske in podobno.</p>
               <p>Poleg tega bi danes rad opozoril še na problematiko kazalcev kakovosti storitev v
               slovenskih bolnišnicah. Zato podpiram stališče kandidata za ministra za zdravje dr.
               Dorjana Marušiča, ki je včeraj na Odboru za zdravstvo poudaril, da bi oživil projekt
               razvrstitve bolnišnic po kakovosti. V tujini je namreč samo po sebi umevno, da
               bolnišnice javno objavijo kazalce kakovosti svojih storitev. Mislim, da bi morali
               tudi pri nas objaviti, na primer podatke o številu padcev iz bolnišničnih postelj,
               število okuženih z nevarnimi bakterijami, število ponovno hospitaliziranih z enako
               diagnozo, čas od sprejema na urgenco do prvega pregleda zdravnika in tako dalje.
               Mislim, da bi javno dostopni podatki pomenili tudi večjo odgovornost vodilnih,
               menedžerjev, kot strokovnih direktorjev in zdravnikov, do pacienta.</p>
               <p>Za zaključek mojega prispevka pa še o življenjsko nevarnih bolnišničnih okužbah. Med
               najpomembnejšimi kazalci kakovosti posamezne bolnišnice je prav gotovo delež odpornih
               mikroorganizmov, ki povzročajo bolnišnične okužbe. Ocenjuje se, da so bolnišnične
               okužbe zaradi nekritične uporabe antibiotikov v Evropi vsako leto odgovorne za 175
               tisoč smrti. Na problem okužb z bakterijo MRSA sem v Državnem zboru s poslanskim
               vprašanjem prvič opozoril leta 2001. Čez dve leti pa sem v podobnem vprašanju
               navedel, da zaradi bolnišničnih okužb v Sloveniji umre od 400 do 600 pacientov. Temu
               podatku takratni minister dr. Dušan Keber ni oporekal. Moram reči, da sta se
               ministrstvo in stroka takrat zelo hitro odzvala. Tako je bila že oktobra 2001 v 19-ih
               slovenskih bolnišnicah izvedena in zaključena prva nacionalna raziskava o
               bolnišničnih okužbah, ki jo je naročilo ministrstvo, opravila pa sta jo Klinični
               center in Inštitut za varovanje zdravja. Enodnevna raziskava, v kateri je bilo
               vključenih preko 6 tisoč bolnikov na določen dan iz vseh slovenskih bolnišnic, razen
               Inštituta za rehabilitacijo in psihiatričnih bolnišnic je pokazala 61,8% delež MRSA.
               To je bil po mnenju nekaterih strokovnjakov najvišji odstotek izmerjen tudi v širšem
               evropskem prostoru. Po letu 2002 se je stanje na tem področju izboljšalo. Odstotek se
               je bistveno znižal, vendar bomo lahko rekli, da to bakterijo obvladamo šele, ko bomo
               v bolnišnicah število bolnišničnih okužb spravili pod mejo 10 odstotkov. Oktobra lani
               sem takratnega ministra za zdravje Boruta Miklavčiča na podlagi zgoraj navedenih
               dejstev vprašal, kakšno je danes stanje na področju obvladovanja bolnišničnih okužb v
               slovenskih bolnišnicah in mu dal pobudo, da Ministrstvo za zdravje skupaj s
               pristojnimi službami pripravi drugo slovensko nacionalno prevalenčno raziskavo o
               bolnišničnih okužbah. Zato danes ponovno izkoriščam to priložnost, da opozorim na ta
               problem, da na podlagi strokovno primerljivih podatkov vidimo, kje smo bili na tem
               področju leta 2001 in kje smo na tem področju leta 2010, se pravi danes.</p>
               <p>Za zaključek naj povem, da bom ministra za zdravje dr. Dorjana Marušiča danes z
               veseljem podprl. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Franco Juri, izvolite.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod podpredsednik. Tudi jaz, tako kot naša poslanska skupina, bom
               podprl dr. Dorjana Marušiča, kajti poznam ga kot sposobnega strokovnjaka, ki ima tudi
               veliko izkušenj. Navsezadnje je bil državni sekretar in je neposredno spoznal sistem
               delovanja tega zdravstvenega organizma in prihaja kot človek, ki je spoznal tudi
               politični prostor v Sloveniji in se zaveda realnih možnosti, ki jih ima.</p>
               <p>Najbolj mi je bila všeč pri njegovih predstavitvah prav ta skromnost. Gospod Marušič
               je na zdrav način ambiciozen, kajti želi vzpostaviti sistem zdravstva, ki bo
               kompatibilen z načelom močnega in kvalitetnega javnega zdravstva. Hkrati pa opozarja
               na vse objektivne okoliščine in na vse objektivne težave, ki lahko resno ovirajo ne
               samo nadaljnji razvoj, ampak tudi reformo, pričakovano reformo našega zdravstva.</p>
               <p>Ob tem bi se tudi jaz zahvalil ministru Miklavčiču za opravljeno delo. Jaz mislim,
               da je prav njegov etični pristop in njegova etična drža do ključnih vprašanj
               zdravstva šola za vse. Upam, da bo v tem smislu in sem prepričan, da bo v tem smislu
               tudi dr. Marušič nadaljeval po isti poti, čeprav ima drugačne poglede in drugačne
               pristope. Verjetno ne bi bilo realno pričakovati samo nadaljevanje nekega dela, ampak
               tudi poizkus, da temu delu doda nekaj osebnih poant. Dorjana Marušiča v Kopru poznamo
               zelo dobro in ga tudi cenimo, kot smo cenili njegovega brata Andreja Marušiča, ki je
               bil vrhunski strokovnjak v psihiatriji, enako cenimo tretjega brata Dragana Marušiča,
               vrhunskega matematika. Skratka ni nobenega dvoma, da prihaja iz okolja, kjer je
               zdrava ambicija po izboljšanju sistemov neka stalnica in nobenega dvoma ni, da se bo
               kot minister v tej smeri tudi potrudil in angažiral. Ob tem smo v vseh pogovorih v
               Poslanski skupini Zares skušali obdržati tudi lastno kritično distanco do nekaterih
               pogledov, postavljali smo vprašanje, včasih tudi nadležna, predvsem z namenom, da bi
               ga stalno in odločno opozarjali na kompas, ki nas vodi tudi pri vprašanju zdravstva.
               In to je, da se ne umaknemo iz ključnega, iz ključne zahteve po boljšem javnem
               zdravstvu. Javno zdravstvo je tudi za nas dogma, zdrava dogma, ki pomeni dostop
               vsakemu državljanu do dobrega, kvalitetnega in tudi decentraliziranega javnega
               zdravstva. Prav v tej zamisli, ki jo je opisal dr. Marušič, je treba doseči strokovno
               sodelovanje in tudi povezanost celotnega nacionalnega zdravstvenega sistema. Jaz
               vidim jamstvo, da se bo delalo hkrati pri decentralizaciji in povezovanju. In ta dva
               pojma seveda nista nekompatibilna. Prihajam iz okolja, iz primorske, kjer je veliko
               odprtih vprašanj in tudi veliko pričakovanj, ki se niso uresničila do zdaj, kajti vsi
               se zavedamo, da se nahajamo v hudi, objektivni situaciji, da denarja za marsikaj, kar
               bi potrebovali, ni, primanjkuje ga in tudi zato od dr. Marušiča Primorska pričakuje
               tako kot druge slovenske regije posebno pozornost za tiste potenciale, ki že
               obstajajo in pri katerih je treba samo zagotoviti nekaj dodane vrednosti. Bom dal
               nekaj primerov. Izolska bolnišnica, ki si prizadeva za to, da bi bila kardiologija
               javno priznana ne samo s koncesijo privatni firmi, ampak da bi bolnica Izola postala
               za regijo eden tak zanimiv gravitacijski pol, seveda v tesni navezavi in v strokovni
               povezavi z Ljubljano. Prej je bila že omenjena s strani kolega Brulca onkologija v
               Šempetru, v Novi Gorici. Za to si prizadevajo že dolgo, je veliko usposobljenih
               strokovnjakov in je treba samo malo premikati zadeve in prebiti logiko centralizacije
               in monopolnega ravnanja nekaterih, da bi se to uresničilo, da bi se to pričakovanje
               uresničilo tudi v Šempetru. Torej, upam in posredujem to sporočilo ministru, naj
               dokonča to pot in naj omogoči dejansko situacijo, v kateri ne bo treba bolniku,
               pacientu, ki boluje, po hudih boleznih potovati v Ljubljano za tisto osnovno nego, ki
               bi jo lahko dobili tudi doma. Isto velja tudi za bolj banalne, med vrsticami,
               navednicami, probleme, vprašanja, recimo, za dializo, dialitični centri. Enega
               pričakujejo v Zgornjem Posočju, v Kobaridu in seveda tudi na tem, upam, da se bo
               marsikaj rešilo. Kolega Klavora, verjetno pozna to situacijo, prihaja iz tistih logov
               in večkrat sem slišal in čutil pričakovanja ljudi, da bi vendarle to osnovno oskrbo
               imeli zagotovljeno v krajih, kjer prometna infrastruktura ni najboljša in prav zaradi
               tega bi bilo bolj racionalno, če bi poskrbeli za to.</p>
               <p>Drugo vprašanje, s katerim se v Poslanski skupini Zares ukvarjamo te dni - dali smo
               pobudo in smo tudi uspeli spraviti skupaj nekaj strokovnjakov -, je večja pozornost
               za tiste kategorije, segmente bolnikov, ki so morda tudi zaradi objektivnih okoliščin
               precej zapostavljeni. Govorim o starejših pacientih in tudi o takih, ki zbolijo za
               boleznimi, ki so še vedno identificirane kot vmesne, niso jasno opredeljene. Znotraj
               duševnega zdravljenja je veliko takih, za katere ne vedo, ali bi živeli v domu
               upokojencev, doma ali v bolnišnicah. To so bolniki z Alzheimerjevo boleznijo in
               drugimi oblikami progresivne demence ter podobnimi problemi. In prav v zvezi s tem
               bomo ministra Marušiča še enkrat opozorili na vprašanje, ki ga na ministrstvu že
               poznajo in na tem delajo, da bi se v okviru nacionalnega programa za duševno
               zdravljenje posebno poglavje namenilo tudi tem bolnikom, s čimer bi v Sloveniji
               vzpostavili tako infrastrukturo, ki bi bila primerljiva z najboljšimi praksami v
               drugih državah Evropske unije.</p>
               <p>Skratka, paleta vprašanj je zelo široka in se zavedamo, da ni lahko izvedljiva.
               Kljub temu, če bomo vztrajali na prioritetah dobrega javnega zdravstva, mislim, da
               bomo pri tem tudi uspeli.</p>
               <p>Vprašanje Zdravniške zbornice. Menim, da je treba spoštovati, ohraniti in podpreti
               strokovno avtonomijo zdravnikov. In Zdravniška zbornica je mesto, kjer se zdravniki
               vsekakor samoorganizirajo, vendar to ni edino jamstvo za to, da bo prevladala
               strokovnost in da bodo kriteriji, ki niso nujno cehovski, ki niso vezani samo na
               interese ene kategorije, prevladali tudi pri oblikovanju zdravstvene strategije. Zato
               upamo, da bo prišlo do različnih akterjev, ki bodo v medsebojni sinergiji dejansko
               omogočili strokovni pristop do vseh vprašanj.</p>
               <p>Glede koncesij. Mislim, da tudi pri nas ni nobenih adverzij oziroma predsodkov do
               koncesij. Tam, kjer je koncesija koristna, naj se jo omogoči, seveda, ampak potrebna
               je analiza, koliko, kako in predvsem debirokratizacija zdravniškega dela; to je treba
               doseči. Sam sem bil večkrat soočen s konkretnimi problemi zdravnikov koncesionarjev,
               ki se s tem ukvarjajo, ki opozarjajo, da žal pretirana birokratizacija jemlje
               zdravnikom in tudi drugim zdravstvenim delavcem možnost, da bi opravili svoje delo v
               tistem času, ko ga morajo opraviti, ne da bi ure in ure izgubljali za dopolnitev
               dokumentov oziroma pisanje raznoraznih dokumentacij. Tudi pri tem bo treba poiskati
               nek modus vivendi med nadzorom, ki je še kako potreben, in učinkovitostjo
               zdravniškega dela, ki je zdaj močno obremenjeno zaradi te birokracije. In tudi tukaj
               upam, da bo minister učinkovit, da bo dejansko olajšal vsem zdravnikom, tudi tistim s
               koncesijami, delo in ponudbo, ki jo lahko ponujajo bolnikom, kot komplementarni del
               javnega zdravstva seveda.</p>
               <p>Torej, če povzamem in zaključim ta nagovor ministru in tudi podporo ministru.
               Pričakujem, da se bodo nadaljevala prizadevanja za izboljšanje javnega zdravstva, pri
               tem lahko računa na pomoč vseh nas v Poslanski skupini Zares, tudi takrat, ko bo pri
               rebalansih in proračunih treba zagotoviti sredstva za javno zdravstvo. Morda je to
               ključni problem in mislim, da se tega zavedamo vsi, ne glede na politično,
               strankarsko, ideološko opredeljevanje. Vsaj iz te razprave je čutiti, da imamo, vsaj
               pri zdravstvu nek skupni, imenujmo ga kar nacionalni, jaz bi pa rekel, človeški
               interes in da tukaj ni nujno, da se razhajamo samo zato, da bi dokazovali
               nesposobnost te ali tiste vlade.</p>
               <p>Dr. Dorjan Marušič je, bi rekel, by partisan, on je strokovnjak, ni ideološko ali
               strankarsko togo, ozko opredeljen in menim, da sta za tak resor takšna izbira in
               takšna odločitev vsekakor primerni.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Žerjav, izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik, za besedo. Kolegice in kolegi. Uvodoma bi najprej
               dejal, je seveda moja ocena, minister Miklavčič je delal dobro. In zdi se mi
               nekorektno, da se mu sedaj post festum očita nakup prevelikega števila cepiva proti
               novi gripi. Temu jaz pravim: <q>"Lahko je po vojni biti general."</q> In lahko rečem, da bi
               se tudi sam, v kolikor bi se znašel v takem primeru, ko bi Sloveniji grozila
               epidemija oziroma pandemija, odločil enako.</p>
               <p>Novega kandidat dr. Marušiča ne poznam in težko sodim o njegovi primernosti in
               strokovnosti. O tem bom sodil šele čez nekaj časa, ko bodo njegove besede iz
               predstavitve meso postale. Torej po nekaj mesecih njegovega ministrovanja. Na njegov
               račun se sliši precej pozitivnih ocen, pa tudi kakšna negativna, predvsem iz
               zdravniških vrst. Vsekakor mu želim, da bi bil uspešen. Uspešen pri reformi
               zdravstvenega sistema, kjer je treba nadgraditi sedanjo raven solidarnosti in
               pravičnosti, kjer bo treba zagotoviti dolgoročno vzdržnost zdravstvene blagajne.
               Danes denimo v Dnevniku preberemo, Zdravstvena blagajna tone kot kamen, 112 milijonov
               minusa? In direktor Zavoda za zdravstveno zavarovanje Slovenije gospod Samo Fakin
               pravi, citiram: <q>"Vrag je odnesel šalo. Zmanjkalo nam bo denarja. Po optimistični
               varianti že avgusta, po pesimistični pa še prej."</q> Konec citata. Torej, po nekaterih
               projekcijah letos grozi 112 milijonov evrov minusa. Tudi s tem se bo moral soočiti
               novi kandidat. Želim mu, da bo pri tem uspešen.</p>
               <p>Želim mu, da bi bil uspešen pri zagotavljanju enake dostopnosti do enako kakovostnih
               storitev vsem prebivalcem Slovenije, torej tudi na podeželju in ne samo v urbanih
               sredinah.</p>
               <p>Treba bo odpraviti obstoječe razlike v infrastrukturi in stroki, kot tudi določiti
               jasne razmejitve odgovornosti med občinami in regijami in državo.</p>
               <p>Zanimivo bo, kako se bo dejansko opredelil do zasebnega zdravstva, ali če hočete
               koncesionarstva. Menim, da je konkurenca potrebna in daje pozitivne učinke. In
               potrebna je tudi v zdravstvu. Seveda je pa pri tem potrebna pregledna ureditev,
               zagotovljena kakovost, ustrezna in učinkovita kontrola in tudi sankcije. Vsekakor
               potrebujemo tako javni del kot tudi zasebni del zdravstva, vendar z malo več reda.
               To, da zdravnik dopoldne dela v javni ustanovi, v javnem zavodu, popoldne pa to isto
               delo opravlja pri zasebniku, po moji oceni, ni najboljša rešitev. Saj prihaja tako
               ali drugače, pa seveda ne vsepovsod, ampak kdaj pa kdaj tudi do zlorab, in to ni
               dobro.</p>
               <p>Kar se pa tiče zbornice pa sem mnenja, da je takšna, kot je s tem hladnim in
               brezčutnim vodstvom, da dela sramoto samemu sebi, zdravnikom kot tudi celotnemu
               zdravstvenemu sistemu. Tukaj pričakujem tudi od novega ministra, da bodo spremembe
               tudi zaradi učinkovitega in strokovnega nadzora. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Grill, izvolite.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala, gospod predsedujoči. Spoštovane poslanke in poslanci.</p>
               <p>Verjetno, da je splet naključij, da ravno danes, ko obeležujemo svetovni dan
               zdravja, tudi v državi Sloveniji potrjujemo novega ministra za zdravje. Upam, da bo
               to tudi njemu boljša popotnica. Področje zdravja je eno izmed ključnih področij vsake
               države, vsake družbe in to seveda velja tudi za Slovenijo. Za področje zdravja se
               namenjajo tudi znatna sredstva in v Sloveniji je letno v ta namen porabljenih
               približno 2 milijarde evrov in pol, kar je velik znesek pa še vedno ugotavljamo, da
               ga je premalo. Danes smo lahko v enem izmed dnevnih časopisov prebrali zelo pomenljiv
               naslov zdravstvena blagajna tone kot kamen. Zelo zaskrbljujoč naslov in tudi dejstvo,
               ki pa je, žal, seveda tudi resnično. Toliko o izjavi predhodnika oziroma bivšega
               ministra, ko je, vsaj danes moč zaslediti, komentiral, da ni zapustil njegovemu
               nasledniku rdečih številk. Tudi v bolnišnicah se je izguba, ki je bila, pokrila,
               ampak se je pokrila na račun državnega proračuna, za katerega pa vemo, da je bila
               izguba več kot ali pa primanjkljaj več kot milijarda. Pomeni, da je rdečih številk na
               vsakem koraku več kot dovolj.</p>
               <p>Kako lahko rešimo težko finančno situacijo, s katero se bo reševal tudi oziroma se
               bo spopadel novi minister, lahko mu rečem, minister, kajti podporo bo zagotovo dobil,
               tudi sam ga bom podrl. Možna sta dva načina oziroma trije. Prvi je ta, da povečamo
               ali pa da se prispevki, ki so, povečajo, ampak ne stopnja, ampak predvsem tistih, ki
               prispevke vplačujejo. Drugi način je, da se racionalizira sistem našega zdravstva,
               vendar v nobenem primeru ni za mene sprejemljivo in za Poslansko skupino Slovenske
               demokratske stranke, da se ne krnijo oziroma ne omejujejo pridobljene pravice oziroma
               nobena racionalizacija na račun naših pacientov. Je pa zagotovo možno zdravstveni
               sistem racionalizirati z boljšo organizacijo dela in tudi z večjim nadzorom tam, kjer
               se sredstva neekonomično tudi porabljajo. Idealno pa bi bilo, da imamo oboje, da
               povečamo prilive ali da zagotovimo pogoje za več prilivov in da se tudi
               racionalizira. To mora biti dolgoročni cilj vsake Vlade in pa tudi tega ministrstva.</p>
               <p>Povečati prihodke v našo zdravstveno blagajno je stvar, na katero bodoči minister
               zagotovo ne bo imel toliko možnosti vplivati, kot jo imajo Vlada in ostali resorji
               ministrstva. Sam na to, žal, ne bo imel toliko vpliva, vendar ta vlada in seveda tudi
               ta koalicija tega očitno ne zna in ne zmore. Že skoraj 15 mesecev je od nastopa
               mandata te vlade pa nekih konkretnih učinkov, rezultatov izhoda iz krize, žal, ni.
               Žal ni. Se kriza v bistvu še povečuje, še poglablja in naša aktivnost predvsem
               gospodarska ravno tako tone kot kamen, kar pa je zaskrbljujoče, kajti prilivi v
               zdravstveno blagajno se lahko povečujejo samo, če bo naša gospodarska aktivnost
               večja, če bo več ljudi zaposlenih, če bo več ljudi prispevalo v zdravstveno blagajno,
               ki sedaj ne. To je edini način, katerega pa očitno še dolgo časa v Sloveniji ne bomo
               dočakali.</p>
               <p>Zato, danes, ko sprejemamo oziroma potrjujemo novega ministra, za katerega sam
               menim, da bo kos tej nalogi, ki ne bo lahka, tudi v tem mandatu je ne bo moč
               dočakati, vendar je taka rešitev premala. Danes ali pa že veliko prej bi bilo treba
               zamenjati vsaj 7 ministrov, vsaj 7 ministrov, tistih ključnih, ministra za finance,
               ministra za razvoj, ministra za promet, ministra za notranje zadeve, pa še bi jih
               lahko naštevali, to so tisti ključni resorji, ki bi morali prispevati k temu, da se
               gospodarska aktivnost začne uživati in povečevati. Ampak tam očitno ne bo spremembe,
               zaradi raznoraznih afer, spletk, koalicijskih trenj, kar seveda ni dobro, ampak
               bolje, da imamo sedaj ministra, ki bo verjetno pristopil k reševanju teh težav
               drugače, kot je bilo to seveda do sedaj.</p>
               <p>Je bilo danes moč zaslediti zahvale bivšemu ministru za učinkovito in uspešno delo.
               Strinjam se s tem, da je veliko ur porabil za opravljanje svoje naloge, da si je tudi
               osebno prizadeval, vendar žal nekega oprijemljivega izplena ni videti. V prejšnjem
               mandatu po 15. mesecih mandata, je Državni zbor obravnaval in sprejel sedem ali celo
               osem zakonov. V tem mandatu samo enega, pomeni 8-krat manj. Zaskrbljujoče je tudi to,
               da se številni zakoni, ki so bili sprejeti v prejšnjem mandatu, ki bi se morali
               izvajati, za katerega izvajanje je bilo zadolženo Ministrstvo za zdravje, ne
               izvajajo. Zakon o zdravniški službi, ki narekuje uvajanje normativov oziroma
               postavljanje normativov, jih ni. Zdravstvene mreže - je ni. Zakon o zdravilstvu, ki
               je bil sprejet v prejšnjem mandatu, se ne izvaja, pa še bi jih lahko seveda
               naštevali, kar ni dobro. Zaskrbljujoče je tudi to, da je ugled našega zdravstva ali
               pa našega zdravstvenega sistema zaradi nekaterih posameznih afer okrnjen. Sam
               ocenjujem, da je naš zdravstveni sistem primerljiv z ostalimi evropskimi državami, na
               dovolj visokem nivoju. Dober sistem imamo, ki ga pa je seveda treba ves čas
               nadgrajevati pa tudi povečati učinkovitost, predvsem pa nadzor. Vendar zaradi
               številnih afer, ki sicer medijsko niso bile deležne toliko pozornosti, kot je
               verjetno v kakšnem drugem primeru bila, ampak so pa močno okrnile ugled našega
               celotnega zdravstvenega sistema in marsikakšna od teh afere kaže tudi na oblike
               klientelizma ali korupcije. Naj omenim samo nekaj od teh v tem mandatu: podelitev
               javnih pooblastil zbornici fizioterapevtov, ki jo vodi mama ministrice za notranje
               zadeve gospa Frederika Kresal. Vemo, zgodba ki se je dolgo dolgo zapletala in dobila
               epilog na sodišču, in bi se lahko postopek podelitve teh javnih pooblastil na novo
               začel, se je v tem mandatu pod vodstvom bivšega ministra ta javna pooblastila
               podelilo, za katera se ve, da so bila pridobljena na podlagi napačnih, zavajajočih
               podatkov. Tudi ta stvar bi morala dobiti epilog na sodišču, saj je proti predsednici
               zbornice gospe Kresalovi vložena ovadba.</p>
               <p>Potem smo bili priča nezakonitemu odvzemu koncesije lekarni Bitenc s strani Mestne
               občine Ljubljana. To ni neposredno odgovornost Ministrstva za zdravje, ampak na
               posreden način bi se pa lahko vsaj jasno opredelilo, da je to nezakonito in če bi
               bilo potrebno, spreminjalo zakonodajo, da se takšni primeri nezakonitosti ne bi več
               pojavljali. Pa kot bi se posmehovali našemu pravnemu sistemu, se na novinarskih
               konferencah skupaj potem sestajajo župan Ljubljane, direktor lekarn Ljubljane in
               minister. Namesto, da bi bil kritičen do nezakonitosti, je na ta način izražal, če ne
               drugega, vsaj tiho podporo.</p>
               <p>Nezakonito poslovanje ljubljanskih lekarn. Zdravila, ki so jih označevali kot
               galenska, ki so se proizvajale v drugih državah, na Poljskem, so jih tukaj
               prepakirali in forsirali njihovo prodajo preko zaposlenih, na katere so izvajali
               mobing, verjetno, da ga še, in je bil tudi na ta način poslovanja izrečen kazenski
               ukrep Agencije za zdravila, kjer se je ugotovila ta nezakonitost. Kar je
               zaskrbljujoče, je to, da Ljubljanske lekarne, ki so na ta način ustvarjale milijone
               evrov dobička, namesto da bi ta sredstva vračale nazaj v zdravstveni sistem, je po
               ugotovitvah Računskega sodišča, ko so ugotavljali proračun Mestne občine Ljubljana,
               izginil neznano kam. Niti možje iz Računskega sodišča niso ugotovili pregnanosti
               Mestne občine Ljubljana, kam so ta sredstva šla.</p>
               <p>Potem enostransko spremenjen način financiranja malih lekarn. Številne male lekarne
               po ruralnih področjih se soočajo z likvidnostjo poslovanja. Marsikatera se bo morala
               zapreti. Zakaj je to potrebno, da se na enostranski način se spreminja način
               financiranja? Kljub obljubljam predhodnega ministra, da se bo ta sistem skušal
               popraviti na zahtevo Poslanske skupine SDS, kjer smo to obravnavali na nujni seji
               Odbora za zdravstvo že v lanskem letu, se to ni uredilo. To je eno izmed pomembnih
               področij zdravstvenega sistema.</p>
               <p>Potem enostransko spremenjen način financiranja primarnega zdravstva, ki je pahnilo
               v težave številne zdravstvene domove in pa tudi koncesionarje. Seveda zopet na
               podlagi našega sklica seje se je potem ta del vsaj deloma uredil.</p>
               <p>Potem smo bili priča, stvar se sicer še ni razčistila, se še bo morala, nakup cepiva
               proti novi gripi, za katerega številni ugledni pravniki ugotavljajo, če ni že
               škodljivo, je lahko v nasprotju s slovensko zakonodajo. Ko smo zadevo želeli
               razčistiti, je koalicija stvar poskušala pomesti pod preprogo, namesto da bi se
               ugotovilo, ali je šlo tukaj za slaba ravnanja ali ne.</p>
               <p>Potem smo bili priča ali pa smo še številnim netransparentnim prodajam nepremičnin,
               ki so v lasti Ministrstva za zdravje. Tudi tukaj lahko govorimo o škodljivem načinu.
               Pomeni, da je kar nekaj področij, ki so zaznamovala resor Ministrstva za zdravje in s
               katerim se bo bodoči minister gospod Marušič seveda tudi ukvarjal. Jaz verjamem, da
               na podlagi njegove vizije delovanja zdravstvenega sistema, ki ga je včeraj, lahko
               rečem, zelo dobro predstavil, lahko doseže pomembne premike, pomembne korake naprej,
               seveda, če bo imel podporo v Vladi, če jo bo imel v koaliciji, to je pa tisto
               ključno. Če bo pa imel zvezane roke, verjetno teh stvari ne bo moč reševati tako, kot
               si je zamislil.</p>
               <p>Od njega pričakujem, to je tudi nakazal, da ne želi v naš zdravstveni sistem vnašati
               revolucionarnih sprememb, ampak jih želi nadgrajevati. To je tisto, kar je ključno.
               Do tega Zakona v zdravstveni dejavnosti, za katerega sam ocenjujem, da bi ga bilo
               treba zavreči, tudi sam je do njega, gospod Marušič, kritičen, vendar jaz ne
               verjamem, da ga bo moč z amandmaji reševati, ampak sam, kot je omenil, bo poskušal
               poiskati tudi na ta način tiste rešitve, ki bodo ta zakon naredile vsaj deloma
               sprejemljiv, čeprav jaz sam ne verjamem in upam predvsem na koalicijo, da bomo takrat
               zakon zavrnili, kajti že izhodišča so napačna. Postaviti je treba nova izhodišča, na
               podlagi katerih bodo rešitve našim pacientom zagotavljale visoko dostopnost do
               zdravstvenih storitev, konkurenčnost, visoko kvaliteto, predvsem pa, da ne bodo
               potrebna doplačila. To je tisto ključno, kar pacienta zanima. Njega ne zanima, ali mu
               daje zdravstveni dom storitev ali mu jo daje koncesionar ali mu jo daje zasebnik. Ko
               si bolan rabiš najhitrejšo in najboljšo zdravniško skrb. To je tisto ključno.</p>
               <p>Zato, upam, da bo nov koncept zakona nastajal na podlagi konsenza strokovne
               javnosti, zainteresirane javnosti in temu naj sledi potem politika v Državnem zboru.
               Ne se tukaj prepirati o nekih ideoloških izhodiščih, ki so preživeta. Jaz sem
               prepričan, če se uveljavlja taka izhodišča, ki temeljijo na neki ideologiji, ki se je
               po celem svetu že pokazala kot neučinkovita, bomo naš zdravstveni sistem pohabili in
               ga ne bo moč leta in leta postaviti nazaj. To ugotavlja stroka, to ugotavljajo vsi,
               ki se na to tudi spoznajo. Sam, kot sem omenil, verjamem, da bo na področju zdravstva
               pod vodstvom novega ministra šla stvar hitreje, da bodo tudi tisti potrebni ukrepi
               sprejeti, pripravljeni na način, ki bodo zagotavljali neko učinkovitost, nadzor in pa
               seveda tudi tisto, kar vsi pričakujemo, da ne bi zdravstveni sistem prišel v finančne
               težave. Kajti sedaj smo na najboljši poti do tega, kot sem omenil, zdravstvena
               blagajna tone kot kamen, da pravočasno sprejmemo tiste ukrepe. Zdravje je, kot sem
               omenil, največja vrednota, ki ga pa žal spoznamo takrat, ko smo potrebni zdravniške
               pomoči.</p>
               <p>Sam bom seveda gospoda Marušiča tudi podprl, ker verjamem, da bo eden izmed
               najboljših ministrov te vlade. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Andrej Magajna.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Lep pozdrav! Dr. Dorjan Marušič, mislim, da sem prav izgovoril - tako - je do sedaj
               opravljal različne naloge v zdravstvu, ima pa tudi politične izkušnje z različnimi
               vladami. To ni slabo. Prej prednost. Namreč, danes navkljub deklarirani pravni državi
               in načelni delitvi oblasti še veliki meri lahko govorimo o obvladovanju različnih
               neformalnih centrov moči, podpornih mrež, lobijev. Da, lobijev. Ravno lobij,
               zdravstveni lobij je poleg orožarskega, kot vemo, eden najmočnejših. V zdravstvu se
               preteka ogromno denarja in je idealna priložnost, za zaslužkarstvo. Zato je toliko
               bolj pomembno, kako definiramo javno-zasebno partnerstvo, da se to ne bo izrodilo v
               parazitstvo zasebnega nad javnim. Zasebni zdravniki delajo dobro in večinoma
               odgovorno. Vendar, če jim bomo ponudili skušnjave, bodo ugriznili vanje. Ne vpelji me
               v skušnjavo, je beseda iz vsem znane molitve očenaš. Če bi pogledali sedanji zakon,
               predlog zakona, je en sam zbir različnih skušnjav. Javni zdravnik verjetno razmišlja
               tudi tako, če je moj stanovski kolega odprl ordinacijo, zakaj je ne bi še jaz. Če
               dela popoldne na podjemno pogodbo, zakaj ne bi še jaz? Če se splača biti koncesionar,
               zakaj ne bi bil še jaz? In to bi moral zakon preprečiti, preprečiti to, da bi ljudi
               napeljeval, pravzaprav omogočal navzkrižje interesov. Samo koncesionarstvo je
               potrebno, vendar bi bilo dobro, da bi ga, podobno kot se je v svetu razvilo, omejili
               na odročna področja, kjer veljajo tudi težji pogoji dela, vsak pa bi rad delal v
               centru mesta, v centru prestolnice in pri tem še kaj zaslužil. Ob istih normativih,
               ki veljajo zanj. To je problem koncesionarstva, ne to, da je nekdo zasebnik. Sploh
               ne, kot sem že rekel, zasebniki dobro opravljajo delo, večinoma so odgovorni, vendar
               žal nismo uresničili tega, kar smo zapisali v koalicijski pogodbi - da bomo
               preprečili mešanje in prekrivanje obeh sistemov.</p>
               <p>Dr. Dorjan Marušič ima bogate izkušnje, široko znanje, je dovolj poznavalec
               primerjalnih zdravstvenih sistemov in zato veliko obeta. Mi pa ni povsem znana
               njegova vrednostna, nazorska orientacija. Mogoče bo kdo rekel, da to ni pomembno,
               ampak vseeno, od tega bo odvisen tudi nadaljnji koncept zakona, kako ga bomo
               razvijali in kako gradili. V tem smislu je uganka. Ne bi se strinjal, da je
               protislovna oseba, sploh ne, prej bi rekel, da nam ni še vse poznano. Bomo videli
               skozi zakonske člene, skozi podrobnosti se potem spozna tudi karakter tega zakona. Po
               človeški plati, pa kot je bilo danes že omenjeno, je kljub dvojnemu doktoratu,
               verjetno skromen in obenem zdravo ambiciozen. Mislim, da je tudi v psihični in
               zdravstveni kondiciji, da bo te zahtevne naloge dobro peljal in kot sem že uvodoma
               povedal, ni vpet v nobene, vsaj kot mi je znano, v nobene lobije, interesne skupine,
               ki vidijo možnost zaslužkarstva, zato bo manj obremenjeno lahko sledil javnemu
               interesu. Pa še ena lastnost ga razlikuje tudi od prejšnjega ministra, je odprt
               človek, človek dialoga. Tudi v opoziciji ste videli, da se z njem da pogovarjati
               argumentirano, zato danes uživa takšno podporo, da zna prisluhniti in da se zadeve
               loteva mirno, s potrpljenjem in z argumenti. Ne bo pa lahko, kot smo slišali,
               zdravstvena blagajna se prazni, pa vseeno, jaz mislim, da je v zdravstvu dovolj
               denarja, dovolj sredstev, če bomo le znali zapreti vse luknje, vse skušnjave, ki
               zadevajo tudi ta resor, zdravstvo pušča na vseh koncih. To je nakazal, da bo tudi
               storil in mislim, da že dovolj dobro pozna stvari, kje puščajo, kje nam odtekajo
               dragocena javna sredstva. V tem smislu imam upanje v njega. Predvsem pa želim, da bo
               popravil škandalozni člen, 135. člen, ki je, bom povedal javno, v zakonu pravzaprav
               preskakovanje vrst, v zakonu je to na ta zelo premeten, zvijačen način, ne vem kako
               je to prišlo, tik pred zdajci je prišel osnutek na Vlado oziroma ta popravek člena.
               Že do zdaj se je to dogajalo, vendar je zdaj bilo tudi uzakonjeno oziroma v predlogu
               zakona. Čaka te čez šest mesecev operacija, ki bi v zasebnem sektorju stala 1000
               evrov, odideš zasebniku, narediš preiskavo za 50 evrov, se nazaj vrneš, seveda v
               drugo čakalno vrsto, tisti, ki so bili že pregledani, vsaj za šest mesecev si jih
               preskočil. Torej, na simbolni in tudi normativni ravni ukinimo sistem dveh vrst, vrst
               za navadne potnike Ljubljanskega potniškega prometa in prestižne ljudi, ki bodo še
               vedno hodili v privatne ordinacije. Naj hodijo, vendar naj ne izkoriščajo javnega
               zdravstva v zasebne cilje.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Milan Čadež.</p>
            </sp>
            <sp who="SDZ5:ČadežMilan">

               <speaker>MILAN ČADEŽ:</speaker>

               <p>Hvala za besedo, gospod predsedujoči. Lep pozdrav kolegicam in kolegom!</p>
               <p>V zadnjih tednih je bilo kar veliko razprav v zvezi s kandidatom. Slišali smo veliko
               lepih besed, pa tudi nekaj kritik. Sam sem pa zadovoljen, da sem tudi od kolegov iz
               poslanske skupine slišal kar nekaj pozitivnih besed. Lahko rečem, da sem jih zelo
               vesel, saj je to prvi minister, ki ga pozitivno sprejemamo tudi v naši poslanski
               skupini.</p>
               <p>Moja želja je, da bi minister znal pametno združiti javni in zasebni sektor. S
               strani koalicije smo slišali predvsem poudarke na javno zdravstvo in usmerjanje v
               javno zdravstvo. Veliko tega smo prebrali in slišali tudi iz medijev, ko smo pa
               videli, kdo zagovarja usmeritev v javno zdravstvo, smo pa ugotovili, da imajo ti
               svoje kartoteke pri zasebnikih, kar meni osebno nekako ni šlo skupaj, vendar mi je pa
               ozadje popolnoma razumljivo.</p>
               <p>Želel bi poudariti neko drugo problematiko, ki naj bi ji tudi minister posvetil malo
               več pozornosti. To je predvsem nujna medicinska pomoč, ki je prisotna v različnih
               okrajih po celi Sloveniji. Pri tem se moramo zavedati, da se lokalna območja med
               seboj precej razlikujejo. Sam prihajam s škofjeloškega območja, kjer nas je zelo
               prizadel pravilnik, ki je bil objavljen že v začetku tega mandata, saj je prav na
               škofjeloškem območju skrčil z enega zdravnika in pol na enega zdravnika. In glede na
               to pestrost tega območja tako po razsežnosti kot po nadmorski višini in po sami
               konfiguraciji dolin vemo, če je dežurni zdravnik na enem območju, ne more paralelno
               oskrbeti drugega bolnika na drugem območju. Tukaj mislim, da bi moral minister
               natančno pregledati ta pravilnik, predvsem s tega vidika, ker se sedaj prihaja na to,
               da naj bi občine sofinancirale nujno medicinsko pomoč. Prepričan sem, da ta usmeritev
               ni prava. Zaradi tega, ker občine nimamo sredstev za ta namen in mislim, da bi moralo
               nujno medicinsko pomoč financirati predvsem iz državnega proračuna, tudi zaradi tega,
               ker sam pravilnik tega ne predvideva.</p>
               <p>Na koncu želim povedati tudi to, da bom novega ministra podprl. Želim mu srečno
               popotnico. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Dejan Levanič.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala za besedo, gospod podpredsednik. Najprej takoj na začetku, tako kot večina
               tukaj, zahvala ministru Miklavčiču za trdo delo, za dobro opravljeno delo. Ni lahko
               biti minister za zdravje v teh časih, še posebej, ko je treba sprejeti nekatere
               pogumne poteze. In pozitivna popotnica kandidatu dr. Dorjanu Marušiču. Kandidata bom
               podprl.</p>
               <p>V poslanski skupini smo imeli predstavitev kandidata, pokazalo se je, da res
               strokovno, politično in še kako drugače obvlada to področje. Predstavil je tudi
               nekatere vsebinske rešitve, ki so v skladu s koalicijsko pogodbo in z alternativnim
               vladnim programom, torej programom Socialnih demokratov. Želim si, da tisti, ki se na
               to najbolje spoznajo, znajo to tudi uveljaviti. Zdravstvo je kompleksen sistem. Sem
               iz lokalnega okolja, prihajam namreč iz Ptuja, ki je kot bivša občina razdeljen danes
               na 16 občin, kjer je velika potreba po zdravstveni oskrbi prebivalstva s podeželja.
               Ne vem ravno, če je ta oskrba enako dostopna kot v kakšnem središču.</p>
               <p>Zato bi se mogoče osredotočil na pet ključnih pomislekov oziroma pripomb, na katere
               sem bil opozorjen. Prvič, sigurno je problem nekaterih fizioterapevtov, ki opozarjajo
               na nepravilnosti napotnih zdravnikov, predvsem pri koriščenju in pa predpisovanju
               fizioterapije, od tega, da se za neko določeno fizioterapijo mešajo nekatere diagnoze
               in da se ne upošteva napotitev na najbližjo fizioterapijo, na kar se pa pacientom, ki
               se vozijo tudi več deset kilometrov na terapije, potem izplačujejo potni stroški, se
               najdemo predvsem v tistem, ko velikokrat govorimo o racionalizaciji. To je
               neracionalno, veliko je takšnih pripomb, ki so bile že posredovane na Ministrstvo za
               zdravje. Navsezadnje moramo vedeti, da ko je nek pacient napoten na fizioterapijo,
               čaka veliko časa, govorim od 5 mesecev in naprej, v tem času koristi bolniški stalež,
               ker pač mora čakati na fizioterapijo, in ravno v tem vidimo tisto neracionalno
               strukturo, ki pa dela razlike med zdraviliškimi centri in majhnimi fizioterapevti, ki
               delujejo v nekem lokalnem okolju, saj mogoče niso toliko usposobljeni, da bi lahko
               izvajali takšne fizioterapije kot veliki zdraviliški centri, so pa kljub temu dobro
               usposobljeni z nekimi novimi metodami in to je predvsem, recimo, sklepna
               mobilizacija, ki se še danes ni pojavila kot predpisana terapija, je pa veliko
               strokovnega mnenja fizioterapevtov naklonjenemu temu, da se na tej točki je
               napredovalo v znanju in da se uporabljajo mnogi drugi, učinkovitejši pristopi k
               zdravljenju pri tovrstnih težavah.</p>
               <p>Kot drugo bi rad opozoril na problem javnih lekarn. Veliko od teh lekarn posluje z
               minusom, predvsem zaradi tega, ker je količina denarja, ki ga prejmejo za določeno
               zdravilo oziroma na prebivalca, manjša oziroma gre v minus, ko želijo pokriti svoje
               stroške. Tako recimo ptujska lekarna, samo za primer, ima več podružnic, ampak samo
               ena od teh podružnic v bistvu posluje pozitivno, ker je velik pretok ljudi, vse
               ostale poslujejo negativno. Tako je po mojem mnenju treba najti nek skupen jezik s
               tistimi, ki upravljajo z javnim zavodom, torej javnimi lekarnami in z ministrstvom,
               da se najde neka konkretna rešitev.</p>
               <p>Kot drugo, velikokrat smo imeli debate o koncesijah. Kaj to pomeni, kaj to prinaša?
               Potrebno se je pač zavedati, da koncesije ne smejo biti tak bav bav in neko
               nasprotovanje s strani politike predvsem pri označevanju zdravnikov kot tistih, ki so
               nagnjeni samo k profitu itn. Mislim, da so koncesije dobrodošle v okoljih, kjer je
               dostop do javnega zdravstva onemogočen, da so dobrodošle, da marsikateri zdravniki
               delajo zelo intenzivno, da sprejemajo več bolnikov, kot bi jih drugače. Ampak ne
               morejo z osnovnimi sredstvi kakorkoli preživeti. Imam pa tudi sam problem s tem, da
               nekdo, ki upravlja z nekim javnim zavodom, vodi ta javni zavod, operira še v dveh
               drugih bolnišnicah, vodi še zasebno ambulanto v popoldanskem času, to pa je problem,
               ki se mora reševati na drugačen način.</p>
               <p>V Sloveniji imamo tudi veliko težav s pomanjkanjem zdravnikov, desetletja vpisujemo
               že premalo študentov na medicinsko fakulteto in izšolamo premalo zdravnikov, ker je
               študij medicine za državo drag. Lažje je in ceneje uvajati delovno silo iz tujine,
               kar pa smo od osamosvojitve naprej tudi otežili in imamo danes težave tudi s tem
               področjem. Tako bi bilo treba mogoče razmišljati, predvsem v smeri, da naredimo več
               vpisnih mest za študente medicine. Če pogledamo, recimo, samo en podatek: vsak
               dodaten zdravnik v osnovni zdravstveni dejavnosti na 10 tisoč prebivalcev zniža
               umrljivost za 3-10%, odvisno od vzroka smrti. To je sigurno podatek, ki nas bi moral
               spodbujati k temu, da bi imeli več zdravnikov in bi se potem lahko reševal problem
               čakalnih dob nekoliko drugače. Ocena, koliko zdravnikov v Sloveniji ta trenutek
               primanjkuje je tam okoli 2500, tako da bi skušali na nek način videti, ali lahko
               problem čakalnih vrst in tega, da zdravniki, ki delajo v javnih zavodih, potem delajo
               še v popoldanskem času, da mogoče zapolnijo ta čas, da sprejmejo čim več ljudi, da se
               to reši nekoliko drugače. Je pa res, da je treba pri tem vsem razmišljati tudi o
               zgodovini, torej o motivu, zakaj je mogoče nekdo od zdravnikov bil primoran iti v
               zasebništvo ali pa v koncesionarstvo - zaradi tega, ker je v preteklosti bilo v
               splošnih bolnišnicah oziroma v javnih zavodih dejstvo, da so vsi bili plačani enako,
               ne glede na to, kdo je naredil več ali manj dela. Tako bi mogoče oblikovali en sistem
               nagrajevanja, kakorkoli, tistih zdravnikov, ki so dobri, ki pač vztrajajo, delajo in
               so zato tudi potem lahko nagrajeni.</p>
               <p>Na koncu koncev je zdravje ljudi sigurno ena od ključnih prioritet. Mi moramo
               zagotoviti javno dostopno zdravstvo. Ne smemo delati politične zgodbe in kriviti
               zdravnike, da so opravili neko hudodelstvo v tej družbi, ampak skušati z nekim javnim
               dostopom do zdravstva omogočiti ljudem, da pridejo do teh storitev. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovane kolegice in kolegi.</p>
               <p>Jaz bom nekaj stvari ponovil že iz včerajšnje moje razprave na Odboru za zdravstvo.
               Sem pa že danes podal mnenje poslanske skupine, tako da kaj novega resnici na ljubo
               niti nimam povedati. Ampak glede na to, da kandidata za ministra gospoda Dorjana
               Marušiča že kar nekaj časa tudi poznam iz teh klopi, iz sodelovanja v institucijah
               države, moram reči, da sem bil že v prejšnjem mandatu presenečen, ko je v zadnji
               tretjini nova ministrica za zdravje nastopila položaj in razrešila oziroma sprejela
               odstop sedanjega kandidata, takrat kot državnega sekretarja. Ker sem že takrat menil,
               da je bil to dober državni sekretar, saj je marsikatera zakonodaja in marsikateri
               ukrepi so prihajali iz takratnega vodstva ministrstva. Po moji oceni je bila takratna
               poteza - ne bom rekel napaka, ampak ni bila najboljša poteza, ker imam občutek, da se
               je delovno področje zakonodaje v zadnji tretjini na tem ministrstvu v prejšnjem
               mandatu nekako upočasnilo. Ampak to je zgodovina.</p>
               <p>Torej, poznam ga iz tega obdobja. Očitno je tudi izredno dober poznavalec
               problematike zdravstvene blagajne. Tudi včeraj je seveda zaradi tega lahko nakazal
               marsikatere prihajajoče probleme ali pa že aktualne probleme na področju financiranja
               zdravstva, ki so nekateri tudi, vsi smo ugotavljali, tudi alarmantni. O nekaterih so
               kolegi danes že govorili. Danes so nekateri podatki v časopisu o predvidenem
               primanjkljaju v letošnjem letu v zdravstveni blagajni. Tako ga čaka, kljub
               poznavanju, izredno težko delo. Želim, da to delo opravi kvalitetno v dobro nas vseh.
               Bodo pa zagotovo težave.</p>
               <p>Že včeraj sem poudaril, da bo treba nekako pretehtano, strokovno pravilno in pametno
               razdvojiti ta problem zasebnega in javnega zdravstva. Tudi v današnji razpravi je
               bilo marsikaj od tega slišanega. Tu ga čaka zagotovo tudi ogromno dela.</p>
               <p>Velikokrat je slišati razne pripombe ob težavah na področju alternativne medicine.
               Ne glede na to, da je zdravnik in zaprisežen medicini, ki jo uvaja tudi šolanje na
               tem področju, je alternativna medicina seveda dejstvo. In če je zakon o zdravilstvu,
               ki je bil sprejet v prejšnjem mandatu, potreben določenih sprememb, je treba k tem
               spremembam tudi pristopiti in z njimi zagotoviti, da bo alternativna medicina
               ustrezno strokovno vodena, koordinirana in tudi kontrolirana.</p>
               <p>Za konec naj povem še nekaj besed o zdravniški zbornici. Sam zagovarjam obvezno
               članstvo v zbornici zaradi tega, ker ima določene naloge in določena pooblastila,
               vendar v zbornici, ki bo vredna zaupanja tako državljank in državljanov kot tudi
               njenih članov. Obstoječa zbornica oziroma vodstvo te zbornice pa zagotovo ni takšna.
               Zaradi tega predvidevam in pričakujem, da bo minister za zdravje v okviru svojih
               pristojnosti poskušal urediti tudi te zadeve.</p>
               <p>Moram reči, da sem že včeraj na Odboru za zdravstvo glasoval <q>"za"</q>. Zato se ne
               strinjam s kolegom Kontičem, ki je prej v predstavitvi mnenja poslanske skupine
               rekel, da je včeraj pogrešal glasove opozicije. Torej, sam sem zagotovo tisti, ki sem
               <q>"za"</q>, in kot vem, tudi eden od kolegov iz SDS. Je pa seveda problem, če v koaliciji
               vseskozi jemljete za opozicijo samo eno od strank, SDS, sicer največjo, pa brez
               zamere, tudi v SD očitno jemljete ostale stranke po tem principu za tiste ne povsem
               enakopravne; zato pa so taki problemi.</p>
               <p>No, kot rečeno, včeraj sem glasoval <q>"za"</q> in bom storil enako tudi danes. Tudi del
               opozicijskih poslancev je včeraj glasovalo <q>"za"</q>, tako da je vsakršno pogrešanje naših
               glasov neumestno. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Svoje stališče bi rad pojasnil gospod Bojan Kontič.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa kolegu Presečniku. Ker če sem bil razumljen tako, kot je on povedal,
               potem sem bil razumljen narobe. Jaz sem govoril v imenu poslanske skupine in povedal,
               da je bil brez glasu proti potrjen sklep, da je primeren kandidat gospod Marušič. In
               v nadaljevanju sem povedal, da pa glasovanje ne pomeni bianco menice. Tudi s strani
               koalicije, ne opozicije, da tudi koalicijski glasovi so včeraj zmanjkali pri
               glasovanju in da je to seveda tudi napoved, da se bomo pri zakonskih rešitvah, ki jih
               bo predlagal, soočili predvsem s tem, ali so te rešitve v sozvočju z našim programom,
               zapisanim v koalicijskem sporazumu, ali ne. Nisem govoril o opoziciji, ampak o
               koalicijskih poslancih na odboru. To imam tudi zapisano, je pa razvidno lahko tudi iz
               magnetograma.</p>
               <p>Če pa v svojem nastopu kdaj pozabim ločiti opozicijo na več strank, se pa
               opravičuje, ampak s tem seveda ne želim dati pomembnosti predvsem eni. Želim si
               sodelovanja z vsemi opozicijskimi poslanskimi skupinami in nikakor ne umeščam
               opozicijsko poslansko skupini Slovenske ljudske stranke v SDS. Bilo je obratno, da je
               iz SDS-a prišel poslanec v SLS, vsekakor pa ne umeščam SLS v SDS. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Branko Marinič.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj! Težko je nekaj novega povedati po
               skoraj šesturni razpravi, pa vendarle se mi je ob vsem tem utrnilo nekaj pomembnih
               misli, ki bi jih želel izraziti ob imenovanju in glasovanju za novega ministra za
               področje zdravja, gospoda Dorjana Marušiča, ki ga poznam predvsem iz prejšnjega
               mandata. Že v prejšnjem mandatu, ko je bil državni sekretar, me je pravzaprav
               prepričal, da je človek širših pogledov tako na splošno stanje v zdravstvu kot neke
               specialnosti, ki veljajo. Tudi včerajšnja predstavitev me je dodatno navdušila
               predvsem s tistim, ko pravi, da mora biti osnovna zdravstvena košarica zagotovljena
               slehernemu državljanu, državljanki.</p>
               <p>Zakaj je to tako pomembno? Morda smo bili priča kakšnemu formalnemu postopku, ko je
               bila potrebna urgentna pomoč posameznika, ki je bil pripeljan na urgenco, pa so
               zaradi nekih formalnosti ugotavljali, ali ta pacient ima vse tako, kot mora biti, da
               je kasneje zagotovljeno plačilo posameznih storitev. Morda so tudi zaradi takšnih
               primerov, zaradi takih formalnosti, neživljenjskih formalnosti, umirali ljudje. Ravno
               zaradi tega se mi zdi ta njegova obljuba in zavzemanje še kako na mestu in zelo
               primerno.</p>
               <p>Razveseljuje tudi dejstvo, kar je nedvomno dokazal tudi v prejšnjem mandatu in to je
               tudi v ponovni predstavitvi zagotovil, da se zavzema na nek način za decentralizacijo
               sistema tako na primarni kot na sekundarni ravni. To ni nepomembno predvsem za nas,
               ki nekako prihajamo iz oddaljenejših krajev izven, glavnih centrov, kjer so tudi
               klinični centri. Kako so pomembne storitve na odročnejših krajih Republike Slovenije.
               Ni nepomembno, da je zagotovljena tudi ta sekundarna raven posameznih bolnišnic v
               smislu regijskih bolnišnic in zagotavljanje storitev v teh bolnišnicah. Je že res, da
               razdrobljenost tudi v tako majhnih bolnišnicah povzroča velik strošek v tej
               zdravstveni blagajni, po drugi strani pa se je treba zavedati, da je veliko več
               vredno zdravje ljudi, zato je zagotavljanje financiranja teh storitev v tako
               imenovanih splošnih regijskih bolnišnicah še kako na mestu. Morda ni nepomembno
               poudariti prav dejstvo, da so se v tako imenovanih malih regijskih bolnišnicah kalili
               danes veliki strokovnjaki na področju medicine. Morda so prav te majhne bolnišnice
               dale tudi konkreten rezultat, ko so se v teh manjših bolnišnicah zbrali zdravniki in
               skušali tudi s svojim znanstvenim pristopom odkriti nekaj, kar so potem povzeli v
               kliničnem centru. Nekaj konkretnih rezultatov je dala tako ptujska bolnišnica kot
               slovenjegraška bolnišnica, vsaj za ta dva primera vem, morda pa še katera. No, in
               prav zagotavljanje zdravstvenega varstva tudi za ljudi, ki so oddaljeni od večjih
               slovenskih centrov, je še kako pomembno.</p>
               <p>Tako zdravstveni domovi kot lekarne, pa tudi bolnišnice, o katerih sem govoril,
               zahtevajo poseben pristop. In me veseli, da je pravzaprav v eni osebi človek, ki
               premore tudi številna druga znanja, s katerimi lahko nadgrajuje specialnost, ko
               govorimo o zdravstvu, o zdravljenju, kar zagotovo kandidat za novega ministra dr.
               Marušič nedvomno je.</p>
               <p>Seveda me pa skrbi, ko spremljam na področju zdravstvene dejavnosti javna naročila.
               V to kislo jabolko bo treba ugrizniti, saj je tu še veliko sivih lis iz preteklosti,
               pa tudi iz sedanjosti, ki jih bo treba počistiti, da bodo zadeve jasne, pregledne in
               transparentne. Tu gre veliko denarja predvsem za zdravila, ki so morda enake
               kakovosti, zapakirana v drugačno škatlico, pa je bistvena razlika v ceni. Skratka,
               takim dogodkom smo bili priče nedavno tega na področju javnih lekarn v glavnem mestu.
               In pričakovati je, da bo novi minister ugriznil v to kislo jabolko in skušal urediti
               tudi to področje, da bo po eni strani cenejše za državo, po drugi strani pa
               učinkovitejše za tiste, ki te storitve koristimo.</p>
               <p>No, morda se pa posamezniki niti ne zavedamo, kako je pravzaprav to osnovno
               zdravstveno varstvo organizirano, kako dejansko deluje, in se tega zavedamo šele
               takrat, ko se z zdravstveno izkaznico znajdemo v zdravstvenem domu ali v bolnišnici.
               Takrat smo priča temu dejanskemu opravljanju storitev in takrat smo priča nekemu
               dogajanju, nekemu procesu, ki ga zaznavamo, da je dober ali da ni dober. In prav v
               tej funkciji, ko se znajdemo v funkciji pacienta, lahko tudi neposredno preizkusimo,
               kako to v praksi deluje. Moram reči, imel sem to srečo, da nisem ne vem kolikokrat
               koristil takšne ali drugačne storitve bodisi v bolnišnici, zdravstvenem domu ali v
               lekarnah, nekaj pa zagotovo. No, in si želim, da bi morda tudi tako na primarni kot
               sekundarni ravni posegel minister tudi z nekim optimiranjem delovnega časa, predvsem
               ko gre za potrebe dežurstev, ko gre za drugo prisotnost tako ali drugače ali ko gre
               tudi za čakanje na delo izven delovnega mesta. Skratka, gre za vrsto ukrepov, ki bi
               jih vsaj po mojem osebnem prepričanju veljalo optimirati in s tem zmanjšati tudi
               plačevanje iz državne blagajne, s tem pa prihraniti potrebna sredstva, ki jih po
               napovedi zdravstvene zavarovalnice lahko spremljamo skoraj na dnevnem redu, da je
               blagajna skorajda prazna, pred kolapsom, ki bo po eni varianti se zgodil nekje v
               avgustu, po nekaterih napovedih pa že prej.</p>
               <p>Skratka, novi minister, ki bo zagotovo eden redkih ministrov, ki bo danes dobil
               presenetljivo podporo v Državnem zboru. To je morda tudi nek napotek sedanjemu prvemu
               ministru oziroma predsedniku Vlade, kako naj v bodoče kadruje, da bo imel čim manj
               težav, kajti očitno je, da je v Republiki Sloveniji tudi dovolj sposobnih ljudi,
               vendar jih je treba odkriti in jih ne preferirati zgolj in samo po politični
               pripadnosti. Morda je razveseljivo tudi to, da v vladno ekipo prihaja človek z
               akademskim nazivom, tisto, kar je pa še pomembnejše od tega akademskega naziva, je pa
               ta, da prihaja zdravnik v to ekipo. Pravijo, da je včasih tudi politiko potrebno
               ozdraviti in morda je tudi to priložnost, ki jo velja izkoristiti.</p>
               <p>Vsekakor si želim, da bi moj glas, ki bo zagotovo <q>"za"</q>, prispeval tudi k temu, da bo
               potrdilo novemu ministru, da smo tudi poslanke in poslanci tankočutni na tistih
               področjih, ko gre za predstavitev kandidatov, ki svoje strokovno delo izključujejo od
               političnih interesov. Res je, da je koalicijski sporazum zaostal v nekaterih
               vsebinah, ampak prepričan sem, da bo pri novem ministru imela prednost strokovnost
               pred politično, kar je pa dobro in boljše za ljudi, ki potrebujemo tako ali drugače
               zdravstvene storitve. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Vsi prijavljeni razpravljavci, ki ste to želeli, ste dobili besedo. Ker
               čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati? <stage>(Ne želi.)</stage></p>
               <p>Zaključujem razpravo in prehajamo na odločanje o naslednjem predlogu sklepa: Za
               ministra za zdravje se imenuje Dorjan Marušič.</p>
               <p>Obrazložitev glasu? <stage>(Ne.)</stage> Potem še enkrat. Predlagam, da glasujemo o naslednjem
               sklepu: Za ministra za zdravje se imenuje Dorjan Marušič. Glasujemo. Navzočih je 60
               poslank in poslancev, za je glasovalo 57 poslank in poslancev, proti ni bil nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je Dorjan Marušič imenovan za ministra za zdravje. <gap n="..."/><stage>/Aplavz./</stage><gap n="..."/></p>
               <p>Pozdravljam gospoda ministra Dorjana Marušiča. In še enkrat razglašam, da je od 60
               poslank in poslancev 57 glasovalo <q>"za"</q>. Dovolite, da vam v imenu Državnega zbora
               iskreno čestitam k imenovanju in želim uspešno opravljanje dolžnosti.</p>
            </sp>
            <sp who="SDZ5:MarušičDorijan">

               <speaker>DORJAN MARUŠIČ:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
               <p>Bom zelo kratek. Iskrena zahvala za tako podporo. Morate se zavedati, da je breme,
               ki ste mi ga danes dali, še toliko večje. Upam, da se vam ne bom izneveril, kakor
               vsem državljankam in državljanom Slovenije. Hvala še enkrat. <stage>/Aplavz./</stage></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBVESTILO OKROŽNEGA DRŽAVNEGA TOŽILSTVA V
                  KOPRU ZA ODLOČANJE O IMUNITETI V KAZENSKEM POSTOPKU ZOPER POSLANCA DRŽAVNEGA
                  ZBORA.</title> Obvestilo je v obravnavo v Državnem zboru posredovalo Okrožno državno
               tožilstvo v Kopru. Obvestilo je obravnavala Mandatno-volilna komisija kot matično
               delovno telo. Zboru je predložila predlog sklepa, ki ste ga prejeli danes v pisarne.</p>
               <p>Prehajamo na odločanje. Mandatno-volilna komisija predlaga Državnemu zboru, da
               sprejme naslednji sklep: Državni zbor na podlagi tretjega odstavka 83. člena Ustave
               Republike Slovenije ter 22. člena Zakona o poslancih v zvezi z obvestilo Okrožnega
               državnega tožilstva v Kopru št. KP234/10 z dne 30. 3. 2010 o predlogu za odločanje o
               imuniteti poslanca Državnega zbora Srečka Prijatelja zaradi očitanega kaznivega
               dejanja poskusa izsiljevanja po členu 213/1KZ-1 v zvezi s členom 34 KZ-1 ne prizna
               imunitete poslancu Državnega zbora Srečku Prijatelju in dovoli vodenje kazenskega
               postopka.</p>
               <p>O predlogu sklepa odločamo brez razprave. Glasujemo. Navzočih je 72 poslank in
               poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>S tem zaključujem to točko dnevnega reda.</p>
               <p>Zaključujem tudi 22. izredno sejo Državnega zbora.</p>
               <p>Še eno obvestilo. Poslanke in poslance naprošam, da iz dvorane odnesete vsa gradiva
               zaradi priprave dvorane za slavnostno sejo, ki bo jutri, 8. aprila. Hvala lepa in
               nasvidenje.</p>
               <stage type="time">(Seja je bila zaključena 7. aprila 2010 ob 13.48.)</stage>
            </sp>
         </div>
      </body>
   </text>
</TEI>