<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-25-2011-03-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4D0F42C8C7740253C12579280042B5C5</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=4D0F42C8C7740253C12579280042B5C5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-25-2011-03-03.DZ" n="25">
               <name>Redna</name>
               <date when="2011-03-03"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-25-2011-03-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 25. seje</stage>
            <stage type="chairman">Sejo so vodili predsednik Državnega zbora dr. Pavel Gantar ter
               podpredsednika France Cukjati in Miran Potrč.</stage>
            <stage type="time">Seja se je začela ob 10.30.</stage>
            <p>/27. TOČKA DNEVNEGA REDA – POROČILO O DELU KOMISIJE ZA NADZOR OBVEŠČEVALNIH IN
               VARNOSTNIH SLUŽB ZA LETO 2009, EPA 1488-V <stage>(TAJNO)</stage>, del točke obravnavan brez
               navzočnosti javnosti/ </p>


            <sp xml:id="SDZ5-Redna-25-2011-03-03.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in poslanci. <title>Nadaljujemo s prekinjeno 27.
                     točko dnevnega reda to je z obravnavo Poročila o delu Komisije za nadzor
                     obveščevalnih in varnostnih služb za leto 2009, razprava o predlogu stališč in
                     sklepov.</title>
               </p>
               <p>Prehajamo na razpravo o predlogu stališč in sklepov, ki jih je Državnemu zboru
                  predložila Komisija za nadzor obveščevalnih in varnostnih služb.</p>
               <p>Besedo ima Franc Pukšič.</p>
            </sp>
            <sp xml:id="SDZ5-Redna-25-2011-03-03.sp2">

               <speaker>FRANC PUKŠIČ:</speaker>

               <p>Lep dan vsem skupaj, tem, ki ste tu.</p>
               <p>Ne morem verjeti, da je dvorana tako prazna ob tej točki obravnave poročila
                  Komisije za nadzor obveščevalnih in varnostnih služb. Razlog, da je dvorana tako
                  prazna, je lahko tudi v tem, da obravnavamo poročilo za leto 2009. Danes smo marca
                  2011 in kazalo bi, da mogoče tudi ob današnjem zaključku sprejmemo sklep, da bi se
                  poročilo iz preteklega leta obravnavalo v prvi polovici naslednjega leta, ne pa
                  leto in nekaj kasneje, ker je to resnično velikokrat brezpredmetno. K temu sodi
                  tako odgovornost vseh institucij, od Vlade, parlamenta, če bi to obravnavali, bi
                  bila tudi preglednost in odprtost obravnave drugačna, ker bi bila vezana na
                  preteklo leto, ki je nekako bližje kot predpreteklo leto. V naših rokah in
                  možnostih je vplivati na zakonodajni postopek in tudi če Vladi ne bi to
                  odgovarjalo, bi bilo prav, da bi vladna koalicija takšen predlog tudi podprla.</p>
               <p>Samo poročil pa – zaključne ugotovitve komisije – pravi tako, da na drugi strani,
                  če nosilci oblasti tak nadzor preprečujejo ali ovirajo, potem lahko govorimo samo
                  o navideznem nadzoru, kakršnemu smo bili že prevečkrat priča. V takšnih primerih
                  je parlamentarni nadzor samo neka farsa in tako rekoč pokrivanje občutka v
                  javnosti, da je nadzor nad službami z izjemnimi pooblastili delan, voden, ampak na
                  ta način je to bolj zloraba kot pa dejanski nadzor in za takšen nadzor bi bilo
                  boljše, da ga ne bi imeli, kot da ga sploh imamo.</p>
               <p>Torej, na tem področju bi bilo resnično treba marsikaj narediti. Še precej sveža
                  je zgodba o nekdanjem državnem tožilcu, gospodu Penku, ki se še v istem času je
                  povezoval z bodočimi klienti in danes koraka na sodišče kot branitelj oziroma
                  zagovornik. Ali še hujši je eklatanten primer, za katerega pravim, da je verjetno
                  mati koruptivnega dejanja – jasno, ne velja za celo sodstvo, ampak sigurno za
                  sodnika Šubica, ki sodbe o obdolženih, ki so bili pravnomočno obsojeni, ni napisal
                  v 9 mesecih, vmes pa se je spremenila zakonodaja. To pomeni, da je svojo nalogo
                  naredil pregon, je naredila preiskava, sojenje je naredilo svojo nalogo in potem
                  nekdo na takšen eklatanten način to prepreči, da bi tisti, ki so si pač to
                  zaslužili, sedeli v zaporu.</p>
               <p>Mene je kar nekoliko začudila uporaba posebnih preiskovalnih ukrepov, ki so bili
                  uporabljeni, bilo jih je veliko. Vendar kljub temu imam občutek, da se ti posebni
                  preiskovalni ukrepi niso uporabljali za preprečevanje organiziranega gospodarskega
                  kriminala. Če bi se, potem – ker govorimo poročilu 2009 –, vsega tega, kar je
                  sedaj naplavilo, vsa ta trupla na dan, to ne bi bilo enostavno mogoče. Tako niso
                  bili uporabljeni, ali pa so bili, in v političnem interesu posamezne politične
                  stranke niso sledili naslednji ukrepi od preiskave naprej, ampak se je že v
                  postopku pregona vse skupaj ustavilo ali pa pripravilo, če hočete, takšno poročilo
                  s strani tistih, ki so izvajali preiskavo oziroma pregon, da so jo tisti, ki bi
                  potem nadaljevali preiskavo, torej tožilci, enostavno zavrgli, ker so pač imeli
                  pomanjkanje dokaznega gradiva. To se tako ni zgodilo in tudi jasno – nekajkrat se
                  je tudi opozarjalo in govorilo o tem, o tihih družbah, o razkritem tihem
                  družbeniku Danilu Topleku. Verjetno bo v poročilu preiskovalnih organov za 2010
                  mogoče kaj zaznati okoli tega. To so tako eklatantne, in to objavljene javne
                  zadeve, potem ko so pač prišle na dan, in da se pušča ljudi še naprej v takšni
                  poziciji, pa na takšni poziciji, kar daje državljankam in državljanom občutek, da
                  tako ali tako na nič nimajo vpliva. Slabo je, ko imamo žal takšen občutek tudi
                  poslanke in poslanci, ko po eni strani na nepravilnosti opozarjamo, po drugi
                  strani se pa nič ne zgodi. Razen – kaj se nam lahko pripeti? Lahko se nam pripeti
                  pred kakšnimi volitvami, in to se je že zgodilo, ali pa nekaj časa po tistem kdo
                  naleti na to, da diskreditirajo, diskvalificirajo in potem rečejo, da ni
                  utemeljenega suma. Seveda se napake za nazaj ne da popraviti. Za moje pojme je
                  nesprejemljivo, da dobimo s strani ministrice za notranje zadeve oziroma
                  Ministrstva za notranje zadeve pisno sporočilo, da je policija dokumentacijo v
                  zvezi s prometno nesrečo, ki pa je vezana na Satex, uničila, postopek pa še ni
                  končan. Ali pa, da napiše, da so preverili navedbo nekoga, ki naj bi bil pri njih
                  zaposlen, in o tem nimajo podatka. Torej, to je groba laž, podatek ... <stage>/ izklop
                  mikrofona/</stage></p>
            </sp>
            <sp xml:id="SDZ5-Redna-25-2011-03-03.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič. <stage>(Ga ni.)</stage> Besedo ima Andrej Magajna. Pripravi naj se
                  Tadej Slapnik.</p>
            </sp>
            <sp xml:id="SDZ5-Redna-25-2011-03-03.sp4">

               <speaker>ANDREJ MAGAJNA:</speaker>

               <p>Lep pozdrav.</p>
               <p>Že dopoldan smo več ali manj govorili sami sebi. Zdaj bodo tudi mediji, zdaj bo pa
                  bolj zanimivo, ker so še mediji, ampak tudi ni kakšnega posebnega zanimanja.</p>
               <p>Poglejte, uporaba posebnih metod in ukrepov je vedno poseg, je sila. Tudi
                  pedagoški ukrepi v šoli so vedno neka oblika prisile, pa če so izvedeni še tako
                  obzirno. Tudi siljenje nekoga v pogovor, nenehno siljene je tudi lahko prisila, še
                  posebej pa, ko imamo opravka z represivnimi organi. Čisto načelno moje stališče.
                  Že pri sestavi vlade se je zgodila napaka, ne napaka, politično nemodra poteza, pa
                  ne bi rad kogarkoli diskreditiral, oba ministra – ministrica, minister – sta zelo
                  sposobna. Problem pa je, ker pripadata isti politični grupaciji. Pa ne grupaciji,
                  saj koalicija je iz iste politične grupacije. Mislim na ministra za pravosodje in
                  ministrico za notranje zadeve, ki pripadata isti stranki. Direktor Sove sicer
                  spada pod ingerenco vlade.</p>
               <p>Poglejte, Slovenija je tako majhna. Ne samo zaradi majhnosti, pa ne gre samo za
                  politične povezave, včasih gre za čisto osebne povezave na osebni ravni –
                  prijatelji. Zato dvomim, da se bo zadeva okoli stavbe preiskovalnega urada kadar
                  koli razrešila. Verjamem, da so protagonisti, ki bi morali to afero rešiti, v
                  zadregi. Nekdo, ki ga preiskuješ, je tvoj osebni prijatelj. To je težka zadeva.
                  Zato ni bilo politično pravilno, da sta oba resorja, ki sta direktno ali posredno
                  represivna organa, tudi v rokah iste stranke, LDS, pa nimam nič proti tej stranki,
                  marsikaj dobrega počne in nisem merodajen, da bi to tu na tem mestu to presojal.
                  Ne samo to, to so prijateljske povezave.</p>
               <p>Tudi v teh represivnih organih se, žal, tudi politično kadruje. In ti primeri –
                  ampak ne v tej vladi, nikakor ne, ves čas, ves čas, vsaka vlada ima to
                  skušnjavo.</p>
               <p>Pa bom rekel, še tisto svetopisemsko za konec, saj poznamo molitev očenaš, piše, o
                  Bog, daj, da ne bom grešil; piše, ne vpelji me v skušnjavo. Te skušnjave so čisto
                  sistemske narave. Sam poznam primer, ki ga bom tudi predložil komisiji čez en
                  mesec – upam –, kar kaže na to, da represivni organi, vsaj pri nas, očitno,
                  uporabljajo te metode ... <stage>/ izklop mikrofona/</stage></p>
            </sp>
            <sp xml:id="SDZ5-Redna-25-2011-03-03.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Žal je čas pretekel.</p>
               <p>Besedo ima Tadej Slapnik, pripravi naj se Melita Župevc.</p>
            </sp>
            <sp xml:id="SDZ5-Redna-25-2011-03-03.sp6">

               <speaker>TADEJ SLAPNIK:</speaker>

               <p>Hvala lepa, predsednik, za besedo.</p>
               <p>Parlamentarni nadzor je najpomembnejša oblika demokratičnega nadzora in usmerjanja
                  dela nosilcev obveščevalne in varnostne dejavnosti. Upoštevati je namreč treba, da
                  imajo te službe z zakonom pomembna pooblastila, s katerimi posegajo v z ustavo in
                  drugimi zakoni zagotovljene in varovane temeljne človekove pravice in svoboščine.
                  Varnostno in obveščevalno dejavnost, ki je predmet nadzora, opravlja policija v
                  skladu z Zakonom o policiji, Obveščevalno varnostna služba Ministrstva za obrambo
                  po Zakonu o obrambi in Slovenska obveščevalno-varnostna agencija po Zakonu o
                  Slovenski obveščevalno-varnostni agenciji.</p>
               <p>V Poslanski skupini Zares – nova politika bi radi opozorili,da sta predmet in
                  obseg parlamentarnega nadzora nad delom obveščevalnih in varnostih služb
                  definirana z vidika zagotavljanja spoštovanja človekovih pravic, temeljnih
                  svoboščin in uporabe finančnih sredstev, ki jih varnostni in obveščevalni organi
                  potrebujejo za svoje delovanje. Predmet nadzora varnostnih služb ni njihova
                  celotna dejavnost, ampak le tisti del, v okviru katerega se uporabljajo ukrepi, s
                  katerimi se bistveno posega v posameznikovo zasebnost in njegove pravice,
                  prizadeta oseba pa o teh ukrepih v času njihovega izvajanja ni seznanjena. Tudi če
                  so ukrepi odrejeni s sodno odločbo, sodni nadzor namreč ni celovit.</p>
               <p>V Zares trdimo, da mora biti omenjenim temeljnim ciljem parlamentarnega nadzora
                  posledično podrejeno tudi izvajanje parlamentarnega nadzora, ki ga opravlja
                  Komisija za nadzor obveščevalnih in varnostnih služb.</p>
               <p>Kar se tiče ugotovitev iz poročila o delu komisije za leto 2009, se nam zdijo
                  le-ta alarmantna. Komisija, ki jo vodi poslanec SDS Zvonko Černač, je namreč na
                  svojih sejah predvsem po neutemeljenih insinuacijah slednjega – pri tem velja
                  opozoriti, da ima opozicija večino članov komisije –, ugotovila, da naj bi bila
                  policija generalno zlorabljena v politične namene. Poleg tega pa v končnih
                  ugotovitvah komisije kar mrgoli namigovanj brez kakršnekoli materialne podlage
                  oziroma ugotovitev, ki bi temeljile na opravljenem nadzoru. Večina članov komisije
                  oziroma njen predsednik se pri tem sklicuje na občutja dela politike oziroma
                  političnih strank. Pri tem mislim na obvestilo o domnevno podtaknjeni bombi, ki
                  naj bi ga policija po mnenju dela politike izrabila za preiskave v eni od
                  poslanskih skupin Državnega zbora. V Zares smo prepričani, da če želimo, da bi
                  bilo poročilo verodostojno, to ne more temeljiti na občutjih in domišljiji
                  nekaterih njenih članov. Zdi se nam tudi alarmantno, da se poleg omenjenega tudi
                  nekatera druga tendenciozna stališča in ugotovitve podana, vsaj po našem mnenju,
                  brez realne osnove oziroma ne temeljijo na realnih dejstvih. Del članov komisije,
                  tukaj bi zopet najbolj izpostavil prav odgovornost predsednika komisije, je namreč
                  v poročilo parlamentarne komisije vključil trditve o neobjektivnosti nadzorovalnih
                  služb in nezakonitostih pri uporabi prikritih preiskovalnih ukrepov, o uporabi
                  omenjenih ukrepov za politične diskreditacije, o usmerjanju kazenskega pregona
                  proti političnim konkurentom z namenom njihovega zastraševanja ter sploh o
                  politizaciji policije ter očitnega političnega kadrovanja v policiji. Po našem
                  mnenju te ugotovitve na zdržijo resne presoje in predstavljajo politični konstrukt
                  nekaterih članov komisije oziroma njenega predsednika, ki se že cel čas vodenja
                  komisije brez uspeha prizadeva dokazati očitke policiji, da opravlja svoje delo na
                  podlagi političnih navodil.</p>
               <p>V Zaresu zaradi navedenih razlogov poročilo komisije ne uživa podpore. Prepričani
                  smo, da gre za neutemeljena in manipulativna stališča in ugotovitve. V Zaresu
                  želimo opozoriti, da predsednik komisije izvaja političen pritisk na policijo. Že
                  vseskozi od nastopa mandata želi s poskusi oviranja policije in z napadi na
                  generalnega direktorja policije ter ministrico za notranje zadeve dokazati, da v
                  Sloveniji ni več nadzora policije oziroma da ima nadzor politična stranka in da se
                  policija zlorablja v politične namene. Žalosti nas, da s takšnim ravnanjem postaja
                  največja ovira neodvisnemu in profesionalnemu delu policije in da s takim in
                  podobnimi manevri ruši zaupanje v organe pregona, kar lahko vodi v razgradnjo
                  postulatov pravne države. Menimo, da Zvonko Černač s takimi nastopi in podtikanji,
                  zgrajenimi na nizu manipulacij, nenehno dokazuje, da ni vreden mesta predsednika
                  omenjene komisije. V Zaresu ocenjujemo, da je Zvonko Černač do sedaj najbolj
                  kontroverzen in najbolj ekscesen predsednik Komisije za nadzor obveščevalnih in
                  varnostnih služb. Slednjo oceno podajamo tudi na podlagi dejstva, da sta kar dva
                  poslanca poslanske skupine Zares - nova politika v preteklosti, gospod Terčon in
                  gospod Gantar, vodila to komisijo, in to v času vlade, ki jo je vodila danes
                  največja opozicijska stranka SDS.</p>
               <p>Komisija oziroma predsednik komisije Zvonko Černač je s podtikanji, zgrajenimi na
                  nizu manipulacij, uspel vzpostaviti dvom v zakonitost delovanja policije. V Zares
                  nas ne zanima politični boj SDS zoper eno od koalicijskih strank, prepričani pa
                  smo, da je nedopustno, da je gospod Zvonko Černač kot predsednik komisije zlorabil
                  svojo funkcijo za politične namene in s tem diskreditiral parlamentarni nadzor kot
                  najpomembnejšo obliko demokratičnega nadzora. V javnosti kroži po njegovi zaslugi
                  že tako ali tako veliko neutemeljenih insinuacij, ki znižujejo integriteto in
                  zaupanje v državne organe. Zvonko Černač svoje funkcije predsednika komisije ni
                  zlorabil prvič. To je storil že pri poročilu o delu komisije v letu 2008, da ne
                  omenjam njegove vloge pri obravnavi problematike izročanja gradiv iz nekdanje
                  Službe državne varnosti Arhivu Republike Slovenije in dostop do gradiv nekdanje
                  SDV, ki ga hrani oziroma ga je hranila Sova. Ker je dopustil sklic dveh nujnih sej
                  komisije, ki so jih zahtevale poslanske skupine SDS, SLS in SNS, to je 10.
                  januarja in 25. januarja tega leta, medtem ko je pa našo zahtevo za nujno sejo kot
                  predsednik v nasprotju s poslovnikom prezrl in očitno zavestno kršil ter zlorabil
                  svojo funkcijo predsednika. Priznati moramo, da nad ravnanjem gospoda Černača niti
                  nismo več začudeni. Kršitev poslovnika in zlorab funkcije predsednika si je
                  privoščil že namreč toliko, da jih niti več ne štejemo. Kot kaže, njegovo
                  pojmovanje Slovenije kot demokratične in pravne države, Ustave, Zakona o poslancih
                  ter Poslovnika Državnega zbora pri opravljanju svoje funkcije ni vezano nič od
                  prej naštetega, ko gre za interese njegove politične stranke SDS in predsednika
                  Ivana Janeza Janše.</p>
               <p>V Zaresu si postavljamo vprašanje, ali je gospod Černač res primeren za vodenje te
                  komisije, saj je celo gospod Jerovšek v mandatu 2000–2004 kot predsednik te
                  komisije iz vrst SDS le-to vodil bistveno bolj zgledno. Zato bomo v Zaresu
                  razmislili o tem, kako dopolniti veljavni Zakon o parlamentarnem nadzoru nad
                  obveščevalnimi in varnostnimi službami, da bi tovrstne zlorabe instituta nadzora
                  in delo komisije v prihodnosti onemogočili.</p>
            </sp>
            <sp xml:id="SDZ5-Redna-25-2011-03-03.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Proceduralni predlog, gospod Jerovšek. Ga morate nasloviti predsedniku Državnega
                  zbora.</p>
            </sp>
            <sp xml:id="SDZ5-Redna-25-2011-03-03.sp8">

               <speaker>JOŽEF JEROVŠEK:</speaker>

               <p>Hvala lepa, gospod predsednik.</p>
               <p>Pričujoči nastop poslanca Slapnika je bil pripravljen, napisan od zunaj, pamflet
                  ...</p>
            </sp>
            <sp xml:id="SDZ5-Redna-25-2011-03-03.sp9">

               <speaker>PREDSEDNIK DR. PAVEL GANTAR:</speaker>

               <p>Proceduralni predlog, gospod Jerovšek.</p>
            </sp>
            <sp xml:id="SDZ5-Redna-25-2011-03-03.sp10">

               <speaker>JOŽEF JEROVŠEK:</speaker>

               <p>Ja, bom dal proceduralni, dovolite, da ga obrazložim.</p>
            </sp>
            <sp xml:id="SDZ5-Redna-25-2011-03-03.sp11">

               <speaker>PREDSEDNIK DR. PAVEL GANTAR:</speaker>

               <p>Ker ostane vsebinska razprava, do katere imate pravico, ampak ne v okviru
                  proceduralnega predloga.</p>
            </sp>
            <sp xml:id="SDZ5-Redna-25-2011-03-03.sp12">

               <speaker>JOŽEF JEROVŠEK:</speaker>

               <p>Treba je reagirati na konkreten nastop ...</p>
            </sp>
            <sp xml:id="SDZ5-Redna-25-2011-03-03.sp13">

               <speaker>PREDSEDNIK DR. PAVEL GANTAR:</speaker>

               <p>Ne, ne morete, lahko z repliko ne s proceduralnim predlogom.</p>
            </sp>
            <sp xml:id="SDZ5-Redna-25-2011-03-03.sp14">

               <speaker>JOŽEF JEROVŠEK:</speaker>

               <p>Bom proceduralni predlog podal. Prosim, da ne kratite demokracije v Državnem
                  zboru. To je na pamflet, ki ni bil razprava. In gospod predsednik, čeprav gre za
                  poslanca iz vaše stranke, ki pa je očitno pri tem nastopu bil voden, bi ga morali
                  opozoriti in opomniti, da kaj takšnega ni dovoljeno, kajti to je bil nastop, s
                  katerim se skuša predsednika komisije, ki izjemno korektno deluje, diskreditirati
                  pred javnostjo.</p>
               <p>Zato prosim, opomnite poslanca Slapnika, da je kršil poslovnik. Hvala.</p>
            </sp>
            <sp xml:id="SDZ5-Redna-25-2011-03-03.sp15">

               <speaker>PREDSEDNIK DR. PAVEL GANTAR:</speaker>

               <p>Sem dojel vaš proceduralni predlog. Tega ne bom storil. Gospod Slapnik je povedal
                  mnenje takšno, kot je povedal. Žaljivih besed, kot sem pozorno poslušal, ni
                  uporabljal. Vsekakor pa imajo vsi, ki so bili navedeni v njegovem govoru, možnost
                  in dovolj časa, da na te zadeve argumentirano odgovorijo, če so nedomišljene in
                  lažne še toliko bolj.</p>
               <p>Besedo ima Zvonko Černač kot predlagatelj.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp16">

               <speaker>ZVONKO ČERNAČ:</speaker>

               <p>Gospod Slapnik je član Komisije za nadzor obveščevalnih in varnostnih služb. V
                  letu 2009 to še ni bil, mi obravnavamo poročilo za leto 2009, takrat je bil član s
                  strani Zaresa gospod Kek –, pardon, gospod Vajgl, ampak ne celo leto 2009.</p>
               <p>Pričakoval sem še en finale v tem nastopu: formalno oblikovan predlog za mojo
                  razrešitev oziroma lustracijo, tako kot ste ga naredili v preiskovalni komisiji v
                  tako imenovani zadevi Patria. To je zdaj ta nova politika, ki zaudarja po starih
                  udbovskih prijemih, takšno pač je stanje duha v tem parlamentu.</p>
               <p>Govora je bilo o zlorabah instituta parlamentarnega nadzora, o podtikanjih,
                  manipulacijah, o zlorabi poročila za leto 2008 in tako naprej, ne da bi bile z eno
                  navedbo te navedbe utemeljene. Z eno navedbo. To je nivo anonimk. Pozitivno je
                  samo, da se tokrat avtor legitimira, to je dobro, kajti to je en korak naprej. V
                  takšnem primeru se mu lahko pogleda v oči in se mu odgovori, v primeru klevet, ki
                  prihajajo v takšnih ali drugačnih anonimkah in ki so odnesle že marsikaterega
                  vidnega predstavnika te države, ki je dobro opravljal svoje delo, nazadnje bivšega
                  direktorja Sove, to ni mogoče.</p>
               <p>Torej, v poročilu nikjer ne piše, da je bila policija generalno zlorabljena v
                  politične namene. Nikjer. To si je gospod Slapnik izmisli. Zelo jasno je zapisano,
                  da posamezni primeri, in jaz sem jih tudi na zaprtem delu povedal, kažejo na to,
                  da obstaja možnost zlorabe v politične namene in da se je v enem konkretnem
                  primeru preiskava odvila v smer politične diskvalifikacije. Tudi je povedal zakaj,
                  utemeljil in tega ne bom še enkrat ponavljal. Večina ljudi tako v policiji kot v
                  Sovi in OVS-u je strokovnih in delujejo dobro. Narobe je, če jih bo odnos politike
                  do njihovega dela okužil z drugačnim načinom delovanja in na to opozarja to
                  poročilo. Temu se je treba izogniti. Pričakoval bi, da član komisije razume, kaj
                  je namen takšnega poročila in zakaj opozarjamo na te nevarnosti in kaj želimo s
                  temi opozorili doseči.</p>
               <p>Glede zavrnitve sklica nujne seje sem jaz to zavrnitev zelo jasno, argumentirano,
                  pisno, utemeljeno s pravnimi podlagami pojasnil in vam poslal, zato zelo dobro
                  veste, zakaj ta seja ni bila sklicana. Če menite, da bi jo bilo treba sklicati,
                  potem je to materija, glede na tisto, kar ste v tej zahtevi napisali, za drugo
                  komisijo, ki se ji reče komisija za kulturo in tako naprej, ki jo vodi ena izmed
                  vaših predstavnic. Toliko lažje bi na tej komisiji dosegli tisto, kar ste se
                  namenili doseči in kar je daleč od namena, s katerim naj bi se parlamentarna
                  nadzorna komisija ukvarjala.</p>
            </sp>
            <sp xml:id="SDZ5-Redna-25-2011-03-03.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Melita Župevc, pripravi naj se Darja Lavtižar Bebler.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp18">

               <speaker>MELITA ŽUPEVC:</speaker>

               <p>Hvala lepa za besedo, gospod predsednik.</p>
               <p>Moram reči, da mi je gospod Slapnik dal zelo dobra izhodišča, gospod Jerovšek pa
                  je po svoji stari navadi lepo povedal, da gre za zaroto, ki je prišla od zunaj.
                  Predlagam, da uvedemo kakšno parlamentarno preiskovalno komisijo, kjer bomo
                  odkrili pisca, ki je gospodu Slapniku napisal današnji govor. Ker mislim, da to,
                  kar je danes povedal, je pa popolnoma nevzdržno. Za predsednika pa predlagam
                  gospoda Jožefa Jerovška.</p>
               <p>Mislim, da je treba poročilo, ki je danes pred nami, in tudi predlog sklepov in
                  priporočil zavrniti ravno zaradi tega, kar so že pred menoj povedali moji kolegi;
                  ker ne temelji na dejstvih, ampak temelji na nekih pavšalnih sodbah, obtožbah, ki
                  smo jih vajeni. Osredotočila se bom na drugo priporočilo oziroma sklep, ki pravi,
                  da zaradi političnega kadrovanja v nadzorovanih službah, stalnih sporov vladajoče
                  koalicije z vrhom tožilstva, vse to krepi občutek politizacije navedenih služb v
                  javnosti in predstavlja oviro krepitvi zaupanja v vzpostavitev pravne države. Kdo
                  govori o tem?! Kdo govori o diskreditaciji?! O politični diskvalifikaciji?! Kdo to
                  govori?! To govorijo tisti, ki ne znajo zlagati dokumentov, to govorijo tisti. In
                  ravno zaradi tega se je treba vprašati, in to vemo, izpod katerega peresa so
                  prišli ti sklepi. Ti sklepi so prišli izpod peresa ravno tistih ljudi, ki ne znajo
                  zlagati dokumentov, zato so ti ljudje, ki pripravljajo takšne sklepe in takšna
                  poročila, neverodostojni in neverodostojna so tudi ta poročila. Težko govori o
                  varovanju pravne države in o krepitvi zaupanja v institucije in pravno državo
                  tisti, ki do te pravne države in do njenih institucij nima popolnoma nobenega
                  spoštovanja. Nobenega. In to ste pred kratkim dokazali in to potrjujete vsak dan.
                  Kratka bom, ker bo kolega Kumer, ki je član te komisije, več povedal o tem.</p>
               <p>Kar pa se tiče zlorab predsednikov nadzornih komisij, in tudi drugih, je
                  simptomatično nekaj. V Državnem zboru veljajo zakoni in velja poslovnik. In med
                  določenimi predsedniki se je razpaslo, da presojajo po svoji lastni presoji, po
                  svojem lastnem občutku, ali bodo določeno sejo sklicali ali ne. Odvisno od tega,
                  ali jim to ustreza. Še bolj simptomatično in smešno pa je nekaj drugega, da potem
                  njihov vodja poslanske skupine na kolegijih predsednika Državnega zbora toži in
                  joče, kako da so ti isti predsedniki, ki zavestno kršijo poslovnik, ki zavestno
                  kršijo zakon, neka tarča, kako so žrtve. In torej tisti predsedniki, kot je dobro
                  povedal zadnjič predsednik Državnega zbora, moram reči, da ta izjava je pa res
                  povedala vse, se potem zatekajo pod krilo vodje poslanske skupine gospoda Jožeta
                  Tanka. To je smešno in obžalovanja vredno.</p>
               <p>Kot rečeno, to poročilo, ti sklepi in ta priporočila si ne zaslužijo podpore, zato
                  ker ne temeljijo na realnih dejstvih, temveč na nekih zarotah, nekih pavšalnih
                  obtožbah, ki smo jih vajeni. Ko bo to verodostojno poročilo, si bo zaslužilo tudi
                  podporo. Prej pa moje podpore ne bo dobilo. Hvala lepa.</p>
            </sp>
            <sp xml:id="SDZ5-Redna-25-2011-03-03.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zvonko Černač kot predlagatelj.</p>
            </sp>
            <sp xml:id="SDZ5-Redna-25-2011-03-03.sp20">

               <speaker>ZVONKO ČERNAČ:</speaker>

               <p>Ta tekst "politično kadrovanje v nadzorovanih službah, stalni spori vladajoče
                  politike z vrhom tožilstva" je treba brati v obdobju, v katerem se je to dejansko
                  dogajalo. Gre za poročilo leta 2009. Spomnite se, zakon je bil spremenjen zato, da
                  se je lahko generalnega direktorja policije imenovalo mimo javnega razpisa. Stalni
                  spori z generalno državno tožilko so bili v tistem letu, dobro veste, stalnica,
                  ker se je pripravljal teren, da bi jo na nek način lahko lustrirali oziroma
                  zamenjali. Celotna struktura, vrh ekipe na Ministrstvu za notranje zadeve je bil
                  zamenjan in kooptiran iz prave politične opcije. V posameznih direktoratih na tem
                  ministrstvu imate ljudi, ki so sedeli v Državnem zboru oziroma so sedeli kot
                  svetovalci po poslanskih skupinah posamezne politične stranke. Posamezni primeri
                  ukrepov, ki so bili uporabljeni potem proti posameznikom, ko se nek preiskovalni
                  ukrep, ki se ga v primeru, ko gre za neko hitro odkrivanje sumov kaznivih dejanj,
                  uporabi po letu in pol, po tistem, ko je bila neka aktivnost zaznana na nekem
                  računalniku, po letu in pol se naredi hišna preiskava; vse to je krepilo ta
                  občutek, o katerem govorimo, da so te službe v določenem delu tudi politizirane.
                  In temu se je treba izogniti.</p>
            </sp>
            <sp xml:id="SDZ5-Redna-25-2011-03-03.sp21">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Darja Lavtižar Bebler, pripravi naj se Franci Kek – ne bo
                  razpravljal. Pripravi naj se gospod Jožef Jerovšek.</p>
               <p>Izvolite, gospa Darja Lavtižar.</p>
            </sp>
            <sp xml:id="SDZ5-Redna-25-2011-03-03.sp22">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsedujoči.</p>
               <p>Torej, ravno to, kar je bilo ravnokar rečeno, me prepričuje v tem, da vse to, kar
                  je bilo že doslej v današnji razpravi izrečeno kritičnega na račun predlaganih
                  stališč in sklepov, drži. Namreč, do sedaj nisem vedela, da je pristojnost te
                  komisije za nadzor varnostno-obveščevalnih služb tudi ta, da ocenjuje, ali je nek
                  zakon, ki ga je Državni zbor sprejel, primeren ali ne. Torej, mislim, da je
                  predlagatelj sam odgovoril na vprašanje, ki je bilo zastavljeno.</p>
               <p>Tudi sama sem nezadovoljna s tem, da z velikim časovnim zamikom obravnavamo to
                  poročilo, da so zaradi tega nekatere stvari tudi nekoliko zbledele in dejansko se
                  pojavljajo novi problemi, s katerimi bi se morali ukvarjati v smislu
                  parlamentarnega nadzora nad delovanjem varnostno-obveščevalnih služb oziroma
                  parlamentarnega nadzora nad varnostnimi razmerami, če poenostavim.</p>
               <p>Sicer pa, kar zadeva poročilo in gradivo, ki ga danes obravnavamo in sprejemamo,
                  meni ni jasno, ali je mogoče po vsem tem šteti poročilo za verodostojno, saj
                  vsebuje tudi neke komentarje, ki se ne ukvarjajo toliko s tem, ali so
                  varnostno-obveščevalne službe v zadostni meri učinkovite, ali dosledno delujejo
                  zakonito, pač pa so dejansko ocene in komentarji v prvi vrsti usmerjeni k
                  političnim kvalifikacijam in k diskvalifikaciji političnih nasprotnikov. To je
                  črno na belem. In v tem primeru ima v tej komisiji, seveda, večino opozicija in
                  temu primerne so potem tudi metode, ki so konkretno tukaj uporabljene. V zadnjem
                  času smo te metode imeli priložnost srečevati prav v velikem obilju, pravzaprav v
                  izobilju. Te iste metode so uporabljene seveda tudi pri stališčih in sklepih, ki
                  jih sedaj obravnavamo na javni seji. To pa nas mora skrbeti.</p>
               <p>Moram reči, da je še posebej zaskrbljujoče vse, kar je kot problematično v svoji
                  razpravi navedel poslanski kolega Slapnik. To je zaskrbljujoče. Da pa mu verjamem,
                  pa izhaja tudi iz moje dosedanje izkušnje kot članice neke preiskovalne komisije
                  za izbrisane, kot pravimo za izbrisane v tem parlamentu, ki ji ravno tako
                  predseduje poslanec iz SDS-a, iz opozicije, kjer je docela nekorektno in
                  neprimerno zlorabil svojo funkcijo predsedujočega in sploh ni spoštoval nekih
                  osnovnih manir, ki morajo biti uporabljene pri delovanju neke preiskovalne ali pa
                  nadzorne komisije v tem parlamentu, zato tudi sama ne bom podprla ne teh
                  predlaganih stališč ne sklepov. Hvala lepa.</p>
            </sp>
            <sp xml:id="SDZ5-Redna-25-2011-03-03.sp23">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jožef Jerovšek. Pripravi naj se Zmago Jelinčič Plemeniti, za
                  njim mag. Borut Sajovic, Vito Rožej in dr. Pavel Gantar.</p>
               <p>Gospod Jerovšek, izvolite.</p>
            </sp>
            <sp xml:id="SDZ5-Redna-25-2011-03-03.sp24">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Najprej glede blodenj kolegice Melite Župevc in njenih predlogov o preiskovalni
                  komisiji – sicer seveda pod narekovaji. Moram reči, da se zahvaljujem za tako
                  pozornost njenega kadrovanja, kajti kaj bi pa politično pošteni, korektni ljudje
                  rekli, če bi ona mene predlagala, s tem bi me hotela diskreditirati.</p>
               <p>Pred seboj pa imamo stališča in zaključke Komisije za nadzor obveščevalnih in
                  varnostnih služb v letu 2009. Za leto 2009, to je prvem operativnem letu sedanje
                  vladne koalicije in sedanje vlade, je to poročilo zelo indikativno. Moram reči, da
                  je pripravljeno izjemno korektno, da se je spraševalo, opredeljevalo do pravih
                  vprašanj: ali so obveščevalne službe pod nadzorom ali pa so prisotni poskusi
                  politične zlorabe teh služb. Moram reči, da je vsem jasno, da so obveščevalne
                  službe v tem času dobile nova navodila in da smo v tem času zaznali premik,
                  ponovni premik bom rekel, v bolj politično nadzorovane službe z navodili, ki
                  presegajo pristojnosti in lahko smo razbrali politično zlorabo teh služb.</p>
               <p>Sedanja oblast ima seveda možnosti, potencial, da v teh službah te manevre, te
                  premike in te pritiske tudi operacionalizira. Zakaj? Zato, ker ima veliko
                  tradicijo iz prejšnjega sistema. Navedel vam bom dva primera, ki sta pravzaprav
                  indikativna. Iz tega poročila je pravzaprav nekje razbrati, da so direktorja
                  službe, gospoda Rupnika, pravzaprav zamenjale anonimke. Čeprav se v javnosti ni
                  pojavil niti en problematičen primer njegovega delovanja, pa je bil zamenjan. In
                  kot je bilo že rečeno, anonimke so bile zgolj v času njegovega delovanja ali pa še
                  prej, tudi v času prejšnje vlade, na račun delovanja Sove. Kakor hitro je sedanja
                  oblast "sanirala stanje", če rečem v narekovajih, anonimk ni več. Torej, anonimke
                  so prihajale od znotraj Sove in drugih obveščevalnih služb. Čeprav se delavci
                  Sove, če bi bili primeri nezakonitosti, lahko obrnejo direktno na komisijo, to
                  piše v zakonu, za zaščito njihove identitete, da ne morejo imeti posledic. Torej,
                  anonimke je pisal totalitarno usmerjeni del obveščevalnih služb in jih je
                  posredoval včasih tudi preko političnih funkcionarjev.</p>
               <p>Ko sem bil v letu 2008 neko obdobje član te komisije, nekaj mesecev, smo šli na
                  obisk Sove. Šele na tistem obisku sem spoznal, kaj se pravi imeti, nekdaj ...– če
                  ima nek poslanec neposredno zvezo z notranjim stanjem, dnevno povezavo z notranjim
                  dogajanjem v Sovi. Kolega Kumer je tam rekel, ko smo prišli tja, da naj dajo
                  videoposnetek – mi smo bili v sredo tam –, kdo je šel čez vhod v nedeljo ob
                  enajstih. Torej je imel vse natančne operativne podatke iz Sove. Takrat sem se
                  zavedal, kako odlično pozna notranji ustroj in kako direktno komunikacijo ima. In
                  seveda, na podlagi tega mi je bilo popolnoma jasno, da je Sova politično
                  prestreljena in da je bilo iluzorno od prejšnje vlade, da bi lahko že v tistem
                  mandatu ustvarila politično neodvisno institucijo, se pravi obveščevalno službo.
                  Seveda, ob mandatu lastne vlade so ti procesi dobili zamah. Šlo je naprej in žal
                  nam tudi današnje dogajanje ob obravnavi poročila kaže na to. Vlada je naročila
                  direktorjem obveščevalnih služb, da so prvič, odkar obravnavamo ta poročila,
                  ignorirali parlament. Nikogar ni tukaj. Nikogar od ministrov, ki so pravzaprav
                  posredno povezani. Predsednik Vlade, ki je direktno nadrejen Sovi, ni dal
                  političnega signala, da se na tak način ne sme ignorirati Državni zbor. In v tem
                  je pri državljanih lahko prisoten izjemen strah. Sova se je odtrgala in
                  obveščevalne službe so se odtrgale od političnega nadzora. Ga ne priznavajo s tem
                  simbolnim dejanjem. Vprašanje je, kakšna navodila imajo. Pred nedavnim smo videli,
                  kakšen silen strah sedanjo oblast preveva, da bi se tiste stvari, ki so bile v
                  nasprotju s človekovimi pravicami ali pa s pozitivno zakonodajo, tudi razkrile. Da
                  gre za izjemno preštudirano politiko sedanjih oblasti, nam pričajo tudi dogajanja
                  v parlamentu. Brez posledic, brez protestov se lahko zgodi, da uradni tiskovni
                  predstavnik predsednika Vlade nekega demokratičnega izvoljenega poslanca v
                  Državnem zboru opsuje za Goebbelsa in ga primerja z Goebbelsom. Prav tako vodja
                  poslanske skupine največje stranke drugega poslanca opozicije imenuje "represivno
                  izšolani Džugašvili", se pravi Stalin, ubijalec. V zvezi s tem sem zaprosil
                  predsednika Državnega zbora za stališča, mi je obljubil, pa mi ni odgovoril. Še
                  manj preseneča ta zasuk v represivnost tega sistema, v zlorabo, ki jo slutimo, če
                  poslanec vodilne stranke odkrito reklamira slogan Mussolinija in fašizma kot
                  metodo dela njegove stranke. Gospod Juri je to izjavil, seveda. In v takih
                  okoliščinah seveda obravnavamo tudi to poročilo in zaradi takšnih okoliščin nas
                  lahko ne preseneča žolčnost, pamfletnost nastopov vladnih poslancev,
                  diskreditacija predsednika komisije. Kajti nadzora nad obveščevalnimi službami si
                  v času svojega vladanja ne želite in boste vse naredili, da ga preprečite, da bo
                  to šele karikatura, krinka za zlorabe. Poslanci moramo biti zelo zaskrbljeni nad
                  tem, kar se dogaja.</p>
               <p>V teh stališčih hkrati dodatno piše, da gospodarski kriminal ni deležen primerne
                  pozornosti in primernega ukrepanja s strani obveščevalnih služb. Na to smo
                  opozarjali takrat, ko sem bil sam predsednik te komisije, obljubljalo se je ves
                  čas, da se bo izboljšalo, dejansko smo priča v tem letu 2009 in v nadaljevanju –
                  selektivni pristop. Nekateri direktorji, ki poslujejo preko Cipra, Liechtensteina
                  in tja pošiljajo ogromne vsote denarja za pranje denarja, ki pade potem v privatne
                  žepe, in to iz državnih podjetij, niso predmet dela obveščevalnih služb, čeprav za
                  to imajo pristojnost. Državne službe nikakor ne morejo razjasniti, kako se sinovi
                  nekaterih direktorjev pojavljajo pri teh transakcijah preko Cipra, z zemljišči v
                  Ljubljani trgujejo. Seveda, ker gre za sinove, podjetnike iz uglednih družin! To
                  kvečjemu izvemo od nekaterih novinarjev. Službe, ki jih pa imamo za zaščito, tudi
                  njihova naloga je zaščita premoženja države, zaščita pred izdajo države, kajti to,
                  kar se je na gospodarskem področju v tej državi zgodilo v teh letih, je izdaja
                  države, gospe in gospodje. Tolikšni milijoni in milijoni in milijarde denarja, ki
                  ste ga transformirali v tujino, na privatne račune – izdaja te države. Sodišča bi,
                  seveda, lahko to obravnavala tudi kot sabotažo zoper državo, kot izdajo države, če
                  bi bila politična volja. Zaradi tega so še kako na mestu stališča, ki so tukaj
                  zapisana in ki so nastala na podlagi korektnega, vestnega dela komisije. Seveda pa
                  je prisotno, to se vidi, politično naročilo, da je to treba zavrniti. Kajti
                  zaščita v tej državi tistih, ki se poslužijo tudi političnih metod, politične
                  zlorabe obveščevalnih služb in ki so posvečeni v tej družbi, ki so predstavniki
                  vrhuške; zaščita teh je več vredna od spoštovanja človekovih pravic, od
                  političnega nadzora obveščevalnih služb skozi parlament.</p>
               <p>Še enkrat poudarjam: tako simbolno zaničevalnega odnosa s strani Vlade do
                  Državnega zbora v 15-ih letih, kar sem tu, nisem doživel. Vlada je sporočila, da
                  lahko službe obveščevalne zlorabljajo človekove pravice, da lahko zlorabljajo
                  službe za nadzor ljudi in ljudi je lahko strah takšnih stališč in takšnega
                  delovanja Vlade. Hvala lepa.</p>
            </sp>
            <sp xml:id="SDZ5-Redna-25-2011-03-03.sp25">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Zmago Jelinčič Plemeniti. Pripravi naj se Vito Rožej in potem
                  dr. Pavel Gantar.</p>
            </sp>
            <sp xml:id="SDZ5-Redna-25-2011-03-03.sp26">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Letošnje poročilo oziroma poročilo za leto 2009 se bistveno razlikuje od prejšnjih
                  poročil. Rekel bi, da je dosti bolj temeljito, koncizno in dobro pripravljeno. Res
                  pa je, da se je ugotovilo tudi precej več kršitev na področju naših obveščevalnih
                  in varnostnih služb. Vendar te kršitve se dajo urediti s spoštovanjem določenih
                  zakonskih predpisov, predvsem pa z boljšo izbiro kandidatov oziroma zaposlenih na
                  teh delovnih mestih.</p>
               <p>Če vzamem za primer Sovo, je tam kar nekaj ljudi, ki namesto da bi jim bilo
                  prvenstveno varovati slovensko državo, jim je prvenstveno iskati napake v
                  opoziciji in še posebej pri enem od opozicijskih predsednikov strank. V tem
                  primeru ne mislim sebe, v tem primeru sem jaz šele na drugem mestu, ko me nekateri
                  hočejo obravnavati, iščejo, brskajo in pravzaprav s tem kršijo zakon. Dostikrat
                  tudi ti ljudje na opozorila s terena ne reagirajo in dostikrat se enostavno
                  umaknjeno nazaj, da ne bi ogrozili, kot pravijo, lastne integritete. Gre za
                  primer, tako so mi prišli ljudje povedat, za primer raznih variant z Jesenic v
                  vahabitski skupnosti, kjer bi po mojem mnenju morale naše službe reagirati,
                  poiskati in raziskati zadeve. Ampak to ni moje delo, da se spuščam v to. Gospa
                  Kresalova je naredila to, da sem moral oditi iz te komisije, in zato lahko na to
                  samo od daleč in bolj površno opozarjam.</p>
               <p>Zloraba obveščevalnih in varnostnih služb v privatne, v politične namene pa se še
                  kar nadaljuje. Prisluškovanja so še vedno, tečejo – upam, da ne bo več kakšnih
                  takšnih nezakonitih odvzemov svobode, kot je bilo to pri meni pod komando
                  Ministrstva za notranje zadeve, da ne bodo več izvajali oziroma hoteli izvajati
                  nočnih preiskav s specialnimi enotami. Tukaj se moram še enkrat zahvaliti treznim
                  glavam določenih policistov, ki niso sledili navodilom in niso izvedli preiskave
                  pri meni doma ponoči z reflektorji, oblečeni v črno, z brzostrelkami, ko bi ob zid
                  porinili eno štiri leta in eno sedem let staro punčko in mojo ženo, medtem ko bi
                  iskali razne dokumente in dokumentacijo v zvezi z afero bulmastifi, kjer me je
                  gospa Kresalova potunkala, češ da sem se hotel nekaj dogovarjati, podkupovati
                  oziroma biti podkupljen, medtem ko je ravno ona bila tista, ki si je najbolj
                  dovolila podkupovati oziroma je izsiljevala premierja in dobila podkupnino s tem,
                  da je dosegla tisto, kar je zahtevala, ko je postavljala pogoje, da če tega ne bo,
                  pa ne bo v koaliciji. Ampak, seveda, to je Slovenija, to ni urejena država, to ni
                  pravna država in pri nas bo treba še marsikaj storiti, da bo država postala
                  pravna.</p>
               <p>Mislim, da je ena od teh nalog, tudi da se bo to vendar izpeljalo v pravi smeri,
                  tudi naloga Komisije za nadzor obveščevalnih in varnostnih služb. Seveda nekatere
                  gospode to boli, da se napake povedo na glas. Vendar, človek se vpraša, zakaj naša
                  obveščevalna služba ali obveščevalne službe ne iščejo in ne raziskujejo ljudi,
                  tudi slovenskih državljanov, ki imajo dvojna državljanstva in ki vlečejo denar v
                  tujino. Vse svetovne obveščevalne službe sledijo toku denarja, še posebej pri
                  državljanih, ki so njihovi državljani in ki imajo še eno tuje državljanstvo. V tem
                  primeru tudi notranje obveščevalne službe ne kršijo nobene zakonodaje, kajti
                  preiskujejo človeka, ki ima tudi tuje državljanstvo. Slovenija bi si lahko zelo
                  opomogla, če bi tiste stotine milijonov evrov, ki so bili ukradeni in izvlečeni v
                  tujino, pripeljali nazaj. Včasih je to Služba državne varnosti počela, danes imamo
                  neke invalidne službe, ki so same sebi namen, ki pa zaposlujejo celo vrsto raznih
                  doktorjev komunikologije, ki še sami ne vedo, kaj ta naziv pravzaprav pomeni.</p>
               <p>Mislim, da bi bilo treba na področju obveščevalnih in varnostnih služb močno
                  prevetriti vse skupaj, sčistiti te službe in jih pripraviti in postaviti na novo.
                  Samo to bi lahko Slovenijo izvleklo iz tega, da se na tem področju ne bi delalo
                  nič drugega, kot sledilo svoje politične nasprotnike. Gospodje pozabljajo, da je
                  obdobje političnega dela Službe državne varnosti minilo. Tega ni več in tega ne
                  sme biti več. Vendar se vračamo v tisto obdobje ob pomoči Ministrstva za notranje
                  in ob pomoči Ministrstva za pravosodje. Mislim, da je skrajni čas, da bodo že
                  enkrat volitve, da se bo to spremenilo. Kajti že samo izhodišče, da ima ista
                  politična stranka, minorna politična stranka, v rokah dva represivna organa, kajti
                  zagotovo Ministrstvo za pravosodje ni nič drugega kot v tem primeru represivni
                  organ oziroma njegov podaljšek. To je nedopustno. Mislim, da bo treba to
                  spremeniti. Predvsem pa v obveščevalne in varnostne službe zaposlovati ljudi, ki
                  so, prvič, Slovenci. Včasih je bila preveritev zelo temeljita in se je pogledalo
                  nazaj in v okolico, danes tega ni več in imamo tudi v teh službah ljudi, ki niso
                  niti Slovenci, sedaj so že slovenski državljani, vendar pa nekateri, bi rekel, da
                  niti nikakor ne razmišljajo v interesu lastne države, ampak v vseh drugih
                  interesih.</p>
               <p>Skratka, dela bo še dosti. Mislim, da je treba poročilo sprejeti ravno zaradi
                  tega, da se na osnovi tega poročila nastavi nadaljnje delo. Hvala lepa.</p>
            </sp>
            <sp xml:id="SDZ5-Redna-25-2011-03-03.sp27">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Vito Rožej ne bo razpravljal. Dr. Pavel Gantar. Pripravi naj se Alojzij
                  Potočnik, za njim Anton Anderlič.</p>
               <p>Gospod Gantar, izvolite.</p>
            </sp>
            <sp xml:id="SDZ5-Redna-25-2011-03-03.sp28">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Seveda določene institucije v tej državi, to vemo, Sova, Obveščevalno varnostna
                  služba Slovenske vojske oziroma ministrstva, kriminalistična policija, posledično
                  tudi operaterji elektronskih komunikacij imajo neko nenavadno in unikatno zakonsko
                  pooblastilo, da lahko v nasprotju s splošno priznanimi normami, načeli posegajo v
                  človekove pravice, zasebnost in dostojanstva posameznika. To jim daje zakon. Zato
                  ker lahko posegajo, imamo tudi parlamentarno komisijo za nadzor
                  varnostno-obveščevalnih služb. Ne samo zato, da bi preverjali, ali prekoračuje
                  svoje pristojnosti, ampak tudi, ali je to poseganje sorazmerno majhno, kar se da
                  omejeno in tako naprej. Tu je pomembna naloga te komisije. Vedno se moramo
                  spraševati, kakšne so meje tega parlamentarnega nadzora. Iz svojih lastnih
                  izkušenj lahko rečem – in mislim, da sedaj ni nič drugače –, da imamo na zakonski
                  ravni kar zgledno ureditev, če lahko primerjam z drugimi državami, da pa to ne
                  pomeni, da smo lahko vedno in povsod kos, lahko bi rekli, nadzoru in preverjanju,
                  ali je vse tako, kot mora biti, ali ni. To hipotezo, da katerikoli komisiji in
                  kateremukoli predsedniku kaj uide, moramo vedno imeti pri sebi, če želimo biti
                  dosledni. Pri tem je pa treba odločno odkloniti te tipe diskurzov, po katerih, ko
                  smo mi na oblasti, so te službe delovale neproblematično in v redu, in ko smo v
                  opoziciji, vedno znova razkrivamo, kako vladajoča koalicija zlorablja te službe.
                  Takšen diskurz je že vnaprej neveljaven, nesmiseln in nepotreben. In okoli tega so
                  ljudje tako pametni, da vedo, da takih zgodb ne bodo kupili.</p>
               <p>Sam se zavzemam za spremembo zakona, za okrepitev strokovnega segmenta v teh
                  komisijah in za to, da se spremeni zakon in tudi drugi akti tako, da bo to
                  poročilo postalo res javno, tako rekoč v 90 % ali 95%. Ne razumem, zakaj zbirno
                  število prisluhov ne bi smelo biti javno. Ne razumem, zakaj marsikatere zadeve,
                  kot so zbirni statistični podatki, ne bi smeli biti javni. Moram reči, da je
                  smiselno, da si za to prizadevamo. Tudi sam menim, da imamo – tudi ko sem bil sam
                  predsednik komisije, se mi je zdelo, da smo preveč ali pa zelo veliko pozornosti
                  namenjali Sovi, mogoče tudi policiji ali operaterjem, zelo premalo, in tega sem se
                  tudi zavedal, pa obveščevalno-varnostni službi Slovenske vojske. Zaradi narave
                  stvari. Imamo pa omejeno količino časa in nekako so nas takrat, saj veste,
                  prisluhi, gor, dol, sem tja, prestrezanje ... Dejansko si nismo pri
                  obveščevalno-varnostni službi dovolj prizadevali. Žal mi je, ker nisem mogel
                  razpravljati na zaprtem delu seje, vendar menim, da je problem razmejitve med
                  prestrezanjem in drugimi oblikami, lahko bi rekli prestrezanjem komunikacij na eni
                  strani in problematiko elektronskega bojevanja, da te razmejitve ni – take, kot bi
                  morala biti; da ne vemo, kaj se na segmentu, ki je ali ni v meglenem območju, ali
                  spada ali ne spada v pristojnost, da te zgodbe ni, da ta zgodba ni zakonsko in s
                  pooblastili komisije zaprta tako, kot bi morala biti. Več o tem, žal v tem
                  trenutku ni mogoče reči.</p>
               <p>K točki, kjer sem, kot se temu reče, poklican oziroma interpeliran v okviru
                  stališč, zaključnih ugotovitev komisije, zaključnih ugotovitev iz poročila na
                  strani 6, točka 8, da komisija ugotavlja oziroma poročilo ugotavlja, da vodstvo
                  Državnega zbora ni dalo odgovorov tedaj, ko je komisija pregledala preiskavo
                  lažnega sporočila o domnevno podtaknjeni bombi v prostorih Državnega zbora. Res
                  je, podatke, ki jih je komisija zahtevala, sem seveda zavrnil. Kaj je komisija
                  zahtevala? To lahko povemo. Komisija je zahtevala število zaposlenih v varnostni
                  službi, ki varuje Državni zbor, in spremembe v zadnjem letu. Kako je zagotovljeno
                  varovanje podatkov v Državnem zboru, kot je snemanje sej, izdelava magnetogramov,
                  druge dokumentacije, kdo ima dostop do različne tajnosti. Zahtevala je – jaz
                  govorim o komisiji kot celoti, domnevam, da del komisije seveda ni bil za to –,
                  kdo so poimensko pooblaščene osebe, ki imajo dostop do take dokumentacije, kakšen
                  je nadzor, da ne prihaja do zlorab, poimenski seznam oseb, ki so se v zadnjem letu
                  na novo zaposlili oziroma razporejeni na delovna mesta v snemalnici,
                  dokumentaciji, oddelku za delo z gradivi in pošto, servisu za pisanje dobesednih
                  zapisov, poimenski seznam oseb, zadolženih za snemanje seje, izdelavo dobesednih
                  zapisov, kdo so osebe, kdo hrani in tako naprej, kolikokrat so v zadnjem letu
                  informacijska pooblaščenka in njeni uradniki vstopali v varovano območje Državnega
                  zbora, poimenski seznam oseb, ki imajo dostop do podatkov v prostoru dokumentacije
                  zaupne narave, kdo izvaja kontrolo, katera varnostna služba vzdržuje alarmne
                  naprave – in še nekaj takih –, ali so narejeni ob uradnih vstopih zaznamki in
                  podobne stvari. Seveda sem takšno poizvedovanje zavrnil tudi na osnovi pravnega
                  mnenja dr. Cerarja, kjer pač jasno pove, da to ni pristojnost Komisije za nadzor
                  obveščevalnih in varnostnih služb, da Državni zbor kot celota in tudi njene
                  varnostne službe oziroma službe, ki to opravljajo, niso predmet nadzorovanja te
                  komisije za nadzor, še manj pa vsi ti osebni podatki, ki jih želi slišati in
                  izvedeti. Tako bi za stvari, če jih želi, tako ali tako morala nasloviti na
                  Ministrstvo za notranje zadeve, ki ima to osnovno varnostno službo.</p>
               <p>Skratka, da ne bom predolg, v zvezi s tem vam lahko povem samo to, da bom zelo
                  jasno preprečil kakršen koli poskus, da bi se Komisija za nadzor obveščevalnih in
                  varnostnih služb – govorim o celotni komisiji, domnevam, da vsi nimajo istega
                  mnenja –, da bi se ta komisija samovoljno, brez kakršnihkoli pravnih podlag
                  spremenila v komisijo za varnostno-obveščevalno službo Državnega zbora, da bi, če
                  smem reči, nadzorovala, ali če želite, da uporabim malo bolj čustveno nabit pojem,
                  vohljala za poslankami, poslanci, uslužbenci Državnega zbora, zbirala osebne
                  podatke in jih urejala. Proti tem bom vedno in to bom, seveda, tudi vedno
                  preprečil. Zato teh podatkov, ki ste jih zaprosili, niste dobili od mene in jih ne
                  boste dobili. Povem vam tudi, da so tako vi, člani in članice, predsedniki in
                  člani komisije seveda pa upravičeni do tistih informacij, ki pripadajo vsakemu
                  poslancu v zvezi z varnostjo v Državnem zboru. Tudi v zvezi z informacijo o tem,
                  kar lahko izvemo in kar nam je posredovala policija v zvezi z domnevno podtaknjeno
                  bombo, o kateri so, mimogrede, razkrili – in tudi mislim, da javno objavili –, da
                  so razkrili storilki lažnega alarma. Mislim, da sta bili celo takšnih let, da so
                  ju morali navesti z inicialkami. Toliko o tem.</p>
               <p>Še enkrat pa bi rad povedal naslednje. Ključno za delovanje te službe in tudi vseh
                  komisij in odborov Državnega zbora je to, da se poslanke in poslanci, ki to
                  vodijo, zavedajo, da se morajo pri tem vodenju nekoliko distancirati od svoje
                  siceršnje poslanske funkcije, svoje politične vloge v parlamentu in svojega
                  siceršnjega, kako bi rekli, političnega kreda, ki ga zastopajo v Državnem zboru.
                  Da morajo delovati v skladu s statutom, s poslovnikom ali pa s posebnimi zakoni,
                  ki jih imajo, zato da omogočijo, da Državni zbor poleg zakonodajne opravi še celo
                  vrsto drugih funkcij, ki jih ima na razpolago. In bojim se in žal mi je, da je
                  prihajalo do tega, da to poročilo vsebuje stavke, ki jih ni mogoče niti dokazati
                  niti ovreči in o katerih bi – to je bilo moje pravilo, ko sem bil predsednik te
                  komisije, to je pravilo znanega filozofa Wittgensteina – "O čemer moram molčati, o
                  tem ne morem govoriti". In vas lepo prosim, da če pravite, da se krepi občutek
                  politizacije, potem mi povejte z nekimi indikatorji, znaki, kje in kako se krepi.
                  Ne občutek. Če bi napisali, da to krepi politizacijo Državnega zbora, bi rekel
                  O.K., politizacijo navedenih služb v javnosti, O.K., dajte podatke, pa bomo
                  dokazali. Da ne preprečuje možnosti njihove dodatne uporabe, saj se v posameznih
                  primerih ne spoštuje načelo sorazmernosti – zopet nimamo ne primerov ne ničesar,
                  nobenih podatkov. Takšno poročilo, takšni sklepi ne morejo biti kredibilni.</p>
               <p>Generalni sum, pravim, dvom te komisije mora biti metodičen: čeprav smo poskušali
                  narediti, kar smo največ mogli, še vedno ne izključujemo, da smo kaj spregledali;
                  še vedno ne izključujemo možnosti, da so oni na drugi strani bolj pametni, bolj
                  tehnično izobraženi, imajo več časa, lahko nas oni hitreje pripeljejo okoli kot mi
                  njih, še vedno tega ne izključujemo, toda ko pišemo poročilo, ko izražamo kot telo
                  Državnega zbora in kot Državni zbor nek sklep, neko priporočilo, moramo to dati v
                  nedvoumni trdilni obliki in ga dokazati. O čemer ne moremo govoriti, o tem moramo
                  molčati. Hvala lepa.</p>
            </sp>
            <sp xml:id="SDZ5-Redna-25-2011-03-03.sp29">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Alojzij Potočnik ne bo razpravljal. Gospod Anton Anderlič? Gospod Černač? V
                  imenu komisije? Izvolite!</p>
               <p>Gospod Jerovšek, ne vem, kaj želite. Ne morete, gospod Jerovšek, vsebinsko
                  replicirati, ker o vsebini bo govoril gospod Černač, če je zadevala komisijo.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-03.sp30">

               <speaker>ZVONKO ČERNAČ:</speaker>

               <p>Jaz sem prej povedal, da sem vesel, da nas je vedno več, ki se zavzemamo za čim
                  večjo javnost tudi na tem področju, in da imam sam ambicijo, da se razmerje
                  količine informacij v okviru teh poročil v prihodnje spremeni v prid čim večji
                  javnosti tega poročila in da so bile v preteklosti težave pri tem. Tudi pri
                  poročilu za leto 2008 ni bilo še čutiti tega duha, da se čim več podatkov
                  posreduje javnosti. Na drugi strani pa čudi: na eni strani zavzemanje za javnost
                  in omejevanje dostopa do nekih informacij, ki so popolnoma, po moji oceni,
                  neproblematične. Zakaj ne bi smeli poslanci ne komisija vedeti, kdo skrbi za
                  varovanje v Državnem zboru, kdo ravna s podatki? Spraševali pa smo te stvari v
                  povezavi z lažno najavo bombe na nedeljo 8. 11. 2009 v teh prostorih. Normalno se
                  mi zdi, da bi – ne komisiji, ampak vsem poslancem –, vodstvo Državnega zbora dalo
                  neko kratko poročilo oziroma informacijo o tem dogodku: zelo faktografsko
                  napisali, kaj se je dogajalo, kje se je to dogajalo in kakšne so bile zaključne
                  ugotovitve oziroma izsledki. To se mi zdi popolnoma normalno in higienično in
                  čisto nič problematično in zaostritev, ki je v tej točki popolnoma nepotrebna.
                  Kaže pa nekako na to, da smo močni v besedah, ko se zavzemamo za javnost in
                  transparentnost, in šibki pri dejanjih, ko je treba to dejansko tudi storiti. Ne
                  samo zakonitost, je bilo rečeno, pomembna je tudi sorazmernost pri uporabi teh
                  ukrepov – drži! In na to smo opozorili. Ni res, da je to pavšalna ocena, da ta
                  sorazmernost ni bila spoštovana. Kar nekaj konkretnih primerov je, in glede na to,
                  da so bili javno obravnavani, lahko tudi tukaj javno povem. Ko je šlo za to krajo
                  orožja v Polhovi jami leta 2009, je bil nek ukrep izveden za izjemno široko
                  območje. Za izjemno široko območje. Prvič, popolnoma po nepotrebnem, drugič pa v
                  nasprotju z določili zakona. V tisti socialni mreži so se znašle komunikacije
                  ljudi, ki nič niso imeli s tem dogodkom. Kljub temu da se je želelo preko tega
                  ukrepa priti do storilcev, ta pot ni bila učinkovita, kot se je izkazalo pozneje.
                  Podoben primer je bil pri preiskavi tako imenovane zgodbe Patria, kjer se je
                  zaradi nesorazmernosti ukrepa v bistvu zmanjšala učinkovitost preiskave. Ni se
                  povečala, zmanjšala se je! Ker če imate nekaj 100 tisoč sockomunikacij, se s tem
                  ne more povečati ... In tudi mi nihče ne bo povedal, da se s tem lahko
                  učinkoviteje razreši potencialne storilce kaznivih dejanj. Vsi ti konkretni
                  primeri – in prej sem omenil poslanca, ki so mu po letu in pol od dogodka, ki se
                  je zgodil z neko neproblematično fotografijo, naredili hišno preiskavo –, govorijo
                  o tem, da ta sorazmernost žal ni spoštovana.</p>
               <p>Glejte, ni parlamentarna komisija, ki jo trenutno vodi Zvone Černač – dokler se ne
                  boste odločili drugače, kot slišim –, tista, ki bi bila problematična. Saj nima
                  nobenih mehanizmov v svojih rokah, nobenih pooblastil! Ta komisija je tista, ki
                  naj bi skozi parlamentarni nadzor na eni strani skušala vzpostavljati neke
                  nadzorne mehanizme, ki bi preprečevali potencialno možnost zlorab, in na drugi
                  strani v javnosti zagotovila občutek tega, da se ti ukrepi, za katere so
                  pooblastila v veljavni zakonodaji, ne uporabljajo preširoko in bog ne daj z nekimi
                  političnimi nameni. In ne boste me prepričali, da pri vseh teh dogodkih, ki smo
                  jih v letu 2009 spremljali in ki jih žal spremljamo še vedno od časa do časa, da
                  ta skušnjava ni bila tako močna, da se to ni izkoristilo. Ne boste me prepričali,
                  pa tudi ljudi, žal, ne. In razumem, da vas to moti. Tukaj ne govorim kot
                  predstavnik neke politične opcije Slovenske demokratske stranke, ampak govorim kot
                  predstavnik Državnega zbora, z vidika zakonodaje, ki to področje ureja, in z
                  vidika zagotavljanja ljudem, ki profesionalno opravljajo ta dela, da bi jih lahko
                  opravljali čim bolj profesionalno in nemoteno in neodvisno od katerekoli politike.
                  In se strinjam, ta vprašanja so pomembna, ne glede, kdo je trenutno na oblasti, in
                  ne glede na to, kdo bo na oblasti v prihodnje.</p>
            </sp>
            <sp xml:id="SDZ5-Redna-25-2011-03-03.sp31">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Anton Anderlič. Pripravi naj se Zvonko Černač, če bo želel
                  govoriti v okviru časa Slovenske demokratske stranke.</p>
               <p>Gospod Anderlič, izvolite.</p>
            </sp>
            <sp xml:id="SDZ5-Redna-25-2011-03-03.sp32">

               <speaker>ANTON ANDERLIČ:</speaker>

               <p>Še enkrat pozdravljeni.</p>
               <p>Ko govorimo o poročilu komisije za nadzor varnostno-obveščevalnih služb, je vedno
                  vprašanje, kako, do katere mere je prav, da povemo javno tisto, kar zanima tako
                  javnost na eni strani, ki jo skrbi, ali ti organi delujejo v skladu z zakoni in
                  skrbijo za tiste stvari, ki se jim reče nacionalna varnostno in podobno, in na
                  kateri točki se to sprevrže v nepotrebno ali celo prepovedano delovanje, ko gre za
                  ogrožanje posameznika in človekovih pravic sploh. Mi imamo dokaj težavno delo.
                  Videli smo dva dokumenta, enega za zaprti del, enega imamo tukaj, in poslušamo
                  člane parlamentarne preiskovalne komisije, ki vodi ta nadzor, ki pa pričajo vsak,
                  recimo temu, po svoje, da ne bom rekel diametralno nasprotno. In ko se
                  opredeljujem sam, ki nisem član te komisije, se moramo zanesti na presojo,
                  kateremu verjeti in kateri so tisti podatki, katera so tista dogajanja, ki so
                  pomembna za obravnavo pri tem poročilu.</p>
               <p>To področje je problematično, odkar obstajajo obveščevalne službe, torej govorim o
                  nadzoru, in ravno v teh dneh se pojavlja v slovenskem prostoru polemika enega od
                  direktorjev obveščevalnih služb od začetka te države, mislim, da se je takrat
                  imenoval VIS, ki je znal s kovčki operirati in nositi papirje ven in prirejati in
                  podobne stvari in jih zaupati samo enemu človeku in ostalim poslancem v tej hiši
                  ne. Potem imam v posameznih obdobjih še vrsto drugih stvari, ki so povezane s to
                  službo, vključno s potresom, ki ga je v tej službi naredil gospod Šinkovec, kot
                  veste, ki je tudi bi direktor Sove in tako naprej. In zdaj se pojavi vprašanje,
                  kaj pa predstavljajo ti dokumenti, ki smo jih danes prebirali oziroma jih imamo na
                  razpolago. Sam se strinjam s tistim delom ugotovitve, ko pravi komisija – ne vem,
                  ali je zdaj to ugotovitev dela komisije ali celotne komisije, kajti tukaj se s
                  pričevanji in z razpravami članov komisije med sabo te stvari razlikujejo –, ko
                  pravite, da še ni zagotovljena celovitost nadzora in da smo še daleč od
                  kakovostnega nadzora. Jaz v to verjamem, ker se vrsto let ukvarjam s temi
                  vprašanji in spremljam, kako vse službe, pa lahko trdim tudi za čas pred to državo
                  kot tudi za kakšno drugo državo, ko se jim pojavi kakšna afera Watergate ali kaj
                  drugega, ko so vpletene razne službe držav, kjer hočejo te službe nekaj zadržati
                  zase in tudi nadzornikom ne povedati, da bi bili lahko informirani, kakšno je
                  stanje in tako naprej. Ampak tukaj je ta večna dilema, kako priti do teh podatkov.
                  Moram reči, da je nemogoče podpreti sklepe in ugotovitve, kajti, če bi pristali na
                  to, da je šlo za primere – razen enega, za katerega bi bilo mogoče trditi, da bi
                  lahko bil tak –, vi trdite tako rekoč, da je šlo za masovni pojav primerov, kjer
                  so se te službe in določeni drugi organi uporabljali za politične namene. Teh
                  dokazil ni, iz tega ven se ne da tega razbrati, če bi pa ta stališča sprejeli, bi
                  pa potrdili, da to res obstaja. Reči moram, da tega ne iz tistega, kar je bilo
                  mogoče prebrati v zaupnem dokumentu – tukaj se popolnoma strinjam. In gospod
                  Černač, vi veste, da ni bilo ene diskusije v takih primerih tudi pri arhivih, kjer
                  se ne bi sam zavzemal za to, da je čim več stvari javnih in da čim manj
                  mistificiramo stvari, ki so običajno objavljene že prej v sredstvih javnega
                  obveščanja. Če pa ne, pa vsaj po tistem, ko se neka taka zaprta seja zgodi in kdo
                  ve povedati še kaj več, kot je res tam notri pisalo. Zato tukaj popolnoma podpiram
                  – in to bi bila, recimo, ena zadeva, ki bi si ji lahko reklo, da je napredek –, da
                  bi pogledali, kaj je res tisto, kar je treba skrivati in česa ne.</p>
               <p>Nadalje, politično kadrovanje. Res ne vem, če je o tem mogoče kar čez prst reči,
                  kdo je politično kadrovan oziroma kdo ni politično kadrovan. Politično so
                  kadrovani vsi tisti, ki jih imenuje vlada, ki jih imenuje parlament in tako
                  naprej. Kajti drugega mehanizma najbrž ni. Kaj se dogaja s konkretnimi kadrovanji,
                  je prav, da niti ne vemo. Ampak ne verjamem, da katera koli politična stranka,
                  tudi ko je šlo, recimo, v nekaterih razvpitih primerih v preteklosti, da je
                  direktorju rekla, da tega mora zaposliti v Sovi ali pa da ga mora, ne vem kaj,
                  zato ker je njihov simpatizer, član in tako naprej. Jaz ne verjamem, da se to dela
                  tako, da pa simpatizerji obstajajo in bolj preferirajo eno ali drugo opcijo, je pa
                  itak dejstvo.</p>
               <p>Vesel sem, da je predsednik Državnega zbora danes povedal nekaj, česar nisem mogel
                  dopovedati ne njemu, ko je bil predsednik komisije, ne Državnemu zboru. Govorim pa
                  za obdobje treh let in pol nazaj, da OVS-a nimate pod kontrolo. Danes je v enem
                  stavku napisano tudi o enoti za elektronsko bojevanje in s katerimi sredstvi
                  razpolaga. Ker bo drugi teden sodni proces zaradi tega istega OVS-a, kjer domnevno
                  neke stvari počnejo tako, kot ne bi smeli, predvsem pa niso stvari pod kontrolo.
                  Gospod Gantar je danes to, na moje presenečenje, eksplicitno izrekel in to bom
                  drugi teden z veseljem uporabil na sodnem procesu, kjer je tudi moje vprašanje:
                  Kako to, da se zgolj slučajno ta služba oziroma ta komisija manj posveča nadzoru
                  OVS-a, pa tudi ne enoti za elektronsko bojevanje, pa ravno tako razpolagajo s
                  sredstvi za izvajanje prikritih namenov.? Spomnite se razvpitih zadev, ko je
                  tedanji predsednik vlade razkril, da je našel v Sovi neko napravo, ki ni pod
                  nadzorom, in tako naprej. Ampak to so praktične stvari in ukrepi, ki bi se morali
                  videti, kako v posameznem primeru – iz tega javnega poročila itak ne, pa se tudi
                  iz zaupnega ne vidi, koliko je tistih primerov, ki ste jih nadzirali, kje so bile
                  po mnenju komisije domnevne prekoračitve pooblastil – in da bi na tej osnovi lahko
                  Državni zbor sprejel priporočila, kako se naj zaostri, ne vem, ali zakonodaja, ali
                  organizacija dela, ali karkoli drugega. Edino v tistem delu se očitno strinjamo,
                  da je treba narediti čim več za javno predstavitev tistega, kar se javno
                  predstaviti da – se pa da veliko! Predvsem z vidika spremljanja nacionalne
                  varnosti s pomočjo teh služb. Konec koncev mi na raznih delovnih telesih
                  obravnavamo, kako se izboljšuje ali kakšna je varnostna situacija, recimo, v
                  Iraku, v Afganistanu, BIH, na Kosovu in tako naprej. Ko pa je vprašanje, kakšna je
                  pa, recimo, ogroženost Slovenije pred ali od strani terorističnih skupin in
                  potencialnih ekscesov v Sloveniji, pa nobenega odgovora, nobenega vprašanja; pa se
                  seveda mnogokrat – in tudi ko bomo imeli diskusijo o spremembah Zakona o tujcih,
                  bo pravzaprav to osnovno, osrednje vprašanje: ali se bodo stvari kaj spremenile,
                  ali bomo bolj izpostavljeni, ali manj in tako naprej.</p>
               <p>Na koncu lahko samo še to rečem: očitki, ki gredo v smeri, tukaj je bilo kar nekaj
                  izrečenih, da LDS vodi notranje ministrstvo in pravosodno ministrstvo, so iz trte
                  izviti. To ne vodi LDS, nikoli se na stranki LDS nismo pogovarjali o nobenem, da
                  sta prijatelja – jaz ne vem, kdo je s kom prijatelj –, ampak, kar pripisati, da
                  zaradi tega, ker nekdo prihaja iz neke politične stranke, je pa minister; vsi
                  ministri so politiki, vsi ministri prihajajo, vključno s prvim, iz političnih
                  strank. Ja, kako pa naj drugače bo? Zakaj sta ta dva ravno tam, je treba vprašati
                  predsednika Vlade, ki pa je itak kolektivni organ in zato fevdalizacija ni
                  primeren izraz ... <stage>/ izklop mikrofona/</stage></p>
            </sp>
            <sp xml:id="SDZ5-Redna-25-2011-03-03.sp33">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Zvonko Černač, v imenu skupine oziroma komisije? Komisije.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-03.sp34">

               <speaker>ZVONKO ČERNAČ:</speaker>

               <p>Glede politizacije, mislim, da je jasno, kaj je želela komisija povedati; ampak
                  glede na zadnje, kar je rekel kolega Anderlič, zadnjič v nekem krogu je visoki
                  predstavnik LDS, pa ni zaposlen v nobeni od teh nadzorovanih služb, potarnal, da
                  je ta način, ki je dejansko pustil v javnosti sled o politizaciji policije, zelo
                  škodljiv in da se zna v kratkem zgoditi hišna preiskava pri enem znanem odvetniku,
                  ki je povezan z LDS. Če se bo to res zgodilo, kar ni rečeno, da se ne bo, potem se
                  jaz res bojim za to državo.</p>
               <p>Se je pa že v preteklosti marsikaj zgodilo, kar se je v takih ali drugačnih krogih
                  vnaprej napovedalo. Recimo, znan je primer, da je nek župan vnaprej napovedal, pri
                  kom in kdaj se bo zgodila hišna preiskava. Kar pomeni, da ta opozorila so na mestu
                  in bi nas morala vse skrbeti in da so toliko bolj na mestu, ko je eno celo
                  represivno področje, kjer ima oblast nad njim samo ena politična opcija. To ni
                  dobro, za katero koli politično opcijo bi šlo, katero koli! In veljalo bi
                  razmisliti, veljalo bi razmisliti, da se vnaprej poskuša preventivno s spremembo
                  zakonodaje te stvari urediti.</p>
               <p>Glede OVS-a. OVS nima nobenega privilegiranega položaja, na enak način je v
                  sistemu nadzorovanja kot vse ostale službe, ima pa manjša pooblastila in manj
                  aktivnosti kot druge službe. Je pa res, da ima še starega direktorja. Ta je edini,
                  ki ni bil zamenjan. Bojim se, da vsa ta napoved problematizacije in tako naprej
                  pelje k temu, da bo v kratkem še ta verjetno zamenjan.</p>
               <p>V predlogih stališč ne govorimo o množičnih pojavih, to moram še enkrat poudariti,
                  ker izgleda, da nekateri poslanci boste glasovali proti samo zaradi tega, ker
                  ponavljate, da govorimo o množičnih pojavih politizacije. Ne govorimo o tem. Če je
                  to razlog, da boste proti, tega razloga ni. Posamezni primeri, s katerimi se je
                  komisija seznanila v okviru dela, kažejo na to, da samo z izvajanjem
                  parlamentarnega nadzora ni mogoče preprečiti zlorab služb v politične namene in v
                  nadaljevanju je potem navedeno, kako in kaj; v zaprtem delu pa tudi konkretni
                  primeri, ki kažejo na to.</p>
            </sp>
            <sp xml:id="SDZ5-Redna-25-2011-03-03.sp35">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predpostavljam, gospod Černač, da ne boste zdaj govorili v imenu svoje poslanske
                  skupine.</p>
               <p>Besedo ima gospod Dušan Kumer, izvolite.</p>
            </sp>
            <sp xml:id="SDZ5-Redna-25-2011-03-03.sp36">

               <speaker>DUŠAN KUMER:</speaker>

               <p>Hvala lepa za besedo, gospod podpredsednik.</p>
               <p>Za začetek moram reči, da sicer sem malo utrujen in nimam energije o teh temah, v
                  teh letih, štirih, petih letih v Državnem zboru, a se bom trudil do konca, da
                  nekatere stvari spremenimo.</p>
               <p>Najprej bi glede na insinuacijo, ki jo je dal poslanski kolega iz prejšnjega
                  mandata, ko smo bili eno lepo sončno nedeljo, en ponedeljek ali torek in smo za
                  video kamero, ki je na vhodu, predlagali, da preverimo, kdo je v nedeljo bil v
                  Sovi, ki naj bi bila prazna, na nedelovni dan. In res, bil je direktor in bil je
                  uslužbenec ali pomemben funkcionar kabineta predsednika vlade, ki danes sedi tukaj
                  v Državnem zboru. V Sovo je prišel brez vsega, ko je pa šel ven, pa je kamera
                  pokazala, da je šel s kuvertami pod pazduho. To je ena izmed zgodb, s katero smo
                  se ukvarjali prejšnji teden z arhivi, ampak ne bi nič insinuiral. Pomembno je, da
                  če že vršiš nadzor, da znaš vprašati in da veš nad čem. Sami ti ljudje, ki na teh
                  mejnih stvareh delajo, ne bodo povedali, da so storili to in to in to. Tako se je
                  zgodilo in takrat je bil direktor gospod Šinkovec, še enkrat, in gospod Lavrih.
                  Menda ni prišel po cenik živil na ljubljanskem trgu, prišel je po vsej verjetnosti
                  po kaj drugega.</p>
               <p>Veliko se govori o politični zamenjavi direktorja Sove. Gospod Janša je imel v
                  svojem mandatu tri direktorje Sove, dva sta bila predčasno zamenjana. Ne vem, iz
                  kakšnih razlogov politizirate to zadevo vi, pa se takrat noben ni spraševal, zakaj
                  je predsednik vlade zamenjal ta dva direktorja Sove. Je pa res, da v stališčih in
                  ugotovitvah, ki ste jih zapisali, ste sami razrešili prejšnjega direktorja. V eni
                  alineji, bom prebral, ste ga pohvalili, po drugi pa diskreditirali. In sicer pri
                  ključnih ugotovitvah ste zapisali: "Direktor agencije je bil po daljšem obdobju
                  prva oseba, ki je službo pravno in strokovno uredila ter vodila. Komisija je tako
                  v letu 2009 o delu službe prejemala podatke, ki jih je zahtevala ali potrebovala
                  za nadzor. Prav tako jo je pristojni samoiniciativno informiral o dejavnostih in
                  ukrepih, ki jih je služba izvajala v letu 2009." Pohvala, dober direktor. In dve
                  alineji naprej ali dve točki naprej: "V zvezi z dejavnostjo agencije Sova komisija
                  meni, da premalo spremlja področje organiziranega gospodarskega kriminala, ki se
                  nanaša na slovensko gospodarstvo. Kazniva dejanja z navedenega področja so
                  večinoma storjena na slovenskem ozemlju, posamezne finančne transakcije pa se
                  lahko dogajajo kjerkoli na svetu. Vlada ne kaže interesa, da bi bila obveščevalna
                  služba na tem področju maksimalno aktivna." Odgovor si dajte sami. Vi predlagate
                  skozi ta stališča in te ugotovitve, naj Vlada zamenja direktorja. Pa ga leta 2009
                  ni zamenjala. Zato poslanci zaradi teh nebuloz in še marsikaterih stvari seveda ne
                  poročila in ne stališč in ugotovitev in sklepov na koncu ne bomo podprli.</p>
               <p>V Poslanski skupini Socialnih demokratov ugotavljamo, da že poročilo za leto 2008,
                  posebej pa še to, ki ga obravnavamo danes, dokazuje, da gre še za eno
                  parlamentarno telo, ki raje služi ozkim političnim interesom. In ko so posamezniki
                  za nabiranje poceni političnih točk pripravljeni storiti marsikaj; spisati tudi
                  takšne politične in vrednostne ocene, ki so tako v poročilu kot v teh stališčih –
                  je nemogoče podpreti. Zato bom tudi sam uporabil vrednostno oceno tega teksta, ki
                  ste ga kot predlagatelji teh stališč zapisali sami v poročilu. In sicer gre tako:
                  "Skratka, s takšnim načinom se kaže pobalinski odnos politike in njenih
                  posameznikov do države in državljanov." Konec citata. Res je, vsebina teh stališč
                  in sklepov si zasluži to oceno, ki je zapisana v poročilu in ki ste ga zapisali
                  vi. Kajti, preprosto gre za neke vrste nadgradnjo stališč in sklepov iz poročila
                  za leto 2008, kjer je bilo zapisano tudi to, da je Sova, citiram: "V času, ko je
                  ni vodil vidni član SDS Matjaž Šinkovec, delovala kot politična policija." To se
                  je nanašalo predvsem na čas, ko je Sovo vodil dr. Podbregar. Ta obtožba, že lani,
                  ko smo obravnavali poročilo za 2008, ni bila nedolžna, vsekakor pa ni bila naivna
                  in nenačrtovana, kar dokazujejo stališča in sklepi za leto 2009. V stališčih za
                  2008 je bila zapisana ta ocena na podlagi enega samega dejanja, in sicer, ko so v
                  nadzoru mednarodnih komunikacij domnevno ujeli pogovor med takratnim hrvaškim
                  predsednikom Sanaderjem in gospodom Janšo, ko bi se naj pogovarjala o incidentih v
                  Piranskem zalivu. Danes, s časovno distanco o integriteti in kredibilnosti
                  sogovornika na drugi strani žice nima smisla, glede na pretekle dogodke,
                  izgubljati besed. Toda ocena o agenciji, da je zaradi tega dogodka delovala kot
                  politična policija, bo pa ostala za večno zapisana v arhivih, ki so hranjeni v
                  Državnem zboru in še kje.</p>
               <p>Danes imamo nadaljevanko te ocene, zapisano kot nadgradnjo tega stališča, in sicer
                  v prvi točki teh stališč in ugotovitev. Citiram: "Posamezni primeri, s katerimi se
                  je komisija seznanila v okviru dela v letu 2009, kažejo na to, da samo z
                  izvajanjem parlamentarnega nadzora ni mogoče preprečiti zlorab obveščevalnih in
                  varnostnih služb v politične namene. Posamezni primeri kažejo, da se posamezni
                  ukrepi in preiskovalna dejanja usmerjajo v storilce kaznivih dejanj, ki določeno
                  politično opcijo najmanj ogrožajo in jih zaradi splošnega vtisa žrtvuje kot
                  sporočilo javnosti o učinkovitosti kazenskega pregona oziroma še huje, posamezni
                  ukrepi in policijske akcije se sprožajo proti političnim konkurentom z namenom
                  njihovega zastraševanja..." In še kakšna nebuloza je v teh stališčih. Za takšno
                  stališče, ki je zapisano, in oceno komisija nima podlag, ker jih niti ne more
                  imeti, saj so obseg in pristojnosti dela naše komisije omejene z zakonom o nadzoru
                  nad obveščevalnimi in varnostnimi službami in so striktno v zakonu določena.
                  Politični nadzor, ki ga opravljamo nad temi službami, je predvsem v nadzoru
                  zakonitosti uporabe posebnih ukrepov, ki jih uporabljajo te varnostne in
                  obveščevalne službe. Torej gre za neke vrste, bom rekel, eklatantno zlorabo te
                  parlamentarne komisije za osebne, strankarske in politične namene. Dogaja se prav
                  tisto, kar ste predlagatelji v preambuli teh stališč in ugotovitev zapisali, da
                  rečem, z velikimi črkami in podčrtali kot teorijo dela tega političnega
                  parlamentarnega nadzora; namreč, da se ta politični nadzor ne sme zlorabljati v
                  ozke strankarske namene. In prav to se dogaja, prav to ste storili s predlogom teh
                  stališč in sklepov in tudi nekaterih vrednostnih sodb in ugotovitev.</p>
               <p>Sam, seveda, imam razlago za to nadgradnjo in ne bom spraševal, če to lahko povem,
                  sem pa enkrat že tukaj povedal, sicer lani na zaprtem delu, bom pa letos še enkrat
                  ponovil na tem javnem: da bi vam to uspelo, ta politična diskreditacija in ta
                  politični boj s svojimi nasprotniki, morate najprej dokazati, da sedanji
                  oblastniki niso vredni tega položaja, da ne zmorejo uspešno upravljati gospodarske
                  in siceršnje krize, da ne sedijo lažnivci ali pa vsaj nesposobneži. In ker je leto
                  2012 super volilno leto, ko bomo državljani in državljanke volili nov parlament in
                  odločali o predsedniku republike, je treba napasti tudi njega. Sporočilo SDS je
                  tudi skozi delo te komisije povsem jasno: Vlada je nesposobna, predsednik
                  republike je nesposoben in restavrira star udbovski sistem, koalicija za
                  utrjevanje svoje oblasti pa zlorablja tajne in varnostne službe in jih uporablja
                  kot politično policijo v boju z opozicijo. Lepo vas prosim!</p>
               <p>Zato je takšne stvari nemogoče v tem parlamentu, v tem hramu zakonodajnem
                  podpreti. Te zarotniške zgodbe se lahko greste v medstrankarskih bojih zunaj tega
                  prostora, tukaj, v teh dokumentih pa seveda nimajo prostora. In energijo za boj s
                  takšnimi ocenami in takšnimi stališči bom še vedno, kljub utrujenosti, imel.</p>
            </sp>
            <sp xml:id="SDZ5-Redna-25-2011-03-03.sp37">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jerovšek, nimate replike ... <stage>/ oglašanje iz dvorane/</stage> Pojasnil je stvari, ki
                  ste ga vi obtožili ... <stage>/ oglašanje iz dvorane/</stage> No, izvolite besedo, ampak samo tri
                  minute in samo glede teme, o kateri je bilo govora.</p>
            </sp>
            <sp xml:id="SDZ5-Redna-25-2011-03-03.sp38">

               <speaker>JOŽEF JEROVŠEK:</speaker>

               <p>Kolega Kumer me je v zvezi z našim obiskom leta 2008 na Sovi, kot je rekel, ob
                  lepem ponedeljkovem dnevu obtožil insinuacije. Ne vem, kakšne insinuacije.
                  Priznali ste, da ste imel informacijo, natančno kdo je hodil po Sovi v nedeljo
                  dopoldan. Jaz sem samo rekel, da je mene takrat spreletel srh, da kolega Kumer ima
                  takšne izjemno natančne informacije znotraj Sove. Tako me je takrat spreletelo,
                  kaj če ima on, predstavnik stranke Socialnih demokratov, še stalno link do kamer
                  na Sovi, nadzornih kamer. Kajti v tako kratkem času natančno vedeti, kdo se bo
                  pojavil kje in na katerem hodniku v Sovi. In o tem sem govoril in to je v povezi s
                  političnim nadzorom oziroma s politizacijo!</p>
               <p>Moram reči, da me je o tem najbolj prepričal, da obstajajo tako imenovane stare
                  sile, predsednik vlade gospod Drnovšek, ko sem v vlogi predsednika komisije bil
                  pri njem na obisku ...</p>
            </sp>
            <sp xml:id="SDZ5-Redna-25-2011-03-03.sp39">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, to ni več vsebina pojasnila.</p>
            </sp>
            <sp xml:id="SDZ5-Redna-25-2011-03-03.sp40">

               <speaker>JOŽEF JEROVŠEK:</speaker>

               <p>Moram pojasniti.</p>
            </sp>
            <sp xml:id="SDZ5-Redna-25-2011-03-03.sp41">

               <speaker>PODPREDSEDNIK MIRAN POTRČ:</speaker>

               <p>Vse morate pojasniti, seveda, samo vsebina je pa čisto nekaj drugega.</p>
            </sp>
            <sp xml:id="SDZ5-Redna-25-2011-03-03.sp42">

               <speaker>JOŽEF JEROVŠEK:</speaker>

               <p>Gospodu Drnovšku sem rekel: "Gospod Drnovšek, na zaprtih sejah vaši vladni
                  poslanci najbolj govorijo o zlorabah, o prisluškovanju." Omenil sem posebej
                  gospoda Mogeta, ki je o tem govoril in da obsojajo takratnega direktorja
                  Lovrenčič, da to dela. Je rekel gospod Drnovšek: "To so stare sile, to so stare
                  sile. Te moti, da sem jaz demokrata imenoval, ki je bil v Ameriki šolan za to
                  službo." In gospod Drnovšek je ločnico med starimi silami, ki zlorabljajo
                  obveščevalne službe, in to, kar bi moralo v zaščito demokratičnih standardih se
                  zgoditi na Sovi, ekstra poudaril.</p>
               <p>Mislim in še enkrat pravim, da na podlagi tega vedenja in tega, kar sem videl in
                  današnje obsodbe predsednika in diskreditacije predsednika komisije, je pomik
                  nazaj zopet, je težnja, da stare sile spet vladajo na Sovi.</p>
            </sp>
            <sp xml:id="SDZ5-Redna-25-2011-03-03.sp43">

               <speaker>PODPREDSEDNIK MIRAN POTRČ:</speaker>

               <p> Gospod Jerovšek, tudi čas vam bo potekel, vsebinsko pa govorite popolnoma o
                  drugih stvareh.</p>
               <p>Želite, gospod Kumer, pojasniti kaj ... <stage>/ oglašanje iz dvorane/</stage> Ker jaz bi vam dal
                  pravico – takoj, gospod Anderlič –, zaradi tega, ker je gospod Jerovšek govoril o
                  popolnoma novih stvareh, o katerih prej ni bilo govora in če želite, vam dajem
                  besedo. Izvolite.</p>
               <p>Proceduralno ima prej Tone Anderlič, ker drugače bo hudo.</p>
            </sp>
            <sp xml:id="SDZ5-Redna-25-2011-03-03.sp44">

               <speaker>ANTON ANDERLIČ:</speaker>

               <p>Ja, seveda. Samo to predlagam, da ravnate skladno s poslovnikom in da ko se šteje
                  čas za repliko, je tri minute in se ne more šteti preostalega časa in odštevati od
                  časa, ki je ostal približno 4 minute za poslansko skupino. In to za vse enako
                  velja, lepo prosim.</p>
            </sp>
            <sp xml:id="SDZ5-Redna-25-2011-03-03.sp45">

               <speaker>PODPREDSEDNIK MIRAN POTRČ:</speaker>

               <p>Gospod Kumer, izvolite.</p>
            </sp>
            <sp xml:id="SDZ5-Redna-25-2011-03-03.sp46">

               <speaker>DUŠAN KUMER:</speaker>

               <p>Hvala za besedo, gospod podpredsednik.</p>
               <p>Zakaj sem poimenoval insinuacije? Zato, ker nisem vedel, kdaj, kdo je tisto
                  nedeljo prišel notri. Ampak, ko smo mi prišli na ogled, sem predlagal, da preko
                  nadzornih kamer pogledamo, kdo je v zadnjih treh dneh bil v Sovi. Nič drugega! In
                  potem smo ugotovili z vašimi očmi tudi, da je bil Lavrih in da se je sestal z
                  gospodom Šinkovcem in da je gospod Šinkovec ob neki uri, ne vem, lepega
                  nedeljskega popoldneva ali dopoldneva prišel in sta si te dokumente izmenjala. To
                  je vsa zgodba.</p>
            </sp>
            <sp xml:id="SDZ5-Redna-25-2011-03-03.sp47">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želite, gospod Černač, še v imenu komisije?</p>
               <p>Izvolite, imate besedo v imenu predlagatelja, torej Komisije za nadzor
                  obveščevalnih in varnostnih služb.</p>
            </sp>
            <sp xml:id="SDZ5-Redna-25-2011-03-03.sp48">

               <speaker>ZVONKO ČERNAČ:</speaker>

               <p>Hvala lepa.</p>
               <p>No, glede slednjega, gospod Lavrih je prišel na legitimen način v te prostore kot
                  član skupine, ki jo je imenovala Vlada, zaradi rabot, ki so se dogajale v tej
                  službi v preteklosti. No, ena od teh rabot je omenil tudi gospod Kumer in je bila
                  omenjena v poročilu za leto 2008. Mimogrede, te zaključke, gospod Kumer, ste
                  podprli na komisiji ... <stage>/ oglašanje iz dvorane/</stage> Poglejte, gospod Kumer, ste
                  polnoletni in že nekaj časa sedite v Državnem zboru, tako da verjetno veste, o čem
                  odločate. Drugačno razmišljanje bi bilo pa zelo škandalozno.</p>
               <p>Torej, dejansko je pod bivšim direktorjem Podbregarjem takrat Sova delovala kot
                  politična policija. S to navedbo v takratnem poročilu smo želeli opozoriti na to
                  nevarnost, da se ne bi kdaj še v prihodnje ponovila. In kaj se je takrat zgodilo
                  lani, 2. februarja, tukaj, v Državnem zboru? Ko sem želel predstaviti poročilo
                  pred novinarji, je bilo edino vprašanje novinarke, kako komentiram tožbo zaradi
                  klevet gospoda Podbregarja, ki jo je istega dne 2. februarja vložil proti meni.
                  Zanimivo! 2. februarja vložena tožba zaradi klevetanja, mimogrede zaradi tega, kar
                  je pisalo v poročilo, kar je bilo na utemeljitvah, ki stojijo z dokumenti in vso
                  ostalo dokumentacijo dokazano. Istega dne je novinarka za to vedela in mediji niso
                  poročali o poročilu, pač pa o tem. Kako se je že reklo včasih tem metodam, takim
                  in podobnim, in temu besednjaku, ki smo ga danes ponovno v enem delu razprav
                  poslušali, ko se želi tistega, ki na nepravilnosti dobronamerno opozarja,
                  diskreditirati tako ali drugače? Ali niso to stare bivše udbovske metode? Z nečim
                  očrniti nekoga, nič ni za tistim, zadevo na ustrezen način plasirati v javnost, jo
                  ustrezno prilepiti in potem govoriti – in te metode spremljamo na številnih
                  področjih leta 2011! V zadnjem obdobju ponovno obtožbe glede trgovine z orožjem.
                  Že stokrat prediskutirane, že sto poročil je bilo napisanih! V Državnem zboru ste
                  imeli celo komisijo o tej zadevi. Moji predhodniki v tej komisiji so se s tem
                  ukvarjali; nič koliko časa so prebili – v teh dokumentih nič ni bilo dokazano.
                  Sedaj se kar pojavljajo obtožbe za 20 let nazaj, brez česarkoli, o korupciji, o
                  podkupninah in ne vem še o čem. Verjetno zaradi tega, ker se ti nadzorni
                  mehanizmi, ki bi morali biti vzpostavljeni nad temi službami, niso izvršili v
                  ustreznem načinu do konca in se te službe očitno tudi niso izčistile teh
                  metod.</p>
               <p>Ne vem, zakaj je narobe, če smo bivšega direktorja Sove gospoda Rupnika v enem
                  delu pohvalili v poročilu, tam, kjer ga je bilo treba pohvaliti, in v drugem
                  pograjali. Zakaj bi bilo to narobe? Tega ne razumem. Tam, kjer so bile stvari
                  dobre, smo ga pohvalili, kjer so bile slabe, smo ga pograjali. In tako je verjetno
                  prav, da počnemo tudi v prihodnje. V parlamentarni demokraciji so politične
                  stranke temelj parlamentarnega dela. Njihova naloga je, da sprejmejo ustrezne
                  odločitve pri oblikovanju, spodbujanju in usmerjanju državne politike. Iz tega
                  razloga ta tako imenovani privilegiran položaj političnih strank od njih, tako v
                  Vladi kot v Državnem zboru, zahteva visoko stopnjo odgovornosti, preglednosti,
                  odprtosti in stabilnosti na področju zakonodajne in izvršilne oblasti. Hkrati je
                  naloga vladajoče koalicije, in s tem tudi odgovornost, da zagotovi, da funkcionira
                  sistem vseh vej oblasti, ker pomeni, da morata zakonodajna in izvršna oblast
                  ustvariti kvalitetne pogoje, torej zakonodajo, in pozitivno klimo za delo
                  neodvisnega sodstva. Kako učinkovita bo potem posamezna oblast pri svojem delu, pa
                  je seveda odvisno od nje same in njenega znanja, kadrov, s katerimi razpolaga, ter
                  od stopnje moralnih in etičnih vrednot posameznikov, ki delujejo v teh okoljih. In
                  sistem delitve oblasti je tudi ključni vidik za učinkovito delo
                  obveščevalno-varnostnih služb in policije, še posebej v delu, ki se nanaša na
                  izvajanje posebnih preiskovalnih ukrepov in, seveda, nadzora na tem področju. Na
                  drugi strani morajo obstajati učinkovite sankcije za politične zlorabe ali za
                  poskuse političnih zlorab obveščevalno-varnostnih služb in policije, še posebej v
                  tistem delu, ki se nanaša na prikrite preiskovalne ukrepe. Če nosilci oblasti tak
                  nadzor preprečujejo ali ovirajo, kar se žal dogaja v zadnjem obdobju, potem lahko
                  govorimo samo o navideznem nadzoru, kakršni smo bili v preteklosti že priča. V
                  takem primeru predstavlja parlamentarni nadzor samo neko pokrivalo, občutek v
                  javnosti, da so službe z izjemnimi pooblastili nadzorovane in da zato do zlorab ne
                  prihaja. Tak nadzor, spoštovani, pa je slabši, kot ga ne bi bilo.</p>
               <p>Danes imam po tej razpravi občutek, da si nekateri, predvsem iz vladajoče
                  koalicije, želijo, da bi se šli v Državnem zboru take vrste nadzora; da bi prišli
                  s poročilom, ki bi bilo neko pokrivalo, ki ne bi opozorilo na tiste stvari, ki so
                  lahko problematične, ki so problematične, z dobrimi nameni, da se mehanizmi, ki te
                  probleme ustvarjajo, odpravijo, ampak da bi lepo na nek miren način obravnavali
                  pavšalno poročilo, tako kot zakonodaja veleva. Mislim, da si tega ne smemo
                  dovoliti, ker je učinkovit nadzor teh služb pomemben ne samo s političnega vidika,
                  ampak tudi z vidika varovanja pravic državljanov. Politični nadzor, ki ga na
                  področju dela obveščevalnih in varnostnih služb, torej v delu policije, izvaja
                  pristojna parlamentarna komisija, ocenjuje uspešnost ciljev ter zakonitost
                  postopkov, ki jih skuša doseči oblast s pomočjo različnih organov, policije in
                  obveščevalno-varnostnih služb. Zaradi posebnih pooblastil, na podlagi katerih se
                  lahko posega v pravice in svoboščine, so te službe, še zlasti policija, vedno in
                  bodo vedno izpostavljene morebitnim zlorabam, po drugi strani pa je lahko
                  učinkovit nadzor nad njihovimi nalogami zaradi posameznih političnih interesov
                  tudi otežen in zato je ključno zagotovilo za korektno in odgovorno delo
                  obveščevalnih in varnostnih organov poleg trdnega sistema vrednot in visoke
                  profesionalnosti tudi odgovornost vlade, da si posamezna politična stranka ali
                  skupina ne podredi teh služb. Odgovornost Državnega zbora, ki preko podpore
                  parlamentarnemu nadzoru izraža ustrezno kritiko in signale nadzorovanim službam
                  ter vladi, pa tudi na nas samih, na političnih strankah je, da znotraj svoje
                  sredine preprečujemo poskuse zlorabe institucij za osebne, strankarske oziroma
                  politične namene. To je naloga, ki bi jo morali izpolniti in ki jo na tak način,
                  kot smo mu danes priča, očitno ne bomo dosegli.</p>
               <p>Komisija je pri izvajanju parlamentarnega nadzora, še posebej v tistem delu, ki se
                  nanaša na uporabo posebnih preiskovalnih ukrepov, bila izredno previdna in je
                  pazila, da ne pride do nevarnosti, da bi izvajanje nadzora imelo vpliv na
                  operativno delo služb, saj bi to lahko zmanjšalo njihovo učinkovitost. Na drugi
                  strani pa smo zaznali, da se te službe vse pogosteje poslužujejo ukrepov, ki so v
                  nesorazmernosti z naravo oziroma težo kaznivega dejanja, ki ga preiskujejo. In o
                  tem je bilo danes tudi kar nekaj govora, o sorazmernosti. Še več, pokazalo se je,
                  da se v posameznih predkazenskih postopkih posamezno kaznivo dejanje okvalificira
                  kot težje samo zato, da je mogoče izvajati posamezne prikrite preiskovalne ukrepe,
                  ki jih ob milejši kvalifikaciji ne bi bilo mogoče izvajati. Vsaka država, ki si
                  prizadeva za varstvo človekovih pravic in na drugi strani za učinkovit boj zoper
                  kriminaliteto, ki človekove pravice ogroža na vseh področjih, finančnem,
                  gospodarskem, zdravstvenem, znanstvenem itd., pa mora izoblikovati jasne pogoje za
                  uporabo ukrepov in njene meje in način nadzora, ki bo preprečeval oziroma
                  razkrival zlorabe organov, ki so pooblaščeni za uporabo posebnih preiskovalnih
                  ukrepov ali oblik pridobivanja podatkov. Ko komisija govori o zlorabah, ne misli
                  na strokovno delo pristojnih v posameznih organih, ampak gre predvsem za to, da se
                  preprečijo politično motivirani vplivi, ki pa se potem odražajo v slabem
                  strokovnem delu organa ali njegovih posameznikov in seveda v končni fazi tudi ne
                  zagotavljajo učinkovitosti pri raziskovanju kaznivih dejanj. Pleonazem
                  predkazenskih postopkov je deviacija, ki kaže na to, da je danes praktično vsak
                  lahko predmet predkazenskega postopka, dovolj je že, da se zoper njega spiše
                  anonimka. Dolžnost komisije je, da se v dvomljivih primerih z opozorilom odzove
                  zaradi preventivnega delovanja in zaradi represivnega načina dela teh služb.
                  Opozorilo oziroma najmanjši dvom komisije bi moral biti alarm za nadzorovane
                  institucije in njihove neposredne ter posredne vodje. Pri našem delu pa moram
                  reči, da smo bili vsaj v letu 2009 priča zmanjševanju oziroma negaciji te vloge
                  predvsem s strani ministrice za notranje zadeve, ki nam je večkrat poskušala
                  prilepiti etiketo o političnosti nadzora, žal pa smo temu priča tudi danes s
                  strani posameznih poslancev vladajoče koalicije.</p>
               <p>Komisija je v zaključku predlagala stališča in sklepe, ki izhajajo iz tistega, kar
                  je zaznala v letu 2009, nekateri ste očitno te stvari napačno prebrali ali pa ste
                  namerno napačno prebrali. Mi nismo govorili o množičnih pojavih, ko gre za te
                  deviacije, če bi res bili množični pojavi, potem bi bil to res alarm rdeče
                  stopnje, ampak smo govorili o posameznih pojavih, ki pa so izredno nevarni.
                  Izredno nevarni zaradi tega, ker lahko vzpostavijo model delovanja, ki bo na eni
                  strani odmaknjen kakršnemukoli nadzoru in na drugi strani ne bo v funkciji, zaradi
                  katerih so te institucije ustanovljene in zaradi katerih imajo posebna pooblastila
                  in odgovornosti. Torej predlagamo, da sprejme Državni zbor dva sklepa; prvič,
                  Državni zbor predlaga Vladi, da zagotovi izboljšanje nadzora v delu, ki se nanaša
                  na uporabo prikritih preiskovalnih ukrepov v primerih, ko se zoper nadzorovano
                  osebo postopek ustavi oziroma zaključi brez vložitve kazenske ovadbe, ko gre za že
                  izvedene ukrepe v okviru izvršilne veje oblasti, policije in delno tožilstva,
                  pravne varnosti pa v tem primeru ne zagotavljajo sodišča, saj se postopek pred tem
                  že zaključi. V takšnih primerih je nujno, da ima Državni zbor nad tovrstnimi
                  ukrepi zagotovljen celovit nadzor preko parlamentarne komisije, ki ga trenutno ni.
                  In drugič, Državni zbor ugotavlja, da normativna ureditev uporabe prikritih
                  preiskovalnih ukrepov ne preprečuje možnosti zlorab njihove uporabe, saj se v
                  posameznih primerih ne spoštujejo načela sorazmernosti, racionalnosti in
                  učinkovitosti, zato od pristojnih organov pričakuje, da zakonodajo tolmačijo in
                  uporabljajo restriktivno in s ciljem odkrivanja storilcev kaznivih dejanj in
                  obenem preprečijo politične diskreditacije, ki se s preširokim tolmačenjem uporabe
                  dogajajo v posameznih primerih.</p>
               <p>To sta sklepa, za katera moram reči, da jaz osebno, pa verjamem, da še marsikdo
                  drug ne, ne razumem, zakaj jih boste zavrnili, kajti s tem negirate ne samo vlogo
                  te parlamentarne nadzorne komisije, ampak negirate tudi vlogo celotnega parlamenta
                  kot institucije nadzora nad represivnimi organi, ki imajo posebna pooblastila in
                  odgovornosti. S to negacijo pa dajete jasen signal tistim, ki ta pooblastila
                  imajo, da jih bodo lahko v bodoče nekaznovano, brez sankcij in brez bojazni, da bi
                  jih lahko v primeru kršitve kakršnekoli sankcije doletele, tudi kršili. S tem pa
                  se vzpostavlja izredno nevarna praksa, ki bo v končni fazi lahko pripeljala do
                  bistveno manjše učinkovitosti pri pregonu najhujših kaznivih dejanj in na drugi
                  strani omogočila nek institucionalni okvir za možnost zlorab, ki je zdaj relativno
                  majhna, se pa zna v določenem obdobju razširiti. Mislim, da bi bilo nujno, da se
                  ta sklepa sprejmeta. Hvala lepa.</p>
            </sp>
            <sp xml:id="SDZ5-Redna-25-2011-03-03.sp49">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključujem razpravo. Državni zbor bo glasovanje o predlogu stališč in sklepov, ki
                  jih je Državnemu zboru predložila Komisija za nadzor obveščevalnih in varnostnih
                  služb, opravil jutri, 4. marca 2011, v okviru glasovanj. S tem prekinjam to točko
                  dnevnega reda.</p>
               <p>Prehajamo na <title>18. TOČKO DNEVNEGA REDA – PRVO OBRAVNAVO PREDLOGA ZAKONA O
                     SPREMEMBAH ZAKONA O REFERENDUMU IN O LJUDSKI INICIATIVI V OKVIRU REDNEGA
                     POSTOPKA.</title>
               </p>
               <p>Predlog zakona je v obravnavo Državnemu zboru predložila skupina 45 poslank in
                  poslancev s prvopodpisanim Jožetom Tankom. V zvezi s tem predlogom zakona je
                  skupina 27 poslank in poslancev s prvopodpisanim Jožetom Tankom zahtevala, da
                  Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku
                  predlagateljev predloga zakona, mag. Branku Grimsu.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-03.sp50">

               <speaker>MAG. BRANKO GRIMS:</speaker>

               <p>Spoštovani!</p>
               <p>Vsem prav lep pozdrav v imenu predlagateljev zakona, ki uresničuje eno od
                  temeljnih določb koalicijske pogodbe – zanimivo je, da smo morali to predlagati iz
                  opozicije – in hkrati uresničuje tudi tisto, kar v javnosti po vseh dosegljivih
                  podatkih, na primer v enem od osrednjih časopisov je bila objavljena anketa, ki
                  odraža približno dvotretjinsko podporo javnosti predlagani rešitvi. Uveljavlja
                  torej rešitev, da bi o vseh referendumih lahko odločali na isti dan.</p>
               <p>Slovenija kot samostojna država je nastala na osnovi referendumske odločitve,
                  neposredne odločitve ljudstva na plebiscitu, zato je logično, da je referendum kot
                  institut vgrajen v ustavo kot izjemno pomemben demokratičen institut. 3. člen
                  Ustave Republike Slovenije ga postavlja celo pred posredne oblike uresničevanja
                  oblasti. Če ga citiram: "V Sloveniji ima oblast ljudstvo, uresničuje jo neposredno
                  in po načelu delitve oblasti na zakonodajno, izvršilno in sodno." Torej,
                  neposredno, referendumsko odločanje sama ustava postavlja na prvo mesto. Zato v
                  Slovenski demokratski stranki ne moremo razumeti vseh želja po omejevanju pravice
                  do referenduma, vključno z idejami o kvorumu, ki se vedno znova oživljajo, ob tem
                  pa hkrati zavračanje, da bi se vprašanje referenduma uredilo tako, da bi bilo
                  njegovo uresničevanje polno demokratično, a hkrati čim cenejše. To je mogoče
                  uresničiti s preprostim predlogom, da se vsi predlogi za referendum v letu dni
                  opravijo na isti dan, da uvedemo nek referendumski dan kot pravilo. Že zdaj v
                  resnici ureditev po zadnji noveli iz prejšnjega mandata omogoča, da bi se več
                  referendumov izvedlo na isti dan, ki se lahko zato tudi nekoliko odloži, ampak je
                  potrebna za sprejem tega sklepa dvotretjinska večina prisotnih poslank in
                  poslancev. Kot načelo pa seveda postavlja zdaj veljavni zakon takojšen razpis in
                  takojšnje glasovanje na referendumu. Zdaj v resnici s tem predlogom to zgolj
                  obrnemo, da se postavi pravilo, da je en referendumski dan v letu, da se torej vse
                  referendume zbere in izvede glasovanje o njih hkrati, kar je razumno, racionalno
                  in demokratično. Po drugi strani pa s tem predlogom še vedno ohranjamo možnost, da
                  se z dvotretjinsko večino opredeli tudi hitrejše glasovanje v primerih, ko bi bili
                  za to utemeljeni razlogi. Na primer, ko bi šlo za nek nujno potreben zakon, zaradi
                  morebiti kakšne, za državo nujno potrebne zadeve, za ureditev česarkoli, kar ne
                  dovoljuje odlašanja oziroma čakanja za leto dni. Zapisati kar neko načelo, za
                  katere zakone to velja, na primer po hitrem postopku, po našem mnenju pač ne gre,
                  kajti v tej državi se je dogajalo tudi to, da so se kot nujni zakoni po hitrem
                  postopku sprejemali zakoni, ki so imeli zgolj namen povečati profit igralnic na
                  slovenskem ozemlju. V takem primeru, seveda, po našem prepričanju ni mogoče
                  soditi, da gre dejansko za javni interes, ampak je šlo za čisto navadno zlorabo
                  prava.</p>
               <p>Kot rečeno, naš predlog ne pomeni nič drugega kot zgolj uresničevanje koalicijske
                  pogodbe, ki jo citiram: "Koalicijski partnerji bomo preverili možnost, da se
                  poišče dovolj široko soglasje za spremembo referendumske ureditve, se pravi uvedbo
                  referenduma na podlagi ljudske iniciative, kvorum za veljavnost referenduma. Vsi
                  referendumi na isti dan v letu." To je veljavna koalicijska pogodba, zanimivo, da
                  jo uresničujemo v delu, kjer je soglasje očitno mogoče, prav v opoziciji.</p>
               <p>Opozoril bi, da je tudi že v preteklem mandatu na primer gospod Kek, sedaj
                  poslanec Zaresa, predlagal podobno rešitev – takrat v imenu Asa, danes je to
                  sestavni del Zaresa – in da se je do predloga za en referendumski dan pozitivno
                  odzval tudi župan mesta Ljubljane gospod Zoran Janković. Dejstvo je torej, da gre
                  za izjemno širok spekter različnih političnih sil, pri katerih obstaja soglasje o
                  tem, da je en referendumski dan upravičen. Gre samo še za vprašanje, ali je dovolj
                  široka dobra volja tudi v Državnem zboru.</p>
            </sp>
            <sp xml:id="SDZ5-Redna-25-2011-03-03.sp51">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavnici Vlade gospe Tini Teržan,
                  državni sekretarki na Ministrstvu za javno upravo.</p>
            </sp>
            <sp xml:id="SDZ5-Redna-25-2011-03-03.sp52">

               <speaker>TINA TERŽAN:</speaker>

               <p>Hvala lepa, predsedujoči. Spoštovani poslanci!</p>
               <p>Veljavna ureditev, katere spremembo predlagajo predlagatelji, določa, da od dneva
                  razpisa referenduma do dneva glasovanja ne sme preteči manj kot 30 dni in ne več
                  kakor leto dni. Določitev dneva glasovanja, od katerega preteče več kot 45 dni od
                  dneva razpisa referenduma, sprejme Državni zbor z dvotretjinsko večino glasov
                  navzočih poslancev. Veljavna ureditev tako že vsebuje možnost, da pride do
                  nekakšnega referendumskega dneva. Res pa je odločitev o tem v rokah dveh tretjin
                  navzočih poslancev. Taka ureditev je po mnenju Vlade Republike Slovenije
                  sprejemljivejša kot predlagana ureditev. Predlagana sprememba bi namreč lahko
                  povzročila zastoje v zakonodajnem postopku in onemogočila učinkovitost
                  zakonodajalca, saj bi se lahko zgodilo, da nekateri zakoni ne bi začeli veljati
                  eno leto, najmanj pa pol leta po njegovem sprejemu.</p>
               <p>Glavna pomanjkljivost predloga zakona je po mnenju Vlade ta, da ne določa nobenih
                  izjem, ko bi bilo mogoče referendum razpisati tudi v obdobju šestih mesecev pred
                  drugo nedeljo v maju. Gre za strokovno vprašanje, katere izjeme bi to morale biti,
                  vendar Vlada Republike Slovenije lahko že na prvi pogled našteje vsaj tri:
                  uskladitev zakonodaje s pravnim redom Evropske unije, uskladitev zakonodaje z
                  odločbami Ustavnega sodišča Republike Slovenije in z zakoni, ki se sprejemajo po
                  nujnem postopku. Težko si je namreč predstavljati, da bo na primer zakon, sprejet
                  zaradi obrambe države, ali zakon, sprejet zaradi odprave naravnih nesreč, začel
                  veljati v skrajnem primeru celo več kot leto dni po njegovem sprejetju. Zapletena
                  situacija bi nastala tudi v primeru, ko bi zakon, glede katerega bi se predlagal
                  referendum, odpravljal protiustavne posledice. Ustavno sodišče že večkrat ni
                  dopustilo referenduma v situacijah, ko bi sprejeti zakon, glede katerega se
                  zahteva referendum, na ustavno skladen način odpravljal s strani Ustavnega sodišča
                  Republike Slovenije ugotovljene protiustavnosti in bi z njegovo zavrnitvijo
                  neustavnost obstajala še naprej, in je, če zakon na referendumu ne bi bil potrjen,
                  niti v roku enega leta ne bi bilo moč odpraviti.</p>
               <p>Po mnenju Vlade Republike Slovenije bi situacija, do katere bi prišlo, če bi bila
                  sprejeta predlagana ureditev, povzročila še hujše protiustavne posledice, saj bi
                  bilo treba z uveljavitvijo zakona čakati najprej eno leto do referenduma, potem pa
                  v primeru zavrnitve zakona na referendumu še eno leto ne bi bilo mogoče spremeniti
                  drugih določb.</p>
               <p>Po mnenju Vlade Republike Slovenije bi predlagana rešitev pripeljala tudi do
                  skokovitega povečanja števila referendumov, saj nad pobudniki in predlagatelji ne
                  bi več visela odgovornost za visoke stroške referenduma, ki je do sedaj pripomoglo
                  k določeni vsaj minimalni samocenzuri. Veliko ali celo preveliko število
                  referendumskih vprašanj, o katerih bi se odločalo na isti dan, pa po mnenju Vlade
                  Republike Slovenije tudi ne bi pripomoglo k preglednosti glasovanja, k
                  seznanjenosti z vsebino vprašanj in k večji udeležbi na glasovanju.</p>
               <p>Vlada Republike Slovenije se zaveda resnosti gospodarske situacije, v kateri se
                  nahaja Republika Slovenija, in sprejema številne ukrepe za znižanje porabe
                  proračunskih sredstev, vendar meni, da prihranki predlagane rešitve ne bi bili
                  sorazmerni s škodo, ki bi lahko nastala zaradi zastojev. Vlada se zaveda
                  pomanjkljivosti veljavne ureditve in zato aktivno pripravlja izboljšave obstoječe
                  ureditve. Hvala lepa.</p>
            </sp>
            <sp xml:id="SDZ5-Redna-25-2011-03-03.sp53">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>V imenu Poslanskega kluba LDS ima besedo gospod Anton Anderlič.</p>
            </sp>
            <sp xml:id="SDZ5-Redna-25-2011-03-03.sp54">

               <speaker>ANTON ANDERLIČ:</speaker>

               <p>Spoštovani!</p>
               <p>Predlagani predlog zakona je na videz enostaven, kratek, trije členi, dva
                  vsebinska in eden formalni. Po drugi strani pa predstavlja tudi veliko past: s
                  tako imenovano dvotretjinsko večino bi lahko te stvari tudi spremenili, tako kot
                  je zapisano v 2. členu zakona, ampak mi poznamo realnost v Državnem zboru in
                  najbrž tudi vemo, kaj posledično pomeni to vprašanje.</p>
               <p>Ko tehtamo argumente za to, da bi ta referendumski dan bil odrešitev za tako
                  rekoč, na eni strani pretirano število referendumov, na drugi strani trošenja
                  davkoplačevalskega denarja, se moramo vendar vprašati, tako kot se je vprašal tudi
                  predsedujoči spodnjega doma angleškega parlamenta pred 10 dnevi v teh prostorih,
                  ko je odkrito izrazil začudenje, kako to, da smo v Republiki Sloveniji
                  parlamentarizem pripeljali na tako nizko raven, da zaupanja ni in celo sami
                  poslanci pravzaprav prednjačimo v zahtevah za razpis referenduma o nekaterih
                  vprašanjih, o katerih bi moral Državni zbor odločati, za katere ima pooblastila.
                  Prav gotovo je neodgovorno to početje, prelagati na volivce, češ, volivci so
                  pametni in bodo znali odločiti in tako naprej. Tukaj je bila vrsta argumentov že
                  danes povedanih, tudi sicer so znani, da takrat, ko imaš na mizi veliko vprašanj z
                  različnih področij, je tudi možnost, da so odločitve nekvalitetne.</p>
               <p>Vprašanje je, ali je mogoče efektivno izvajati oblast, katerakoli vlada, če ima v
                  zakonu možnost tudi zaustavljanja zakonov, pa tudi če na referendumu, tudi v
                  primeru, ko gre za naravne, elementarne nesreče, ko gre za odpravo posledic, ko se
                  zakoni sprejemajo in bi lahko stali, tako rekoč neuresničeni leto dni, najmanj pa
                  zagotovo vsaj pol leta, reakcija mora biti pa trenutna in čim prejšnja. Tako ob
                  poznavanju problematike referenduma in tudi nekaterih odločitev Ustavnega sodišča
                  v preteklosti in naročil, da pa Državni zbor mora spremeniti Zakon o referendumu
                  in ljudski iniciativi in nekatere stvari urediti drugače; predvsem, ko gre za
                  vprašanja, kaj je tisto, kar na referendumu naj ne bi bilo predmet odločanja, ko
                  gre za materialni položaj države, ko gre za nekatere stvari, ki se nanašajo na
                  človekove pravice in na druge stvari.</p>
               <p>Tako kljub tej, tako rekoč, dobronamernosti, če prav razumem, in všečnosti tega
                  zakona, ga poslanci Liberalne demokracije ne bomo podprli. Verjamemo pa, če je
                  vprašanje samo enega segmenta urejanja, da bo ta lahko urejen tako v tistem delu,
                  kjer bodo tudi druga vprašanja na dnevnem redu. Konec koncev so aktualni tudi
                  predlogi za spremembo ustave, ki so tako rekoč aktualni, in tukaj je prostora
                  dovolj, da se argumenti soočijo in da sprejmemo tako spremembo zakona, ki bo na
                  eni strani dajala ljudem vero, da parlament vendar – ker tukaj je največji
                  problem, da se poslanci prevečkrat nahajamo v vlogi predlagateljev –, opravlja
                  odgovorno nalogo in da le v redkih primerih, ko gre za nekatera pomembna
                  vprašanja, predvsem volivci lahko zahtevajo razpis referenduma in da z ustrezno
                  proceduro to tudi dosežejo.</p>
               <p>Zato pričakujem, da se bodo razprave o spremembah ustave in tudi tega zakona
                  nadaljevale in takrat bomo podprli vse pobude, ki bodo šle v smer tako
                  racionalizacije, učinkovitejšega odločanja, kakor tudi poenotenja na en dan, če že
                  mora biti več referendumov in če že mora biti referendum vsako leto, kar tudi ni
                  nujno, da bi moral prav vsako leto biti kakšen referendum. Hvala.</p>
            </sp>
            <sp xml:id="SDZ5-Redna-25-2011-03-03.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanske skupine nepovezanih poslancev bo predstavil Andrej Magajna.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp56">

               <speaker>ANDREJ MAGAJNA:</speaker>

               <p>Spoštovani, lep pozdrav!</p>
               <p>V Poslanski skupini nepovezanih poslancev smo temeljito diskutirali in izpostavili
                  več dilem okoli vprašanja o enem datumu v letu, racionalizaciji stroškov in
                  dilemo, ki se bo verjetno najbolj pojavljala kot argument proti, češ da bi to
                  pomenilo velik zamik pri sprejemanju določenih nujnih zakonov v letu dni ali celo
                  dveh, če bi se zakon zavrnil, in treba je spet leto dni, da se počaka na nov
                  zakon. Vendar ta predlog, čeprav je sestavljen iz nekaj skromnih členov, omogoča
                  tudi to izjemno situacijo, to je tudi odgovor predstavnice Vlade pravzaprav, da bi
                  se v določenih primerih z 2/3 večino kljub temu lahko posebej določil poseben
                  datum za te primere, ko gre za neodložljive stvari ali nujne zadeve, pač bi imeli
                  poleg tega dneva pa še en poseben referendum. Verjetno bodo take situacije zelo
                  redke, če bi pa do njih prišlo, je ta možnost. V nadaljnjem postopku sprejemanja
                  zakona bi lahko ta termin, kdaj se lahko ta posebni datum še določi, mogoče kaj
                  spremenili, vendar pa samo pravico vseh državljanov in državljank, da neposredno
                  sodelujejo pri upravljanju, ne bi smeli omejevati. Morebitno zaostrovanje pogojev
                  za izvedbo referenduma bi pomenilo zoževanje sedaj pridobljenih pravic državljank
                  in državljanov ter njihovih neposredno izvoljenih predstavnikov.</p>
               <p>Še en povzetek iz gradiva k temu zakonu, k obrazložitvi. V modernih parlamentarnih
                  sistemih, kot je uveljavljen tudi v Sloveniji, izvršilno oblast, vlado, izvoli
                  parlament. Vlada svoje delo utemeljuje na večini, ki jo ima v parlamentu. V praksi
                  pa ima ta ureditev šibko točko, saj zaradi nje stalni in neposredni nadzor
                  parlamenta nad delom izvršilne veje oblasti ne deluje več tako, kot so si snovalci
                  ideje o medsebojnem nadzoru in ravnovesju med različnimi vejami oblasti
                  predstavljali – govorimo o delitvi oblasti med zakonodajo in izvršilno, pa tudi ta
                  izvršilna oblast se več ne imenuje tako kot včasih – izvršili svet, ki je po mojem
                  bil boljši izraz –, ampak vlada; dejansko vlada vlada na nek način tudi
                  parlamentu. Še huje, če rečem tako, da pravzaprav je oblast koncentrirana v rokah
                  ozkega kroga političnih veljakov, ki obvladujejo tudi svoje stranke in preko njih
                  izvršujejo voljo tako v vladi kot v parlamentu. Ravno referendum je en tak sistem,
                  ki pravzaprav postavlja neposreden nadzor in omejevanje oblasti, zato je to
                  vrednota, od katere dolgoročno ne bi smelo odstopati. Lahko govorimo o pogojih,
                  vendar že sami pogoji, ki danes veljajo, so zelo omejevalni, restriktivni, tako
                  količino podpisov zbrati ni lahko in mora biti res razlog in kar tako se pa le ne
                  da ljudi zmanipulirati, da bodo prišli podpisovat. Žal so šle reforme v napačno
                  smer, tako je in to ljudje doživljajo in zato gredo. Ljudi se da zelo
                  zmanipulirati, vendar to ni razumeti v tej smeri, da bomo ljudi podcenjevali, da
                  ne vedo, kaj je dobro in kaj ne, saj dolgoročno se to le izkaže.</p>
               <p>Stroški, to pa je ključen problem in zato smo šli v ta predlog enega datuma, štiri
                  do pet milijona evrov. Vendar teh stroškov ne smemo jemati kot argument za
                  omejevanje in zmanjševanje participacije državljank in državljanov pri odločanju,
                  torej tudi svoji ustavni pravici. Rešitev je torej en dan v letu in možnost, ki jo
                  bomo mogoče res še preformulirali v nadaljnji fazi, bojim se pa, da zakon ne bo
                  sprejet, če pa bo, tudi ta možnost obstaja, da v izjemnih primerih, ko je treba,
                  da se zakon hitreje sprejme, imamo lahko tudi še poseben datum.</p>
            </sp>
            <sp xml:id="SDZ5-Redna-25-2011-03-03.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Miran Potrč.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp58">

               <speaker>MIRAN POTRČ:</speaker>

               <p>Spoštovani gospod predsednik, predstavniki Vlade, gospe in gospodje!</p>
               <p>Tudi v zadnjem času, čeprav ne prvič, je v javnosti med državljankami in
                  državljani, pa tudi med strokovno javnostjo, veliko različnih pogledov in stališč,
                  ali so referendumska vprašanja pri nas v ustavi in zakonodaji ustrezno urejena ali
                  ne. Jaz bi upal trditi, da je zelo malo ali izjemoma kdo menil, da je ureditev
                  ustrezna. Večina meni, da je vredna sedanja ureditev resne preveritve, soglašam
                  pa, da so usmeritve, kako to urediti, lahko s strani posameznih strokovnjakov,
                  predvsem pa v anketah javnega mnenja, ki so bile ob tem opravljene, različne. To
                  je med drugim napotilo tudi koalicijske poslanke in poslance, da smo po dogovoru v
                  Vladi razmišljali o tem, da bi ob napovedih, da prihajajo določeni referendumi, na
                  enem od teh referendumov opravili tudi posvetovalni referendum o pogledih ljudi na
                  morebitno spremembo 90. člena Ustave. Mi smo imeli takšen predlog pripravljen in
                  predstavili smo ga javnosti, vi ga poznate, ker je bil javno tudi publiciran.
                  Njegove osnovne ideje so bile, da se nekoliko zoži krog predlagateljev, da se
                  povrnejo v ustavno ureditev primeri, v katerih razpis referenduma ni mogoč, in da
                  se zahteva določen kvorum za veljavnost odločanja. V javnosti so bili politično ti
                  predlogi sprejeti ne z največjim zadovoljstvom, predvsem s strani nekaterih
                  opozicijskih strank, strokovna javnost, ki se je odzvala, je pa menila, da so
                  predlogi premalo rigorozni in dosledni in da bodo še vedno omogočali tudi
                  nepotrebno izvajanje referendumov. Jaz ne bom rekel, da v zvezi s tem našim
                  predlogom, ampak v približno enakem časovnem obdobju se je pojavil tudi predlog,
                  ki ga je prvi podpisal gospod Tanko, da naj bi prišli do spremembe Zakona o
                  referendumu in ljudski iniciativi na ta način, da bi določili en referendumski
                  dan, izjemoma z odločitvijo dvotretjinske večine tudi dveh. Pravim, da govorim, da
                  je do tega prišlo istočasno ali pa približno istočasno, ker je mogoče sklepati, da
                  je s tem bil dan tudi poskus, morda bomo pa uspeli pred posvetovalnim referendumom
                  to vprašanje urediti. Kasneje, morda tudi zaradi tega, ker je bil pripravljen
                  predlog tega zakona, se je Vlada ob sodelovanju koalicijskih poslanskih skupin in
                  strank odločila, da bo pripravila predlog sprememb in dopolnitev 90. člena Ustave
                  o referendumu. Ideje o tem in konkretni predlogi, ki ne bi prišli v Državni zbor,
                  so pripravljeni, in po mojem vedenju bodo v naslednjem tednu tudi v ponovni
                  razpravi, ker je nekajkrat ta razprava že bila, v Vladi in oblikovani kot predlog
                  Vlade za ustavne spremembe.</p>
               <p>Kar zadeva predlagani zakon Poslanske skupine Slovenske demokratske stranke in
                  drugih poslanskih skupin oziroma poslancev, pri čemer je najbrž le prav povedati,
                  da so po našem vedenju poslanci DeSUS-a, ki so sopodpisali ta predlog, kasneje
                  podpise umaknili, ne glede na to, kaj to formalno pomeni, so povedali, da njihova
                  politična volja ni več skladna z vsebino, ki je zapisana v tem zakonu in o njem
                  danes razpravljamo.</p>
               <p>Uvodoma bi rad poudaril, da ga v Poslanski skupini Socialdemokratske stranke ne
                  bomo podprli. Ne bomo ga podprli, ker mislimo, da je veliko več drugih ali da je
                  poleg tega še veliko drugih vprašanj, o katerih moramo v zvezi z referendumsko
                  zakonodajo razpravljati in ker je iskreno in prav povedati, kaj ta predlog
                  dejansko pomeni. Vlada je to poskušala opisati v svojih pisnih stališčih in danes,
                  želela pa je biti tudi prijazna do predlagateljev in stvari ni povedala točno
                  tako, kot to zares je.</p>
               <p>Ampak, to zares pomeni, da bodo praviloma enkrat na leto opravljeni vsi
                  referendumi, ki bodo v tistem času predlagani. Če je druga nedelja v maju, recimo
                  10. maj, potem bodo vsi zakoni, ki bodo sprejeti katerikoli dan po 10. maju, izšli
                  na referendum 10. maja. Vi vsi veste, da v našem pravnem sistemu zakon začne
                  veljati, ko se objavi. Veste vsi, da referendum zadrži objavo zakona in da
                  predsednik zakona ne sme dati v objavo v Uradni list. To praktično pomeni, da bi
                  načelno, tako kot je stališče v zakonu postavljeno, eno leto ne veljali zakoni, ki
                  so bili takoj po datumu druge nedelje v maju sprejeti. Kaj to pomeni? Da se
                  pomembni, manj pomembni – jaz ne bom rekel, da so vsi zakoni, ki jih sprejemamo,
                  pomembni in izjemni in morajo veljati naslednji dan, ampak med njimi so prav
                  gotovo tudi mnogi takšni, predvsem pa je največ razprave med državljankami in
                  državljani prav o tistih zakonih, ki so pomembnejši, politično in za njihov
                  položaj. In prav tisti so mnogokrat takšni, da bi njihova uveljavitev bila
                  potrebna čim prej. Sprejeti torej odločitev, da se praviloma najmanj leto dni, če
                  ne pride do referenduma in če ne pride do tega, da zakon na referendumu ni
                  potrjen, ker v tem primeru njegova uveljavitev ne more biti sprejeta še naslednje
                  leto, se pravi najmanj leto, morda dve leti zakoni, ki jih sprejema parlament, ne
                  bodo veljali.</p>
               <p>Ugovarjali mi boste, da je izjema in z dvotretjinsko večino se lahko to določi na
                  6 mesecev. Res, tako je napisano, pri tem naj vprašam. Ali je 6 mesecev za
                  pomemben zakon kratek čas ali bi bilo prav, da se pomemben zakon uveljavi tudi
                  prej, ne pa šele po 6 mesecih? Kot prvo vprašanje. In drugo. Ali res verjamete, da
                  bo tako zelo enostavno v političnih razmerah v Državnem zboru in praviloma ob tem,
                  da dvotretjinske večine nobena, da rečem, politična opcija ali skupina, ki je v
                  nekem času sestavljala vladajočo koalicijo, ni imela, ali bo res mogoče to
                  dvotretjinsko večino tako zelo enostavno oblikovati, ki bi potem zagotovila, da se
                  bo uveljavil samo 6-mesečni, ne pa tudi enoletni rok? Jaz temu ne verjamem, in iz
                  prakse tu, v Državnem zboru vemo, da to ni res. Če bo interes političen, da se nek
                  zakon ne uveljavi, potem pač te dvotretjinske večine ne bo. Reklo se bo, da
                  spoštujemo zakon in bomo o tem odločali čez leto dni, ne glede na posledice, ki so
                  za državo lahko tudi hude.</p>
               <p>Sistemsko naj postavim eno vprašanje, glede katerega – vsaj jaz, moram reči tudi
                  kot pravnik in politik – menim, da ga poskušamo neobjektivno prikazovati. Tudi
                  danes je bil že citiran drugi odstavek 3. člena Ustave, ki je prav gotovo pomemben
                  po svoji vsebini in pravi: "V Sloveniji ima oblast ljudstvo. Državljanke in
                  državljani jo izvršujejo neposredno in z volitvami, po načelu delitve oblasti na
                  zakonodajno, izvršilno in sodno." Mene so vsi komentarji, ki so bili v zvezi s tem
                  členom objavljeni s strani strokovnjakov, prepričali, da gre za enakovredno
                  uresničevanje oblasti, da neposredno ni favorizirano zato, ker je prvo napisano,
                  in da ostali načini uresničevanja oblasti niso podrejeni prvemu neposrednemu,
                  posebej zato, ker imamo tudi v določbah Ustave jasno razdelan parlamentarni
                  sistem. In ker v parlamentarnem sistemu imamo jasno razdelano tudi vlogo
                  zakonodajne funkcije parlamenta, in praviloma se zakoni sprejemajo v parlamentu,
                  ne pa z neposrednim odločanjem na referendumu. Zato bi bilo napačno, če bi,
                  izhajajoč iz 3. člena Ustave, kakorkoli ukinjali ali pa bistveno zmanjševali
                  referendum. Samo govoriti o tem, da se z realnejšo določbo o referendumu ukinja 3.
                  člen Ustave ali pa jemlje pravica državljankam in državljanom, da odločajo, ni
                  res. Jemlje se, lahko tako rečemo, pravica parlamentu. Mislim, da moramo tudi z
                  referendumsko zakonodajo na ustrezen način razmejiti med vlogo, ki jo ima
                  parlament, in odgovornostjo, ki jo ima parlament na eni strani, in med vlogo in
                  odgovornostjo, ki jo želimo uresničevati preko referenduma.</p>
               <p>V pravnih sistemih v drugih državah, kjer ga imajo, povsod ga nimajo, in povsod ga
                  tudi v praksi ne uresničujejo zelo pogosto, ponekod pa, ampak nikjer nimajo
                  opredeljenega na ta način, da bi se zmanjšala vloga parlamenta, razen v švicarskem
                  kantonskem sistemu, kjer se po kantonih res večinoma vse pomembnejše odločitve
                  sprejemajo z referendumi.</p>
               <p>Mislim, da je koristno in prav, da o problematiki referenduma razpravljamo, če je
                  mogoče, korektno, da se lotimo te razprave tudi na podlagi predloga ali predlogov,
                  ki so že v javnosti, in tistih, ki jih bo Vlada predložila ustavni komisiji našega
                  državnega zbora, da pa skupaj ugotovimo, da predlog, kakršen je podan, bi pomenil
                  velik poseg v zakonodajno funkcijo parlamenta, velik poseg v možnost učinkovitega
                  uresničevanja oblasti, ki jo ima tudi parlament – ne edini, tudi, ker jo ima tudi
                  izvršilna, sodna oblast in tudi neposredno državljanke in državljani – in da
                  predlogi, tako kot so pripravljeni v tem zakonu, ne ustrezajo tem ciljem in
                  interesom in jih ni mogoče podpreti.</p>
               <p>Naj pri tem rečem samo nekaj. Kadarkoli sem sam o problemih referenduma
                  razpravljal, sem vedno, tudi takrat, ko so bili predlogi in vprašanja, zakaj spet
                  referendum, to stane, rekel, da stroški za izvedbo referenduma ne morejo biti
                  temeljno vprašanje. Če gre za uresničevanje ljudske volje in za korektno
                  uresničevanje določb ob referendumu, potem je strošek referenduma eno od vprašanj,
                  vendar nikakor ne edino in najbolj pomembno. Niti če ga damo niti če ga poskušamo
                  prihraniti, damo ga! Danes imamo to rešitev, ali bi bili s tem predlogom veliki
                  prihranki, takšni, ki bi jih bilo vredno primerjati s sistemskimi problemi,
                  ocenimo sami. Povedal bi pa rad samo to, da bodo približno korektne informacije:
                  po mojem vedenju strošek za drugi, tretji in naslednji referendum istega dne ni
                  prihranjen v celotnem znesku, ampak v približno slabi polovici. Tako vsaj to
                  povejmo, če govorimo o tem, da enkratna izvedba referenduma stane približno nekaj
                  manj kot štiri milijone, 3,75 milijona je bil izveden referendum za arbitražni
                  sporazum, potem drugi referendum ni zastonj, ampak stane približno polovico tega
                  zneska. Enako velja potem za eventualno tretjega, četrtega in naprej. Hvala
                  lepa.</p>
            </sp>
            <sp xml:id="SDZ5-Redna-25-2011-03-03.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil France
                  Cukjati.</p>
            </sp>
            <sp xml:id="SDZ5-Redna-25-2011-03-03.sp60">

               <speaker>FRANCE CUKJATI:</speaker>

               <p>Hvala za besedo. Spoštovana kolegica, kolegi!</p>
               <p>Kadarkoli govorimo o urejanju referenduma, trčimo na vprašanje, čemu je institut
                  referenduma namenjen in kakšen je naš odnos do tega instituta.</p>
               <p>Gre za vprašanje oblasti, za vprašanje, kdo končno odloča. Absolutna avtokratska
                  diktatorska oblast ni dobra za državljane. To kažejo evropske pa tudi slovenske
                  izkušnje prejšnjega stoletja. Celo v arabskem svetu se diktatura nič več ne
                  obnese. Vsaka veja oblasti, zakonodajna, izvršna, sodna, mora imeti omejitve,
                  zavore, nadzor. Nad vsemi vejami oblasti pa je po naši ustavi ljudstvo, ki svojo
                  oblast izvršuje posredno, z volitvami, pa tudi neposredno, z referendumom.</p>
               <p>Odločati na referendumu je osnovna pravica slovenskega ljudstva. Lahko bi rekli,
                  da s to pravico stoji in pada slovenska državnost, saj le-ta temelji na
                  plebiscitarnem rezultatu referendumske odločitve slovenskega naroda za samostojno
                  Slovenijo pred dvajsetimi leti. Vladno, to je izvršno politiko, katere koli in v
                  katerem koli mandatu nadzirajo oziroma omejujejo Državni zbor, Ustavno sodišče in
                  referendumsko odločanje. Kadar pa je večina v Državnem zboru podrejena vladajoči
                  politiki oziroma z njo usklajena, kar je normalno in običajno, Ustavno sodišče pa
                  servilno do vladnih zahtev, kar pa ni normalno, je pa v Sloveniji vse bolj
                  običajno, predstavlja referendum edini vzvod, s katerim državljani lahko
                  preprečijo, da bi vladna politika pripeljala državo s stanje, ki si ga državljani
                  ne želimo. Kadar je referendum za vladajočo politiko neprijeten in moteč, je
                  pravica do referenduma še posebej ogrožena. V takih primerih se nasprotniki
                  referenduma zatekajo v omaloževanje referendumskega rezultata ob nizki udeležbi, v
                  očitke o zlorabi referendumske pravice, o govorjenju o tem, da imamo preveč
                  referendumov in naj poslanci kar sami odločajo, ter v prepričevanje, da gre za
                  čisto zapravljanje davkoplačevalskega denarja. Edini protireferendumski očitek, ki
                  je vreden resnega premisleka, so prepogosti stroški referenduma in morda preveliko
                  trošenje pozornosti v referendumskih kampanjah v primeru, če bi imeli vsakih nekaj
                  mesecev referendum.</p>
               <p>Zato Slovenska demokratska stranka in drugi sopodpisniki predlagamo, da znižamo
                  stroške, ne da bi ob tem znižali standard ustavne pravice do referenduma.
                  Predlagamo določen referendumski dan v letu, na katerem bi lahko odločali o več
                  referendumskih vprašanjih. Za primer, ko bi bilo treba čim prej sprejeti dokončno
                  referendumsko odločitev, pa predlagamo možnost, da Državni zbor z dvotretjinsko
                  večino navzočih določi za posamezen referendum kak drug dan.</p>
               <p>Kot referendumski dan predlagamo drugo nedeljo v maju. Jasno pa je, da je stvar
                  nadaljnje razprave in amandmiranja, kateri dan v letu naj bi bil najbolj primeren
                  kot referendumski dan.</p>
               <p>Glede na to, da je tudi iz vrst koalicijskih poslancev že bilo slišati pobude za
                  določitev posebnega referendumskega dne in da je celo v koalicijskem sporazumu
                  vladne koalicije navedeno, da bodo koalicijski partnerji preverili možnost uvedbe
                  določenega referendumskega dne v letu, pričakujemo, da boste tudi sedaj v prvi
                  obravnavi predlog zakona podprli in mu s tem omogočili nadaljnjo obravnavo in
                  eventualno dopolnjevanje.</p>
            </sp>
            <sp xml:id="SDZ5-Redna-25-2011-03-03.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Vito Rožej.</p>
            </sp>
            <sp xml:id="SDZ5-Redna-25-2011-03-03.sp62">

               <speaker>VITO ROŽEJ:</speaker>

               <p>Hvala lepa za besedo, predsedujoči. Lep pozdrav vsem skupaj!</p>
               <p>Na začetku bi se mogoče veljalo spomniti, da smo imeli od leta 1991 v Sloveniji že
                  skoraj sto referendumskih pobud, v dvajsetih letih sto pobud, kar nas uvršča v sam
                  vrh evropskih držav, realiziranih referendumov pa je bila dobra desetina. In
                  dejstvo, da so ostale ureditve referenduma še kako potrebne, je očitno in jasno
                  vsem, obstaja pa seveda mnogo predlogov, na kakšen način preprečiti zlorabo tega
                  instituta, s katero se srečujemo v zadnjem času. Nam se zdi, da je postal sam
                  institut referenduma talec različnih interesov, predvsem pa blokada zakonodajnemu
                  postopku. Da se ne bomo narobe razumeli, v Poslanski skupini Zares-nova politika
                  smo še kako prepričani, da predstavlja referendum enega od temeljev neposredne
                  demokracije in ljudstvu oziroma kvalificiranemu predlagatelju, 40 tisoč volivcem,
                  nikakor ne želimo preprečiti sodelovanja v referendumu in zahtevi za razpis in
                  seveda tudi ne o glasovanju o teh posameznih zakonih, ki na referendum pridejo.
                  Dejstvo pa je, da sedanja ureditev – tudi primerjalno gledano z drugimi evropskimi
                  državami, ki poznajo ta institut –, ni najboljša in da so nujne drugačne in boljše
                  rešitve. Temu mnenju se pridružujejo tudi številni ugledni strokovnjaki, pravniki,
                  ki opozarjajo na nujnost sprememb referendumske zakonodaje. Na primer prof.
                  Kavčič, ki trdi, da je pravica do referenduma v Sloveniji široka kot le malokje v
                  Evropi; z izjemo Švice bi težko našli državo z bolj demokratičnimi standardi za
                  neposredno demokracijo. Predvsem je to razvidno iz števila predlagateljev, ki
                  lahko predlagajo referendum. To je, skratka, Državni zbor z večino, tretjino
                  poslancev, Državni svet in 40 tisoč volivcev.</p>
               <p>Kar se volivcev tiče, ni nobenega dvoma, oni to pravico imajo, 40 tisoč volivcev
                  je konec koncev tudi glede na povprečno udeležbo na volitvah in glasove, potrebne
                  za vstop v parlament, število glasov, ki zagotavlja vsaki stranki, da je to
                  parlamentarna stranka. Tako se zdi to število razumljivo, mogoče če je udeležba
                  manjša, je dovolj 35, če je večja 50; ampak tukaj nekje smo. In kot je bilo tudi
                  danes že slišati izza te govornice, 40 tisoč volivcev ni mačji kašelj, dobro se je
                  treba potruditi, tema mora biti prava in ljudi je treba znati zaminirati in
                  prepričati, da je to nekaj, kar je pomembno za njih in da oddajo svoj podpis za
                  to, da se referendum razpiše.</p>
               <p>Kaj pa z ostalimi predlagatelji? Poleg Slovenije je edina Danska država, ki pozna
                  tako imenovani opozicijski referendum, torej referendum na zahtevo manjšine
                  poslancev. V redu, smo pač eni redkih, jaz bi si seveda želel, da bi po Danski
                  povzemali tudi kakšne druge rešitve, recimo, da je občina lahko velika oziroma da
                  je 20 tisoč občanov minimalni standard za občine, da so socialne dajatve zelo
                  visoke, ampak tega pa seveda po Danskem mi ne povzemamo. Povzemamo izključno to,
                  da poznamo opozicijski referendum, čeprav je seveda vsaka resna stranka, ki sedi
                  tukaj v parlamentu, najbrž sposobna zanimirati 40 tisoč volivcev za to, da oddajo
                  svoj podpis.</p>
               <p>Potem imamo kot predlagatelja Državni svet. O smiselnosti njega kot predlagatelja
                  se tudi razpravlja. Konec koncev tudi Državni zbor z enostavno večino sme
                  razpisati referendum; ne vem, mogoče bi bila dvotretjinska bolj smiselna – z
                  navadno večino se sprejemajo zakoni –, če gre za res velike odločitve, in takšne
                  so bile v naši zgodovini, recimo, poleg te o lastni državi, samo še recimo tri: o
                  vstopu v Nato, o vstopu v Evropsko unijo in zadnja o arbitražnem referendumu. To
                  so pa vse takšne teme, ki dobijo tudi dvotretjinsko podporo v še tako razklanem
                  parlamentu, da tako rečemo.</p>
               <p>Skratka, veliko predlagateljev za referendum pozna naša zakonodaja, več kot katera
                  druga. Poleg tega prof. Kavčič opozarja, da so zaradi lahke dostopnosti
                  referenduma predvsem tej manjšini poslancev v zadnjem času, da tako rečemo,
                  referendum v posest prevzele opozicijske stranke. In ne gre več tukaj pravzaprav
                  za nadzor volivk in volivcev nad izvršno oblastjo, ampak gre predvsem za zaviranje
                  manjšine v parlamentu odločitev, ki jih sprejme večina. Tako da navedbe, ki so v
                  razlogih za vložitev zakona navedene, po našem mnenju ne držijo.</p>
               <p>Torej, opozicijske stranke institut referenduma uporabljajo in zlorabljajo kot
                  orožje pritiska proti koaliciji za različna vprašanja, tudi takšna, ki za
                  referendumsko odločanje niso primerna oziroma privedejo do protiustavnih posledic.
                  Tudi v temu sklica parlamenta smo imeli ne samo en takšen primer. Skratka, da se
                  ta redek privilegij, ki ga poleg Slovenije pozna samo še Danska, zlorablja na
                  način, ki ustavno ni dopusten. Takšna ureditev je lahko da demokratična, ampak po
                  mnenju gospoda Kavčiča v konkretnem okolju omogoči politični populizem. Mislim, da
                  na Danskem takšnega konkretnega okolja ni, slovensko okolje je tisto konkretno, ki
                  povzroča velik populizem in demagogijo glede tega instituta.</p>
               <p>In če smo že pri demagogiji, naj se vrnem na zakon, ki ga je predlagala skupina
                  opozicijskih poslancev s prvopodpisanim Jožetom Tankom. Predlagatelji predlagajo
                  uvedbo tako imenovanega referendumskega dne. Kot je bilo tudi pravilno rečeno, ne
                  samo kolega Kek, tudi sam sem pred leti Komisiji Državnega sveta za državno
                  ureditev predlagal referendumski dan, sicer takrat na tretjo nedeljo v decembru,
                  ker je to na nek način obletnica referenduma, na katerem ta država stoji, in je
                  predbožični čas tudi tisti čas, ko veliko razmišljamo o sebi in svoji družini,
                  svojih bližnjih, svoji širši okolici in bi zato mogoče bil emocionalno gledano
                  najprimernejši čas za to, da se rešujejo stvari skupnega pomena. Treba je pa do
                  konca povedati, kakšna je bila usoda tiste pobude: da državni svetniki, tudi tisti
                  s članskimi izkaznicami SDS-a, niso podprli te pobude. No, časi so se očitno
                  spremenili oziroma kratkoročne politične koristi zdaj narekujejo drugačno
                  stališče.</p>
               <p>Referendumski dan bi skratka pomenil, da bi bila po tem predlogu zakona druga
                  nedelja v maju dan glasovanja, dve tretjini, kot je bilo rečeno, poslancev pa bi
                  lahko določili tudi drug dan glasovanja, vendar samo, če bi bil ta dan več kot 6
                  mesecev oddaljen od tega dneva glasovanja, od druge nedelje v maju. Takšna rešitev
                  bi po mnenju predlagateljev pripomogla k znižanju stroškov za referendume in k
                  večji seznanjenosti z vsebino vprašanja in večji udeležbi na referendumu.
                  Poudariti je treba, da veljavna ureditev, katere spremembo predlagajo, določa, da
                  od dneva razpisa referenduma do dneva glasovanja ne sme preteči, kot veste, manj
                  kot 30 in ne več kot leto dni, določitev dneva glasovanja, od katerega preteče več
                  kot 45 dni, pa sprejme Državni zbor z dvotretjinsko večino glasov navzočih
                  poslancev. Torej, že veljavna ureditev vsebuje takšno možnost, da do nekakšnega
                  referendumskega dneva pride, res pa je, da je odločitev o tem v rokah dveh tretjin
                  navzočih poslancev, in to bi še vedno ostalo tudi za ta morebitni drugi
                  referendumski dan, ki ga predvideva zakon, ki je pred nami.</p>
               <p>V Poslanski skupini Zares smo na podlagi povedanega prepričani, da je glede
                  referendumskega dne, kot ga predlagajo opozicijski poslanci, že ustrezno urejeno z
                  zakonodajo in je predlog posledično neučinkovit in nepotreben. Pa ne samo to, da
                  že sedanji zakon v določeni meri ureja to tematiko, med drugim bi sprejetje
                  takšnega zakona, kot je bilo rečeno tudi v stališču Vlade, lahko pripeljalo do
                  protiustavnih posledic, da bi zakon ne samo eno, dve leti ne mogel biti sprejet v
                  obliki, kakršni je bil potrjen že v Državnem zboru, in se tukaj pojavlja vprašanje
                  smiselnosti čakanja vsaj pol leta pred 6. majem, če bi bilo nujno – tudi
                  dvotretjinska večina poslancev pol leta pred 6. majem ne bi mogla določiti
                  referendumskega dne, pa čeprav bi bilo to, recimo, nujno za uskladitev zakonodaje
                  s pravnim redom Evropske unije ali pa za čimprejšnjo uveljavitvijo določb oziroma
                  odločb Ustavnega sodišča.</p>
               <p>V Poslanski skupini Zares smo prepričani, da želijo predlagatelji s tem predlogom,
                  ki naj bi šel v smer zmanjšanja stroškov, predvsem zavajati državljane, ker nam je
                  vsem jasno, v kakšnih ekonomskih in socialnih razmerah smo se znašli danes, vemo
                  pa tudi, kako naš zakonodajni sistem funkcionira in da zakoni morajo biti
                  uveljavljeni. Pozabljajo predlagatelji, vsaj večina njih, da so predvsem oni
                  tisti, ki neprestano zahtevajo referendume, kot rečeno, te opozicijske, manjšinske
                  s 30 podpisi poslancev, in to o zadevah, ki niti niso predmet širših družbenih
                  vprašanj ali pa so to vprašanja, ki so precej strokovna in na njih lahko odgovori
                  predvsem stroka. Ne gre se pa slepiti, da bo en referendumski dan na leto
                  prispeval, in to bistveno, k višji udeležbi na samem referendumu. Vsi podatki
                  kažejo, da je referendumska abstinenca pri nas v povprečju višja kot v drugih
                  državah. Če to primerjamo s tem, da je pri nas razpisanih več referendumov in da
                  imamo več kvalificiranih predlagateljev, si lahko tudi odgovorimo, zakaj je temu
                  tako. Vprašati pa se je tudi treba, ali je, recimo, večinska odločitev na
                  referendumu, kjer je bila udeležba 30 %, relevantnejša od volje Državnega zbora,
                  ki ga je izvolila druga večina – recimo, da je bila približno 60 % udeležba na
                  volitvah. Kako lahko tehtamo to legitimnost, neposredno in posredno, ki je dvakrat
                  tolikšna kot posredna – kot neposredna, pardon.</p>
               <p>V Poslanski Zares se zato sprašujemo, ali je predlagatelj sploh razmišljal o
                  škodi, ki bi lahko nastala zaradi zastojev v zakonodajnem postopku in zaradi
                  posledične neučinkovitosti zakonodajalca, ali gre pač samo za všečno potezo, ki
                  nikakor ni strokovno utemeljena. Ob tem je seveda treba reči, da ni res, kar je
                  bilo tudi slišati izza te govornice, da se dve tretjini ljudi strinja s predlogom
                  tega zakona. Dve tretjini ljudi se najbrž strinja s tem, da bi imeli manjše
                  stroške na referendumu – seveda, to pa zagotovo!, Če jih enostavno vprašate, ali
                  ste za referendumski dan, bodo ljudje rekli, da, saj nihče ne želi trošiti več,
                  kot pa je nujno. Tako je treba tukaj biti točnejši.</p>
               <p>Če bi veljalo kje prisluhniti tej ideji o referendumskem dnevu, se to da narediti
                  za posvetovalne referendume. Posvetovalni referendumi so taki, ki bi lahko
                  počakali pol leta. Ampak, če bi predlagatelji zakona v resnici mislili resno, bi
                  najbrž kot mogoč referendumski dan, vsaj v letih, ko potekajo lokalne volitve,
                  parlamentarne volitve, evropske volitve, navedli, da se takrat tudi na dan teh
                  volitev lahko zgodijo vsi referendumi, ki so, da tako rečemo, na čakalni vrsti, na
                  čakalni listi, pa tega v predlogu seveda ni. Menimo, da zato, ker v resnici
                  predlog nima namena, da bi dosegel zahtevan dvotretjinski kvorum in da je njegova
                  vložitev bila predvsem iz populističnih razlogov. Če pa bi veljalo tudi za
                  naknadni zakonodajni referendum uvesti referendumski dan, potem pa moramo prej
                  spremeniti določene druge določbe referendumske zakonodaje in uvesti sistem, kot
                  ga poznajo v Italiji. V Italiji se seveda lahko odloča o zakonu, potem ko je zakon
                  že sprejet in že veljaven. To bi pa postavilo referendumski dan v neko novo luč, a
                  predlagatelji niso razmišljali o teh finesah. Zakon je kratek in tudi seveda ni
                  res, da se, recimo, Mestna občina Ljubljana strinja z njim. Kot sem prebral njihov
                  dopis, so podali predvsem pripombe na predlog zakona in teh pripomb je približno
                  toliko kot zakona samega. Toliko o čistosti, jasnosti in dejstvih, ki bi se seveda
                  morala s te govornice podajati.</p>
               <p>V Poslanski skupini Zares-nova politika predloga zakona ne bomo podprli. Bomo pa
                  seveda z veseljem proučili vse predloge, ki bi učinkovito, brez protiustavnih
                  posledic uredili institut referenduma, ter predvsem preprečili mogoče
                  razvrednotenje tega instituta, ker dejstvo je, da trenutno izkoriščanje tega
                  instituta prejeli v to smer, v smer razvrednotenja instituta referenduma. Zato pa
                  je pravo mesto seveda ustavna komisija, malo daljša debata, malo bolj strokovna,
                  malo bolj poglobljena; taka, ki bo v resnici lahko pripeljala do dvotretjinskega
                  soglasja v tem parlamentu, za potrebe dnevnopolitične demagogije pa je ta zakon
                  primeren za sprejem – v tem parlamentu prav gotovo po našem mnenju ne. Hvala.</p>
            </sp>
            <sp xml:id="SDZ5-Redna-25-2011-03-03.sp63">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gvido Kres bo predstavil stališče Poslanske skupine Slovenske ljudske
                  stranke.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp64">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani predstavniki Vlade, spoštovana
                  kolegica in kolegi!</p>
               <p>V Poslanski skupini Slovenske ljudske stranke smo prispevali svoje podpise k
                  noveli zakona o referendumu in ljudski iniciativi, kar je osnovni cilj tega
                  zakona: predvsem obnašati se racionalno in v teh kriznih časih poskusiti
                  privarčevati še kako potrebna sredstva za tekoče delovanje države.</p>
               <p>Referendum je ustavna kategorija, je ena od najvišjih oblik demokracije in
                  najmočnejši instrument neposrednega soodločanja državljank in državljanov. Smo pa
                  tudi v Slovenski ljudski stranki mnenja, da se moramo vesti odgovorno do stroškov,
                  ki jih takšen način odločanja prinaša. Zato tudi podpiramo bistveno spremembo v
                  predlogu, torej uvedbo tako imenovanega referendumskega dne, na katerem bi se
                  lahko odločalo o več referendumskih vprašanjih hkrati. Ob zmanjšanju stroškov
                  izvedbe bo prišlo tudi do zmanjševanja stroškov referendumske kampanje in
                  posledično do težjega dela za nas, politike, saj bomo morali bistveno več truda in
                  znanja vložiti v to, da volivkam in volivcem podrobno predstavimo obravnavan
                  zadeve.</p>
               <p>Če pogledamo skozi zgodovino samostojne države in vse referendume, ki so se v tem
                  času zgodili, povsem statistično gledano, nikjer ne moremo reči, da smo imeli
                  inflacije odločanj na referendumih. V povprečju manj kot en na leto je še vedno
                  popolnoma sprejemljiva številka. Zato smo v Slovenski ljudski stranki še toliko
                  bolj ogorčeni nad zadnjimi domislicami in idejami in na tem mestu naša kritika
                  leti na večino koalicijskih strank, kako bi ta najbolj demokratičen institut
                  omejili, ga nekako zadušili oziroma poskusili zaostriti pogoje za njegovo izvedbo.
                  Torej, da bi uveljavili obvezni kvorum udeležbe, da bi bilo potrebno več podpisov
                  poslancev za razpis in podobno.</p>
               <p>Pri vprašanju referendumske zakonodaje je za Slovensko ljudsko stranko bistveno,
                  da na noben način ne omejujemo instituta referenduma. V Slovenski ljudski stranki
                  sicer nismo navdušeni nad visokim številom referendumov, kajti naloga nas
                  politikov je, da sprejemamo odločitve in zanje tudi sprejmemo vso odgovornost.
                  Volivke in volivci pa preko volitev pozneje presodijo, ali smo svojo nalogo
                  opravili zadovoljivo ali ne. Vendar referendum, kot že rečeno, ostaja edina
                  učinkovita oblika neposrednega nadzora in omejevanja oblasti ter zato vrednota, od
                  katere je dolgoročno odvisna demokratičnost našega sistema. Zato je ohranitev
                  referenduma brez vsakih omejitev kot temeljnega demokratičnega instituta še toliko
                  bolj upravičena.</p>
               <p>Ustava Republike Slovenije in zakonodaja o pogojih razpisa in veljavnosti
                  referendumske odločitve ni kriva za krizo in slabo vladanje aktualne Vlade
                  Republike Slovenije ter posledično za mnoge napovedane referendume. Konec koncev
                  je referendum tudi ustavna pravica in legitimna možnost za preprečevanje
                  nepremišljenih in samosvojih odločitev Vlade Republike Slovenije. Referenduma ne
                  gre kar tako omejevati, je pa smiselno razmisliti o racionalizaciji stroškov,
                  njihove izvedbe, kar predvideva obravnavani zakon. Trenutna situacija z
                  referendumi v Sloveniji nedvomno na posreden način odraža nezadovoljstvo nad
                  nesposobnostjo vladajoče elite, da bi vzpostavila dialog in poskušala iskati širši
                  družbeni konsenz pri posameznih vprašanjih in zakonskih rešitvah.</p>
               <p>Določene teme in vprašanja zaradi svoje teže, narave in konfliktnosti presegajo
                  uveljavljen in sicer legalen ter legitimen način sprejemanja posamične zakonske
                  ureditve v Državnem zboru Republike Slovenije, in to zgolj s preglasovanjem
                  koalicijske parlamentarne večine. Aktualno vprašanje, ali je strošek volitev in
                  referendumov upravičen, je v času težkih gospodarskih razmer in vse večjem
                  javnofinančnem dolgu države razumljivo. Vendar mora država varčevati drugje, pri
                  svojem vsakdanjem delovanju, pri zmanjševanju nepotrebnih materialnih stroškov,
                  administraciji, pri nepotrebnem zapravljanju na vseh ravneh svojega delovanja,
                  nikakor pa ne pri ukinjanju temeljnih demokratičnih instrumentov, kot je
                  referendum. Vse to so instrumenti, ki niso sami po sebi umevni, ampak so posledica
                  dolgoletnega boja za državljanske pravice in demokratizacijo oblasti, katerih
                  upravičenost ne moremo meriti z njihovimi stroški. Prav pa je, da se celotna
                  politika tega vidika tudi zaveda.</p>
               <p>Bojim se, da bomo danes skozi razpravo zopet poslušali, kako zakon ni sistemski,
                  kako bo blokiral sprejemanje zakonov, kako znižuje oziroma slabi avtoriteto
                  predlagateljev zakonov in zakonodajnega telesa in tako naprej. Toda, spoštovana
                  Vlada, spoštovana koalicija, mi smo naredili korak naprej, ponudili smorešitev,
                  vsaj deloma odgovorili na glavno kritiko ob morebitnem večjem številu referendumov
                  v prihodnosti, to je potreba po znižanju stroškov. Povsem druga stvar pa je, zakaj
                  se je število referendumov tako zgostilo v zadnjem času in ali je za to kriva
                  slaba referendumska zakonodaja ali pa je problem kje drugje. Nobena dobra vlada se
                  referendumov ne bi smela bati. Z dobrim delom, z argumentacijo svojih odločitev, s
                  sistematičnim pristopom k problematiki bi morala znati prepričati ljudstvo, da
                  dela prav in da dela v njihovo oziroma naše dobro. Toda, če predlagatelj zakonskih
                  rešitev hiti z neusklajenimi in večkrat nepremišljenimi rešitvami v parlamentarne
                  postopke, ker jih koalicija, kjer jih koalicija po navodilu podpre, potem za to ni
                  kriva referendumska zakonodaja. V takšnem primeru je referendumska zahteva odraz
                  nezadovoljstva večine.</p>
               <p>In če omenim še eno stvar, ki kaže dvoličnosti kritikov predlaganega zakona. V
                  začetku letošnjega februarja smo prav tako obravnavali spremembe zakona o
                  referendumu in ljudski iniciativi in to po nujnem postopku in na izredni seji
                  Državnega zbora. Neznansko se je koaliciji mudilo spremeniti zakon, ki Vladi
                  Republike Slovenije od sedaj naprej omogoča še aktivnejše ter predvsem uradno
                  sodelovanje v referendumski kampanji in celo dodatna sredstva v višini nekaj več
                  kot 100 tisoč evrov za potrebe vsake referendumske kampanje neposredno iz
                  proračuna. Torej, ne v smeri varčevanja, temveč celo nasprotno, v povečanje
                  trošenja. S povsem navadno večino v Državnem zboru ste si, spoštovana Vlada in
                  koalicija, priskrbeli dodatno možnost nastopanja v javnosti in dodatna proračunska
                  sredstva.</p>
               <p>V Slovenski ljudski stranki še odgovarjamo na nekatere pomisleke, da bodo z uvedbo
                  referendumskega dneva nekateri zakoni morali čakati na mizi in se ne bodo mogli
                  uveljaviti. No, tudi trenutno so temeljne strukturne reforme v državi na čakanju,
                  pa je še vedno v veljavi sedanja referendumska zakonodaja. Še vedno pa predlagani
                  zakon dopušča možnost, da če bi šlo za urgenten zakon, ki ne more počakati na
                  odločanje na referendumskem dnevu, da se o tem zaradi izrednih okoliščin in
                  morebitnih negativnih posledic zedinimo tukaj, v Državnem zboru in z dvotretjinsko
                  večino v Državnem zboru razpišemo dodaten razpoložljiv dan, podobno kot smo to
                  naredili pri razpisu referenduma o arbitražnem sporazumu.</p>
               <p>V Poslanski skupini Slovenske ljudske stranke podpiramo predlog zakona. Želimo ga
                  videti v nadaljnji obravnavi, kajti v trenutni situaciji je za Slovenijo potreben.
                  Dopuščamo, da bodo potrebni določeni kozmetični popravki, pravne uskladitve,
                  vendar njegova osnovna ideja uvedba referendumskega dne je tisti ukrep, s katerim
                  lahko razbremenimo proračun, a vseeno ves čas uveljavljamo izvedbo najbolj
                  demokratičnega načina odločanja v svobodni demokratični družbi. To zagotovo ne bo
                  pomenilo inflacijo referendumov, saj je število referendumskih vprašanj na določen
                  dan zopet, in ponovno, lahko zakonsko omejeno. Tudi argument, da ljudje težko
                  odločajo o več vprašanjih na referendumu in da se odločajo impulzivno, je iz trte
                  zvit oziroma celo žaljiv do državljank in državljanov. Svobodna odločitev vsake
                  polnoletne državljanke in državljana je, ali se bo referenduma udeležil ali pač ne
                  in konec koncev je njegova svobodna izbira, do katerega vprašanja se bo opredelil
                  in do katerega ne. Naloga politike je v tem primeru ponuditi pogoje in predstaviti
                  ter soočiti argumente.</p>
               <p>Zato v Slovenski ljudski stranki pozivamo celoten Državni zbor, da pokaže predvsem
                  posluh za stanje javnih financ naše države in predlog tega zakona podpre. Hvala
                  lepa.</p>
            </sp>
            <sp xml:id="SDZ5-Redna-25-2011-03-03.sp65">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anton Urh bo predstavil stališče Poslanske skupine Demokratične stranke
                  upokojencev.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp66">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovani kolegice in
                  kolegi!</p>
               <p>Predlagani zakon je nedvoumno na prvi pogled izjemno všečen, saj preprosto določa
                  zgolj en referendumski dan v letu, kar praktično pomeni enkrat letno izvedbo
                  referenduma oziroma več referendumov, in to v mesecu maju.</p>
               <p>Všečen je ta predlog tako s finančnega vidika, saj bi morebitna uzakonitev tega
                  predloga predstavljala manjše stroške državi ob predpostavki, da je država dolžna
                  izvesti več referendumov tekom enega leta. Všečen je ta predlog tudi z vidika
                  državljank in državljanov, saj bi volilni upravičenci le enkrat na leto odšli na
                  volišča in se izrekli o vseh referendumskih vprašanjih, ki so se nabrala v enem
                  letu. Ob vsej napovedani poplavi referendumov, ki se jih napoveduje, je bil všečen
                  tudi nam, poslancem DeSUS-a, zato smo ga najprej tudi sami sopodpisali. Vendar ne
                  glede na všečnost te ideje ta stvar le ni tako enostavna v smislu, dajmo določiti
                  en referendumski dan in s tem bodo vse stvari rešene. In zato smo mi svoje podpise
                  k predlogu zakona umaknili. Razlog za umik podpisov in s tem tudi za negativno
                  mnenje k predlogu novele z naše strani je kljub našemu mnenju, da referendumska
                  ureditev ni dobra, ta, da je sam predlog izjemno nedodelan in tudi
                  neizvedljiv.</p>
               <p>Referendum kot institut vseljudskega glasovanja je izjemnega pomena. V končni fazi
                  je naša država Republika Slovenija nastala na podlagi referenduma, saj predstavlja
                  sredstva omejevanja oblasti, hkrati pa se ga šteje tudi kot obliko delitve
                  oblasti. Zato je treba vsakršne posege v ureditev tega instituta opravljati na
                  podlagi tehtnih premislekov brez neupravičenega posega v smo referendumsko pravico
                  in tudi z ozirom na samo vplivanje teh sprememb z vidika uveljavljanja in
                  uporabljanja na primer zakonov, ki so predmet referendumskega odločanja. In ravno
                  slednje je razlog, da tako opredeljen zakon v praksi ne bi bil izvedljiv oziroma
                  bi povzročal precejšnje težave, saj bi bila uveljavitev oziroma uporaba nekega
                  zakona v primeru, da je slednje časovno vezano na nek rok oziroma datum, praktično
                  zamrznjena. To pa bi lahko povzročilo precejšnje težave tako sistemske narave kot
                  z vidika uveljavljanja pravic in obveznosti posameznikov.</p>
               <p>Med poslanci ni sporno, da je institut referenduma potreben dodelave, vendar je k
                  tej problematiki treba pristopiti celostno, z dodelanimi predlogi, ki bodo pravno
                  in politično sprejemljivi. S tem namenom je tudi oblikovana posebna delovna
                  skupina poslank in poslancev.</p>
               <p>Druga težava, ki jo vidimo ob prebiranju tega predloga, je, da bi bili ljudje, če
                  bi kar naenkrat imeli veliko referendumov, zbegani ob poplavi listov in
                  obkroževanjih.</p>
               <p>Tretje vprašanje, ki se poraja, je vprašanje izvedbe referendumske kampanje. Če bi
                  bilo več referendumov, seveda bi bila ta osredotočena na dneve pred samim
                  referendumom in če bi bilo teh več, ne bi bilo več toliko prostora za
                  predstavljanje mnenj "za" in "proti".</p>
               <p>Skratka, poslanci DeSUS-a smo prepričani, da je treba pristopiti k modifikaciji
                  instituta referenduma v smislu preprečitve njegovih zlorab, in upamo, da bomo v
                  tem skupaj dosegli nek razumen skupen konsenz. Ta ideja o referendumskega dneva pa
                  za nas zaradi vseh navedenih razlogov ni sprejemljiva. Zato je ne mislimo
                  podpreti. Hvala.</p>
            </sp>
            <sp xml:id="SDZ5-Redna-25-2011-03-03.sp67">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zmago Jelinčič pa bo predstavil stališče Poslanske skupine Slovenske
                  nacionalne stranke.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp68">

               <speaker>ZMAGO JELINČIČ PLEMENITI:</speaker>

               <p>Lep pozdrav vsem skupaj!</p>
               <p>V Slovenski nacionalni stranki bomo podprli to določitev referendumskega dne, saj
                  smo konec koncev tudi sopodpisniki predloga zakona. Tukaj se človeku postavi
                  vprašanje, zakaj so zakon podprli kolegi iz DeSUS-a, potem so se pa umaknili,
                  kajti pravijo, da njihova politična volja ni več skladna s predlogom, se potem
                  vprašamo, ali razmišljajo oziroma ne razmišljajo ali naknadno trgujejo pa potem,
                  kakor reče koalicija, odstopijo ali pristopijo k določenim rešitvam oziroma
                  predlogom.</p>
               <p>Jaz mislim in v naši stranki razmišljamo, da je uvedba referendumskega dne pametna
                  zadeva. Konec koncev, če pogledamo, kakšne zakone sprejemamo in kako sprejemamo
                  določene zakone, lahko vidimo, da pravzaprav v Sloveniji ni nič nujnega, noben
                  zakon ni tako nujen, da bi ga morali na vrat na nos sprejeti, kajti v tem primeru
                  bi nekatere zakone sprejeli na začetku sedanjega mandata, ne pa, da jih sprejemamo
                  po dveh letih in pol, potem jim damo pa seveda oznako tajnosti, zaupnosti,
                  hitrosti, nujnosti, skrajšanega postopka in ne vem česa še vsega. To je potem
                  evidentno, da tukaj ne bi bilo nobenih posebnih škod, če bi se tudi eno leto
                  počakalo na izglasovanje veljavnosti določenega zakona ali pa v nekaterih primerih
                  samo pol leta.</p>
               <p>Pa še nekaj je, ne gredo vsi zakoni na referendum, samo tu in tam gre kakšen zakon
                  na referendum. Do danes smo imeli v povprečju en referendum na leto. Letos jih je
                  nekaj več, verjetno jih bo še več. Ampak smiselno bi bilo, da so to vsi na en
                  dan.</p>
               <p>Finančnih sredstev se porabi za en referendum okoli 4,5 milijone evrov pravijo, do
                  pet milijonov evrov, tako nekako. To se pravi, če bi imeli dva referenduma na isti
                  dan, bi prihranili 5 milijonov evrov. Če bi imeli tri, bi prihranili 10 milijonov
                  evrov. Jaz se ne strinjam s tem, ko nekateri kolegi pravijo, da je prihranek samo
                  približno polovico tega denarja. Človek se vpraša, ali to pomeni, da ljudski
                  faktor, tisti ljudje, ki sedijo tam, na voliščih, kjer se glasuje o referendumu,
                  ali potem tisti ljudje stanejo 2,5 milijona evrov. Potem se človek vpraša v tej
                  naši ljubi državi, kakršna pač je, ali morda ne gre še komu v žep od teh 2,5
                  milijona evrov - kajti nikakor ni mogoče, da bi neki ljudje zaslužiti take
                  gromozanske denarje zato, da sedijo tam in čakajo, kaj bo.</p>
               <p>Seveda pa je Vlada napisala mnenja, da so tukaj kar tri vprašanja, ki jih je treba
                  rešiti, in sicer uskladitev zakonodaje s pravnim redom Evropske unije, in se
                  človek vpraša, ali smo res popolnoma vse prenesli na Evropo, ali res nimamo več
                  samostojnosti, neodvisnosti in suverenosti, ali so nas res že tako globoko prodali
                  Evropski uniji, da nimamo pravice sami soditi o naših zadevah. Kakor kaže, smo
                  prodani in bomo prodani še bolj; iz dneva v dan se prodaja več.</p>
               <p>Konec koncev, če pogledamo, zdaj hočejo Hrvati kupiti Mercator – in ali bo Pahor
                  kaj naredil? Ne vem, dvomim, da bo. V Izraelu smo imeli skupaj predstavitev
                  turistične ponudbe Hrvaške in Slovenije – da ne bo kdo mislil, da je bila
                  Slovenija na prvem mestu, mi smo samo plačali – in bomo imeli v Južni Koreji
                  predstavitev Hrvaške in Slovenije zopet na enak način, s tem da je vprašanje, če
                  bo sploh še visela slovenska zastava tam. In zdaj naj bi še Hrvati kupili Mercator
                  – zakaj? Le zato, da bodo lahko Hrvati uničili slovensko pridelovalno industrijo,
                  nekateri tajkuni, ki so že dosti pokradli v Sloveniji, bodo pa še dodatno
                  nagrajeni, če bo komu od gospodov z Vlade padlo kaj v žep, bodo samo še srečni.
                  Srečni bodo že tako ali tako zaradi tega, ker se bodo lahko klanjali Hrvatom,
                  kakor to počno že ves čas.</p>
               <p>Druga zadeva pa je, da se tukaj Vlada sprašuje in da je treba uskladiti zakonodajo
                  z odločbami Ustavnega sodišča. Ustavno sodišče presoja in svetuje, Ustavno sodišče
                  nima pravice zahtevati spremembe zakona. Državni zbor je zakonodajno telo in
                  Državni zbor ima pravico Ustavnemu sodišču reči: ne, razmislili in ravnali bomo
                  drugače. To je naša pravica. Res je, da mnogi ustavni sodniki, pa mnogi gospodje
                  iz koalicije mislijo, da je Ustavno sodišče vse kaj drugega, nekateri oziroma po
                  večini celo mislijo, da je to neko nadaljevanje Centralnega komiteja Komunistične
                  partije Jugoslavije, ampak to ni. Ustavno sodišče je zgolj in samo Ustavno
                  sodišče. Žal je pri nas narejeno in izbrano po političnih merilih. Ta politična
                  merila so slaba in kakor se kaže, ti ustavni sodniki ne delajo v korist Republike
                  Slovenije, ampak delajo ne vem v kakšnem interesu. Nekateri v interesu akademskih
                  sfer, ki jih niti sami ne razumejo, kajti človek vedno znova dvomi o
                  kompetentnosti teh ustavnih sodnikov, ki so dostikrat odločili in odločajo proti
                  interesom Republike Slovenije. Če bi malo pogledali v sosednje države, bi videli,
                  da je kaj takega v drugih državah nemogoče.</p>
               <p>Še enkrat, da se vrnem direktno na ta zakon. Zakon je kratek, jedrnat in popolnoma
                  jasen. Je tudi popolnoma utemeljen. Zanimivo je, da je Državni zbor dobil celo
                  dopis Mestne občine Ljubljana od župana Zorana Jankovića, ki se v principu strinja
                  z zakonom, pa se človek vpraša, le zakaj je potem koalicija proti. Res je, da
                  predlagajo, da bi napisali tudi obliko besede referendum v množinski obliki, ampak
                  to niti ni tako bistveno, kajti pravniki naši, veleumni pravniki, znajo utemeljiti
                  tudi to, da en referendum lahko pomeni 2 ali 3 ali več referendumov, če znajo
                  spreminjati in ugotavljati to, da lahko prešamo drevesa pa, da dobimo oljčno olje,
                  tudi to je mogoče v Sloveniji, in take stvari. Pri nas je pač mogoče vse, odvisno
                  je, kdo je tisti pravnik, ki ti svetuje, koliko si mu plačal in kakšna je trenutna
                  politična klima. In v tej sedanji politični klimi lahko računamo zgolj in samo na
                  vse najslabše. Lahko računamo na to, da bo Ustavno sodišče prepovedalo en
                  referendum, dva ali več referendumov zaradi tega, ker niso pogodu obstoječi
                  politični situaciji. Zaradi tega, ker Vlada ne zna reagirati drugače, ker ne zna
                  pripravljati zakonov tako, da bi bili narejeni na kožo ljudi, na kožo tistih, ki
                  plačujejo davke, in tistih, ki spoštujejo zakone, potem raje z represivnimi
                  aparati pritiska na populacijo. Tako kot s policijo, sodstvom, s tistimi, ki se
                  jih ne da dotakniti, ki se jih ne da umakniti in ki so nedotakljivi in večni. In
                  to imamo v tej naši preljubi Sloveniji.</p>
               <p>Zato pa je ena od rešitev zagotovo ta, da se ta zakon sprejme, da imamo en
                  referendumski dan in da se takrat odločamo o vseh referendumih naenkrat. Tiskanje
                  papirjev in tistih glasovnic ni tako huda reč. Tukaj, če ni drugače in če naša
                  država ne more pri svojih kavah, ki jih premier plačuje sam, pa še pri mogoče
                  kakšnem toaletnemu papirju ne more prihraniti toliko, je celo Slovenska nacionalna
                  stranka pripravljena tiskati kakšne glasovalne lističe za kakšnega od referendumov
                  – seveda, če bo to vse skupaj.</p>
               <p>Mislim, da ni smiselno kaj dosti več govoriti o teh zadevah, škoda le, da zakon ne
                  bo sprejet. Dejstvo je, da se je koalicija odločila, da zakon ne sme biti sprejet,
                  da je koalicija verjetno za kakšno, ne vem kaj, tudi prepričala DeSUS, da je
                  odstopil od podpisov, so se že kaj zmenili. Konec koncev moram reči, da DeSUS –
                  genialci so, najbolje trgujejo. Celo pri trgovanju so prehiteli Slovensko ljudsko
                  stranko, tako da res "vsaka jim čast". Mi bomo sicer podprli zakon,
                  zagotovo,.mislim pa, da "ne bo šel skozi". Hvala lepa.</p>
            </sp>
            <sp xml:id="SDZ5-Redna-25-2011-03-03.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi splošna razprava
                  poslank in poslancev.</p>
               <p>Najprej se je javil k besedi gospod Branko Grims kot predlagatelj. Izvolite.</p>
            </sp>
            <sp xml:id="SDZ5-Redna-25-2011-03-03.sp70">

               <speaker>MAG. BRANKO GRIMS:</speaker>

               <p>Hvala.</p>
               <p>Moram reči, da je bila zelo živahna razprava, kar me ne čudi, kajti dovolite, zdaj
                  ko je na razpolago dovolj časa, povem, kaj je bistvo zgodbe. Tisti trenutek, ko
                  govorimo o referendumu, govorimo o načelu omejitve oblasti; in sedanjo vladajočo
                  koalicijo, to je dokazovala zdaj že več kot eno uro, zanima samo absolutna oblast,
                  brez kakršne koli omejitve. Oblast kvari in absolutna oblast kvari absolutno,
                  pravi stara modrost. In da je to v praksi tudi v resnici tako, ste se lahko
                  prepričali sami.</p>
               <p>Namreč, te razprave, ki so bile tukaj, imajo tri vidike, ki jih lahko odlično
                  osvetlimo na osnovi te argumentacije zavračanja predloga. Prvi je komični vidik,
                  drugi je ustavnopravni in ustavnosodni, torej strokovni, in tretji je politični
                  vidik.</p>
               <p>Pa pojdimo po vrsti. Prvi, komični vidik je vladajoča koalicija v praksi naredila
                  dvakrat. Prvič, sama je predlagala, da bi s posebnim posvetovalnim referendumom
                  preverili, ali ljudje podpirajo uvedbo enega referendumskega dne, torej točno
                  tisto, kar je zdaj predlagano v našem zakonu. Ko pa smo predlagali mi ob
                  referendumu o pokojninskem in invalidskem zavarovanju pa še drugih, ki so bili
                  takrat v igri, da bi se dogovorili za en referendumski dan, z ustrezno večino, kar
                  že omogoča sedanji zakon, so pa ti isti ljudje glasovali proti. Torej, šli bi v
                  dodatne stroške zato, da bi preverjali nekaj, kar so sami preprečili z lastnim
                  glasovanjem v parlamentu. Za nasmejati do solz!</p>
               <p>Drugo, kaj počne trenutno Vlada, saj v tej svoji komičnosti so vsaj dosledni,
                  bodimo pošteni, pa jim vsaj to priznajmo. V njihovi lastni koalicijski pogodbi,
                  torej v pravnem temelju obstoječe vlade, še enkrat poudarjam, izrecno piše uvedba
                  enega referendumskega dne kot eden od ciljev koalicijske pogodbe. In Vlada, ki je
                  nastala na osnovi tega pravnega temelja, oporeka zakonu, s katerim predlaga
                  opozicija uvedbo enega referendumskega dne in pravi, da potem bi bile pa lahko
                  škodljive posledice! To se pravi oporeka lastnemu pravnemu temelju. Za nasmejati
                  do solz! Tistemu, kar je cilj, ki so si ga sami postavili, zdaj oporekajo v
                  praksi! Iz političnega prestiža, saj vsi vemo, za kaj gre; ampak komičen pa je, to
                  pa je treba priznati.</p>
               <p>Zdaj pa pojdimo naprej, ustavnopravni in ustavnosodni vidik. Tukaj je pa že več
                  problemov! Poglejte, Ustavno sodišče zdaj praktično vsako zahtevo za referendum
                  prejme še v ustavno presojo, skoraj vsako. In vsi ustavni pravniki že opozarjajo,
                  da je tukaj ustavna sodna praksa Ustavnega sodišča popolnoma napačna zaradi tega,
                  ker gre v neprenehno omejevanje pravice do referenduma, ki je pa tudi ustavna
                  pravica in jo sama Ustava v tistem 3. členu, ki smo ga zdaj že nekajkrat citirali,
                  postavlja celo na prvo mesto – pravica do neposrednega odločanja je pred pravico
                  do posrednega uresničevanja oblasti na osnovi volitev in po načelu delitve na
                  ustavno, pravno, sodno in izvršilno. To se pravi, je že tukaj zelo velik problem.
                  Še večji problem je pa potem v praksi, kako to poteka; poglejte ta absurd, da vam
                  povem samo aktualen primer. 12. januarja letos je Ustavno sodišče prejelo na
                  osnovi sklepa vladajoče večine v presojo zahtevo za presojo ustavnosti zahteve za
                  referendum o pokojninskem in invalidskem zavarovanju. Po 21. členu Zakona o
                  referendum in ljudski iniciativi mora Ustavno sodišče, tretji odstavek 21. člena,
                  odločiti v tridesetih dneh. Trideset dni je minilo že pred skoraj enim mesecem. To
                  se pravi, Ustavno sodišče, ki še vedno ta postopek vleče, če bo presodilo danes
                  ali pa enkrat v naslednjih dneh, bo samo pripomoglo k temu, da bo ta postopek še
                  daljši in pri tem bo očitno kršilo Zakon o referendumu in ljudski iniciativi, tudi
                  če nekdo reče, da je tisto samo napotilo, ker ni kazni notri – kaj se zgodi, če se
                  tega ne spoštuje –, ampak je obvezujoče. Ne piše, "naj bi" ali pa "priporočeno
                  je", "ampak Ustavno sodišče odloči v tridesetih dneh". Trideseti dan je, gospe in
                  gospodje, minil 11. februarja. In "nikomu ništa", po balkansko.</p>
               <p>Če bo Ustavno sodišče zdaj presodilo, da tega referenduma ne sme biti, trdim, da
                  bo ta odločitev zato, ker bo pri tem Ustavno sodišče samo kršilo Zakon o
                  referendumu in ljudski iniciativi, je nelegalno in nelegitimno. Nima pravnih
                  posledic. Nad njim, se včasih reče, je samo še modro nebo. Moral bi biti
                  parlament, ki bi moral ravnati ustrezno in postaviti drugače pravila igre, da do
                  tovrstnih zlorab prava ne bi prihajalo. Do nespoštovanja temeljne zakonodaje.</p>
               <p>In še nekaj, Zakon o referendumu in ljudski iniciativi ima neposredno podlago v
                  Ustavi Republike Slovenije, ki ta zakon izrecno določa kot zakon, ki se ga
                  sprejema s kvalificirano večino. In torej trdim, da je takšno ravnanje, ko se krši
                  rok, postavljen v Zakonu o referendumu in ljudski iniciativi, tudi v očitnem
                  neskladju z Ustavo Republike Slovenije. Je torej očitno protiustavno. Zanimivo.
                  Toliko o ustavnopravnem in ustavnosodnem vidiku. In spet smo nazaj. Zakaj se tako
                  ravna? Zato, ker se hoče preprečiti, da bi bila oblast enih in istih kakorkoli
                  omejena. Samo zato se tako ravna. Gre za vprašanje načela omejitve oblasti.</p>
               <p>In tretji je politični vidik. Na nek način ste ga srečali tudi danes, ko se je
                  postavljalo pod vprašaj: "Ja, treba je omejiti pravico do referenduma, da ne bo
                  zlorab". Ja, čakajte ljudje božji, kdo pa je nosilec oblasti v demokraciji?
                  Ljudstvo. Ljudstvo je nosilec oblasti. Vsi tisti, ki tukaj sedimo, smo samo tisti,
                  ki uresničujemo eno od oblik oblasti, ki pa je v rokah ljudstva. V celoti in
                  nedeljeno. In zdaj, pazite, ta absurd. Parlamentu ne bi v ničemer omejili njegove
                  pravice odločanja, ljudstvu – nosilcu pa bi omejili. Ob tem pa je v isti sapi
                  tisti človek, ki je to govoril, rekel, da se zavzema za pravičnost in
                  enakopravnost. Ja, to je pa res pravično in enakopravno. Tistemu, ki je nosilec
                  oblasti, bi omejili pravico, tistemu, ki pa uresničuje to njegovo pravico, bi pa
                  pustili neomejeno možnost uresničevanja oblasti. Ja pravično, da se kar
                  bliska.</p>
               <p>Pa pojdimo naprej. Rečeno je bilo tudi glede stroškov, mimogrede bilo je zelo za
                  lase privlečeno tisto tolmačenje, da vsak naslednji referendum stroške zmanjša za
                  kvečjemu polovico. Ni res, ker daleč največji strošek razpisa referenduma je
                  delovanje državnih organov in potem vseh komisij, volilnih odborov in tako naprej,
                  stroški, ki pri tem nastanejo fizično oziroma za plačilo njihovih dnevnic in vseh
                  ostalih stroškov, ki so povezani s tem. In oni so že itak tam, ko so enkrat v
                  pogonu, potem vsak dodaten referendum pomeni bistveno nižji strošek. Gre samo za
                  dotis v materialu in objavo akta v javnosti. Ob tem pa je treba opozoriti še na en
                  vidik, na katerega se je kar pozabilo. Ja, kaj pa stroški ljudi, ki gredo na
                  referendum? Zato je v resnici to združevanje še toliko bolj primerno, še toliko
                  bolj upravičeno tudi ekonomsko, in tudi to je nek vidik, tudi v pravu se upošteva,
                  in toliko bolj utemeljeno. Ljudje porabijo svoj čas, porabijo, če želite, tudi
                  svoj denar, se usedejo v avto, nekateri se morajo tudi po 30 kilometrov peljati do
                  volišča, da oddajo svoj glas ali uporabijo katero od drugih metod, ki tudi zahteva
                  določena sredstva in čas. Vse to je treba upoštevati, če se ocenjujejo dejanski
                  stroški. In vse to bi ljudem lahko prihranili z uvedbo enega referendumskega dne,
                  da jim je samo enkrat treba iti na volišče, da se jim je samo enkrat treba usesti
                  v avto, se zapeljati do volišča, imeti s tem stroške, ne pa, da se to periodično
                  ponavlja iz meseca v mesec. Zakaj? Ker se ljudem želi zagabiti referendum. Ker se
                  hoče imeti neomejena oblast. V tem je vsa igra. Vsi v koaliciji so rekli, da bi se
                  o tem pogovarjali, če bi se hkrati zmenili, kje pa ne sme biti referendum ali kako
                  bi ga drugače omejili ali pa vprašanje načela uvedbe kvoruma. Kvorum, bom zelo po
                  domače povedal, kvorum referendum ubije, ker potem se nihče več ne pogovarja, kaj
                  je vsebina referendumskega vprašanja, ampak se to samo še omeji na tisto: Pojdite
                  na referendum. Ali pa: Ne pojdite na referendum. To dokazuje dogajanje v
                  katerikoli državi, kjer kvorum imajo, če hočete kar v naši prvi sosedi Italiji. In
                  potem dobiš absurd, da so imeli na volitvah nižjo udeležbo kot na enem od
                  referendumov, kjer so, mimogrede, odločali o dvokrožnem večinskem volilnem
                  sistemu. Na referendumu je 99,9 % ljudi glasovalo za čisti dvokrožni večinski
                  volilni sistem, referendum pa je bil neveljaven, ker je manjkalo 0,1 % do višine
                  kvoruma. Ali je to demokratično?! Ali volitve, ki so jih imeli malo pred tem, ne
                  vem, ali so bile regionalne ali državne, niti ni pomembno, so pa imele nižjo
                  udeležbo kot tisto glasovanje na referendumu. In do tega pridemo. Poglejte, to je
                  eno od vprašanj, ki ga vsi, ki ponujajo kvorum, zmeraj zamolčijo. Ne samo da ta
                  ubije referendum, ampak dejstvo je, da se danes tudi udeležba na volitvah znižuje.
                  In če predpišeš kvorum za referendum, potem bi moral še toliko prej, po tej
                  njihovi logiki, razpisati kvorum za volitve. Pa ne misliti, da se to dogaja samo v
                  tujini. Spomnil bi, da je bila mati županja ljubljanska izvoljena na nekih
                  volitvah, kjer, po spominu govorim, lahko da se za kakšen odstotek zmotim, ampak
                  približno takšno je bilo razmerje, mati županja ljubljanska je bila izvoljena na
                  volitvah, kjer je bila udeležba približno 16 % in mislim, da okoli 9 % je odločilo
                  o tem, kdo je izvoljen. Zanimivo. In to isto boste prej ali slej doživeli tudi na
                  državnozborskih volitvah, verjemite. Ker razočaranje nad tovrstnim sprenevedanjem,
                  kot smo mu bila priča danes iz vrst vladajoče koalicije, potem povzroča, da ljudje
                  rečejo, naj se gre politika solit in ostanejo doma. Pri tem pa včasih žal
                  pozabijo, kako so v stari Grčiji rekli tistim, ki se ne ukvarjajo s politiko. No,
                  zdaj pa pojdimo naprej. Zakaj toliko referendumov, je bilo eno ključnih vprašanj.
                  Odgovor je v resnici čisto preprost. Ker gre za edino učinkovito načelo
                  uresničevanja omejitve oblasti. Vi v koaliciji se v glavnem požvižgate na
                  predloge, ki jih daje opozicija. Od vseh, ki smo jih predlagali v korist razvoja
                  slovenskega gospodarstva, ste jih požegnali 2 % ali 3 %, vse ostalo ste zavrnili v
                  glavnem iz političnega prestiža. To je pa realno stanje. In ker tukaj ne deluje
                  načelo omejevanja oblasti, na kar ne opozarjamo samo mi, na to danes opozarja že
                  tudi ustavnopravna stroka, ki pravi, da v parlamentarnem sistemu deluje vlada
                  tako, da ima večino v parlamentu, ki je tudi osnova za njeno izvolitev v
                  parlament. In potem ta večina do nje nima tistega odnosa, ki so ga predvidevali
                  vsi teoretiki ustavnega prava ali pa, če želite, ustavni očetje, ko so
                  predvidevali "checks and balances" ravnotežje in nadzor različnih vej oblasti, to
                  v praksi danes ne deluje več tako, kot je bilo mišljeno. In zato je edino
                  učinkovito načelo delitve oblasti, edino učinkovito načelo nadzora, edino
                  učinkovito načelo omejitve oblasti v najbolj pozitivnem pomenu, demokratičnem
                  pomenu besede – uvedba referenduma. Referendum pa mi že imamo, referendum je naša
                  ustavna kategorija, zelo dobro razdelan, ima ustrezno podlago in samo znotraj tega
                  se lahko dogovarjamo. To je naša trdna odločitev. Sam nikoli ne bom pristal na
                  omejevanje referenduma, to vam lahko odkrito povem. Zelo sem vesel, da je takšno
                  mnenje prevladalo tudi znotraj celotne SDS. Trdno sem prepričan, da je to zadnja
                  učinkovita oblika omejevanja katerekoli oblasti, saj nihče ni imun pred
                  stranpotmi, ki jih prinašajo skušnjave oblasti. In zaradi tega je to tako
                  pomembno, ker sem trdno prepričan, da smo dolžni ne samo našim sodržavljanom v tem
                  trenutku, ampak tudi našim zanamcem pustiti čim bolj demokratično ureditev. Zaradi
                  tega je to vprašanje tako pomembno. In žalostno je, da v točki, kjer bi pa lahko
                  dosegli dogovor, to je točka uvedbe referendumskega dne, da se ohrani ta
                  demokratični institut omejitve oblasti v celoti, neokrnjen, brez omejitev, pa
                  hkrati kar se le da zniža stroške, ta dogovor zavračate. In domnevam, da boste čez
                  čas prišli z nečim drugim, kjer bo tudi to vsebovano, ampak bo ključni problem
                  tam, da se bo že spet šlo v poskus omejevanja pravice do referenduma. Ta čas si
                  lahko prihranite, ker na to ne bomo pristali, ker je to edina oblika učinkovitega
                  omejevanja vaše oblasti, katero si vi tako želite in si prizadevate, da bi bila
                  neomejena, ker ste tega navajeni, mi na to ne bomo pristali – ne danes ne nikoli.
                  In da je res tako, ste na nek način potrdili tudi sami s svojimi ravnanji, in se
                  vračam na ta politični vidik, ko gre za konkretno ravnanje Vlade in vladajočih pri
                  vprašanjih referenduma pred samo nekaj dnevi, ko smo opravljali razpravo o
                  odgovornosti za izgubo oziroma izpad dohodka na RTV Slovenija na Odboru za
                  kulturo. Tam je ministrica, saj ne boste verjeli, izjavila, da je treba govoriti o
                  malomarnosti in neodgovornosti oziroma ugotavlja celo odgovornost tistih, ki so
                  nasprotovali njenemu tako odličnemu zakonu. Kakšen boljševiški refleks! Mi že vemo
                  na oblasti, kaj je za ljudi dobro, če pa so ljudje slučajno proti, potem se pa oni
                  zmotijo, potem jih je pa treba razglasiti za krivce, za malomarneže, pa še
                  ugotavljati odgovornost. To je približno ta logika, ki jo je ministrica Širca
                  razvila na Odboru za kulturo. Ob tem bi spomnil, da so bili proti njenemu zakonu
                  vsi reprezentativni sindikati RTV Slovenija, Svet delavcev RTV Slovenija, po
                  anketi, ki je objavljena na spletni strani RTV Slovenija, več kot 70 % novinarjev
                  RTV Slovenija in na koncu je na referendumu proti zakonu glasovalo več kot 70 %
                  ljudi. Ali so torej oni malomarni? Kakšna oblastniška logika, kakšen napuh je v
                  teh besedah sedanjih oblastnikov. Edina asociacija, ki se meni ob tem porodi, je
                  tista znana basen o tisti požrešni žabi, ki se je v svojem napuhu napihovala
                  toliko časa, da je največja, dokler je ni na koncu razneslo. In tudi to žabo
                  sedanje oblasti bo, če ne bo iskala konsenza in dogovora, razneslo, če ne prej, pa
                  na prihodnjih volitvah.</p>
            </sp>
            <sp xml:id="SDZ5-Redna-25-2011-03-03.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žerjav. Ga ni. Gospod Barovič. Tudi ne.</p>
               <p>Gospod Magajna, izvolite.</p>
            </sp>
            <sp xml:id="SDZ5-Redna-25-2011-03-03.sp72">

               <speaker>ANDREJ MAGAJNA:</speaker>

               <p>Lep pozdrav še enkrat!</p>
               <p>O omejitvi oblasti smo danes govorili večkrat. Res je referendum eden od teh
                  redkih instrumentov, ki je na razpolago neposredno ljudem. Ali so tudi ljudje na
                  nek način, ne bom rekel, omejeni, omejeni smo vsi lahko, kadar razmišljamo
                  omejeno, ampak zmanipulirani, o tem pa lahko govorimo, vendar ta instrument mora
                  ostati kot korektiv, nujni korektiv odločanja. Poglejte, delitev oblasti, o tem je
                  veliko napisanega, tudi teoretično člankov. Gospod Cukjati je danes omenil, da je
                  to povsem normalno, če ima parlamentarna večina tudi večinski vpliv na imenovanje
                  vlade in delujeta politično usklajeno parlament in vlada, vendar zato o tej strogi
                  delitvi na izvršilno in zakonodajno oblast pravzaprav ne moremo govoriti, ker
                  izhaja iz samega sistema odločanja. Tako je referendum ena oblika, ki je korektiv,
                  ali je dober ali slab na praktičnem primeru, to je star diskusije, vendar ga ne bi
                  smeli omejevati. Razprava o referendumskem dnevu, ni zadeva tega zakona. Pred
                  volitvami 2008 smo tudi o tem govorili. Tudi v programih in tudi v programu
                  koalicije je ta misel opredeljena. To ni zadeva opozicije, pozicije, čeprav je
                  rečeno, da je opozicijski zakon. O tem smo tudi v koaliciji razpravljali, pa se
                  nisem podpisal zaradi neke užaljenosti do koalicije, ampak zato, ker je to ideja,
                  ki je dobra in o njej velja, če ne drugega, razmišljati. Zato pozivam poslance, da
                  gremo naprej s tem zakonom. Da se tudi še kaj korigirati, spremeniti, ampak
                  ključno je, da ta ideja s tem zakonom ni pokopana, mislim v tem smislu, če ne bo
                  izglasovana ta prva faza, ki je osnova za nadaljevanje. Torej referendumski dan
                  sigurno, o tem moramo razpravljati, gre za racionalizacijo, ki pa ni v nasprotju z
                  osnovno pravico ljudi, da izbirajo tudi tako obliko odločanja o pomembnih
                  družbenih temah. Abstinenca. Pravijo, nič ne pomaga, trije referendumi skupaj,
                  rezultat bo isti. Res ne bo premosorazmerno, če bomo motivirali 15 ljudi za en
                  referendum, za drugega 15 % pa za tretjega, da bo končni rezultat 45-procentna
                  udeležba. Sigurno pa ne bo 15-procentna. Sigurno bo večje število ljudi prišlo in
                  tudi aktivno sodelovalo in tudi aktivno razmišljalo o drugih temah. Skupni
                  referendumski dan je sigurno prispevek večji udeležbi in večji participaciji ljudi
                  pri odločanju. Edino, kar se mi zdi, da velja razmišljati o tem drugem dnevu. Ta
                  drugi dan bi moral biti morda celo bolj dostopen. Dve tretjini poslancev bo težko
                  zbrati, morda bi tu imeli nek nižji kvorum. Res je, kot je že eden od poslancev
                  rekel, drugo je posvetovalni referendum, to lahko omejujemo kot tisti drugi dan,
                  ki bi bil namenjen posvetovalnemu referendumu, ampak ko gre za nujne zadeve, ki
                  jih le moramo sprejeti, pa bi morali na nek lažji način omogočiti, da se ta datum
                  lahko tudi fiksira bližje tistim šestim mesecem, kot je sedaj v predlogu zakona.
                  Skratka, z zeleno lučjo – na vladnem semaforju to očitno ne bo zelena luč, rdeča
                  se je prižgala, – bi omogočili, da to idejo o referendumskem dnevu peljemo naprej,
                  da zakon izboljšamo in prispevamo k racionalizaciji stroškov. Zanimiv je še en
                  ugovor, ki se pojavlja, da bi se pa potem ta institut zlorabljal, da bi bilo teh
                  vprašanj, ki bi se postavljala pred ljudi, preveč. Saj to končno ni slabo, če jih
                  je več. Jaz mislim, da je ljudi treba s tem tudi nekako spodbuditi, motivirati, da
                  aktivno participirajo na oblasti, ne samo takrat, ko trenutna kalkulacija pokaže,
                  da je to dobro za neko politično opcijo, sicer pa ne, da se tudi ljudje
                  ozavestijo, da so aktivni del politike. Tudi tisti, ki pravijo, mene pa politika
                  ne zanima, bi moral vedeti, da pač politika zanima ljudi, s tem ko določa pravila,
                  zakone in pred politiko žal ne moremo zbežati. Vsak lahko na svoj način prispeva k
                  odločitvam, tudi s tem, da svoje dobro mnenje pove sosedu in ga ta širi naprej.
                  Vsak na svojem mestu, na svoj način lahko participira. In to, da greš na
                  referendum, da to pravico ozavestiš, da veš, da je to dobrina, vrednota, zakaj te
                  vrednote ne bi gojili in spodbujali. Kot sem že rekel, tudi v koaliciji smo
                  razmišljali o tem referendumskem dnevu, žal pa so načela pogosto podvržena
                  trenutnim kalkulacijam. Kaj pa se nam trenutno splača? Trenutno se verjetno ne
                  splača imeti referendume, pa bomo zato proti nekim načelom, ki smo jih zapisali.
                  Ne, referendumski dan mora ostati oziroma ga moramo uveljaviti in jaz upam, da ga
                  bomo in da bomo imeli več referendumov in da bodo ti cenejši. To je bil tudi cilj
                  tega zakona.</p>
            </sp>
            <sp xml:id="SDZ5-Redna-25-2011-03-03.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grill. Zaradi odsotnosti Posedela, Presečnika, Jurše naj se
                  pripravi gospod Györek.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-03.sp74">

               <speaker>IVAN GRILL:</speaker>

               <p>Najlepša hvala za besedo, spoštovani gospod podpredsednik.</p>
               <p>Ponižujoč odnos do tako pomembnega vprašanja kaže koalicija kaže tudi število
                  prisotnih poslank, poslancev. Trije so. Glejte, koliko nas je iz opozicije. Prav
                  smešno je, da včeraj zvečer, ko se je razpravljalo o polivinilastih vrečkah, vas
                  je bila polna dvorana in vsi ste imeli toliko za povedati. Tako je zadeva res
                  primerljiva in kaže tisti pravi odnos. Ampak poglejte, spoštovana koalicija in
                  vlada. Referendum je najvišja stopnja demokratičnega odločanja – poleg volitev. In
                  za tako možnost so ljudje dajali življenja, še danes potekajo protesti, vojne, da
                  bi ljudje prišli do take možnosti, da lahko o teh zadevah odločajo ali na volitvah
                  ali tudi skozi referendum. Tudi v Sloveniji je bila situacija zelo podobna.
                  Tisočletja so naši dedje sanjali o slovenski državi, samostojni državi, o
                  demokraciji, ki jo imamo 20 let, pa še ta ni tista prava. Zakaj načrtni poskus, da
                  bi se tudi ta najvišja stopnja demokratičnega odločanja omejila ali celo ukinila?
                  Res je, da v vseh teh 20 letih, kolikor smo imeli teh referendumskih pobud, 76 ali
                  nekaj takšnega jih je bilo, in samo 16 referendumov. Na večini od teh referendumov
                  so ljudje odločali tako, da so se odločitve na referendumih oziroma rezultati
                  pokazali drugačni, kot jih je pa sprejel Državni zbor. Razlog je pa v tem, da so
                  bile to predvsem odločitve politične večine naslednic totalitarnega sistema
                  Jugoslavije. To pomeni levosredinske ali leve stranke. In to je ključni razlog,
                  verjetno sol na rano, da vas referendum tako moti, kajti to je edini način, res
                  edini način, da lahko glasovalni stroj koalicije, sedanje ali pa tudi v preteklih
                  mandatih, ljudje skozi referendum preprečijo ali ustavijo. To je edini način.
                  Spoštovana koalicija, s 46 glasovi, pa jih imate v koaliciji seveda več, kadar ste
                  enotni, v zadnjih časih ste sicer bolj poredko, ampak še zmeraj, ko je treba neke
                  ideološke teme povezati, ste kot beton enotni. Ampak takrat imate bistveno več kot
                  46 glasov. Ampak 46 glasov ne more odločati o tako pomembnih vprašanjih, o katerih
                  imajo pravico odločati ljudje na referendumu. In res je, da temu, kar se dogaja v
                  tem mandatu, nismo bili priča v vseh teh desetletjih samostojne Slovenije. Da
                  zlorabljate institut Ustavnega sodišča. Da dajete na Ustavno sodišče presojo, ko
                  vemo, da je Ustavno sodišče vse prej kot res neko objektivno sodno telo, da je
                  vtis skoraj lahko rečemo dokazljiv, da je to politični organ, ki vse po vrsti
                  zavrača, kot da je to protiustavnost. Nihče me ne bo, spoštovana koalicija,
                  prepričal, da je bil poskus ali pobuda referenduma o sodniških plačah, o
                  odvetniških tarifah neka protiustavna materija, da jo je lahko Ustavno sodišče
                  zavrnilo. Ampak to je en način. Drugače pa ste, lahko rečem, zelo zelo povezani z
                  vašimi režimskimi mediji. Ves čas lahko gledamo ali beremo ali poslušamo v
                  režimskih medijih neko tiho spontano antipropagando proti referendumom. Ljudem
                  hočete vtisniti v podzavest, da je odločanje na referendumu nekaj, kar ni za
                  ljudi, da ljudje ne razumemo, da so to neki nepotrebni stroški, da se s tem jemlje
                  legitimnost Državnega zbora oziroma tistih, ki o teh zadevah odločamo. In nekateri
                  ljudje celo nasedejo, verjetno bolj iz občutka krivde kot pa neke državljanske
                  zavesti. Tisto, česar bi se ljudje morali zavedati, je, da je to pravica,
                  dolžnost, da lahko na referendumu odločamo o tako pomembnih zadevah. In tudi ta
                  vaša trditev o legitimnosti referenduma glede na volilno udeležbo, za mene,
                  verjemite mi, pa tako mnenje deli velika večina ljudi, je legitimnost referenduma
                  izključno v tem, da ima vsak z volilno pravico možnost odločati. To je
                  legitimnost, ki jo daje referendum. Če pa se nekdo ne odloči, seveda s tem
                  prepušča možnost, da odloča namesto njega tisti, ki gre na referendum ali na
                  volitve. In če bi bila volja, želja, predvsem pa tisto, ker krepi demokracijo, to
                  je tudi s strani koalicije, pa vseh režimskih medijev, da bi ljudi spodbujali, da
                  gredo na volitve, da gredo na referendum, bi bila verjetno tudi volilna udeležba
                  vedno večja. Kot pa se sedaj kaže, je iz leta v leto manjša. In to je tisto, kar
                  je slabo.</p>
               <p>Vsak zakon, ki smo ga v tem mandatu v Slovenski demokratski stranki vložili, je
                  bil vedno že vnaprej obsojen na neizglasovanje, na zavrnitev. Tudi ta ima tako
                  usodo. Zanimivo je, da ste pri večini teh zakonov razlagali, da bo to imelo
                  negativne učinke na finančni proračun, da bo nek sistemski zakon s strani Vlade, s
                  strani koalicije. Ko pa vam predstavimo ali pa damo v obravnavo in sprejetje
                  zakon, ki pa znižuje, dokazljivo znižuje stroške proračuna, pa ploščo obrnete
                  povsem v drugo smer. Poglejte, ta zakon, če bi bil sprejet, zagotovo marsikakšen
                  milijon evrov v državnem proračunu prihrani. In tisto, ko ste gospod Potrč prej
                  tukaj razlagali, da vsak naslednji referendum samo za polovico zniža stroške, ni
                  res. Kaj pa pomeni drugi referendum? Predvsem strošek tistih glasovalnih listkov,
                  pa mogoče še administrativni. Fiksni stroški, glavni stroški so stroški ljudi, ki
                  so v volilnih odborih, administraciji in tako naprej. Tako je ta strošek zagotovo
                  bistveno prihranjen, če sta dva ali več referendumov.</p>
               <p>Naslednja dilema. Zakaj ljudi strašiti ali vse nas, da bo pa zdaj poplava
                  referendumov? Zakaj? Če bo en dan. Ni res. Bodo pa verjetno določena obdobja, ko
                  bo obstajala neka možnost, da bo lahko več referendumov. In to je neka prazna
                  grožnja ali pa neka demagoška fama, ki jo skušate v javnost širiti. Potem tudi s
                  strani Vlade. Spoštovana Vlada oziroma predstavnica Vlade, tisti vaši argumenti
                  niso najbolj verodostojni, ko pravite, da ni v tem zakonu varovalk za neke
                  posebne, izjemne primere. Poglejte, že dvotretjinska možnost odločanja je neka
                  varovalka, ampak poglejte, to je prvo branje, vsi ti členi so odprti. Če bi danes
                  oziroma jutri, ko bomo o tem zakonu glasovali, ta zakon šel v nadaljnjo obravnavo,
                  vse te člene lahko tudi z nekimi takimi izjemami, ki jih mogoče zdaj predlagatelji
                  nismo zaznali, lahko vključimo notri. Nobenih zadržkov ni in bomo tudi z veseljem
                  podprli tako rešitev. V našem interesu je predvsem to, da ne omejujemo
                  referendumskega odločanja pri ljudeh. Želimo, da bi se spodbujalo, da ljudje
                  odločajo oziroma gredo na referendum pa da se skušajo doseči najnižji stroški.</p>
               <p>Presenetljivo za mene pa tudi za Slovensko demokratsko stranko je, da bi se šlo v
                  spreminjanje ustave, da bi se tam celo skušalo omejevati ali pa določati, o čem na
                  referendumu odločati in o čem ne. Jaz vam lahko povem zase in verjamem, da bo
                  poslanska skupina v celoti zavrnila kakršen koli poskus omejevanja referendumske
                  volje v ustavi in brez dvotretjinske večine takega poizkusa ne bo. Ne se zdaj
                  ukvarjati s poizkusi spreminjanja ustave. Koalicija oziroma Vlada, na vas je, da
                  se bolj ukvarjate z zakoni, ki bodo Slovenijo potegnili iz krize, da se bo začelo
                  krepiti gospodarstvo. To vprašanje je nepomembno. Imejte toliko dobre volje,
                  posluha, predvsem pa nekako prisluhnite pričakovanjem ljudi, pa pritisnite tipko
                  za, ko bomo ta zakon sprejemali, pa se bo tudi to vprašanje lahko ustrezno rešilo.
                  In to je tisto, k čemer bi morali vsi skupaj stremeti, ne pa se ukvarjati s takimi
                  zadevami, ki bi onemogočale demokratično odločanje ljudi. Mislim, da si ne
                  zaslužijo tega, kajti bili smo stoletja in tisočletja v položaju, ko nismo imeli
                  možnosti odločati sami o sebi, in je prav, da smo na to ponosni in bomo to
                  pravico, to možnost, ki smo si jo izborili, ohranili tudi vnaprej. Hvala lepa.</p>
            </sp>
            <sp xml:id="SDZ5-Redna-25-2011-03-03.sp75">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Györek. Zaradi odsotnosti gospoda Keka naj se pripravi gospod
                  Petan.</p>
            </sp>
            <sp xml:id="SDZ5-Redna-25-2011-03-03.sp76">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>V bistvu se strinjam z vsem, kar so navajali moji predhodniki, štirje, pet
                  predhodnikov, zato se bom nekje tudi mogoče ponovil. Res je najbolj komično, da
                  pri obravnavi predloga zakona o plastičnih vrečkah, je bila dvorana polna, ko pa
                  gre za tako pomembno vprašanje, tako pomemben predlog zakona, kot je zakon o
                  referendumu in ljudski iniciativi, pa nas tukaj sedi peščica. To se enostavno ne
                  da razumeti, kako je to možno, je še tukaj sploh kaj resnega v tem spoštovanem
                  zboru. Pa pustimo zdaj to.</p>
               <p>Argumenti, zakaj podpiram takšen predlog. Najprej je racionalnost. Če je kaj
                  racionalnega v tem predlogu, je sama racionalnost. Jaz ne vidim enega treznega
                  normalnega človeka, ki bo temu nasprotoval. Najdejo se obrazložitve, češ, da se
                  časovno to ne bo skladalo, da bodo posledice, da tisto drugo nedeljo v maju, ko
                  bomo čakali ta referendumski dan, bi moral biti zakon že sprejet. Vse to so
                  navadna "flancanja". Tudi to pretiravanje s ceno, da stane referendum, ne vem,
                  pet, šest milijonov in tako naprej. Poglejte, tudi tukaj se bi dalo marsikaj
                  racionalizirati in če združimo več referendumov na en dan, da sploh ne govorimo,
                  da bo to dejansko maksimalna racionalizacija stroškov. Ampak ne gre samo za
                  racionalizacijo, gre tudi za ustavno pravico državljanov Republike Slovenije.
                  Nekje po svetu, ne vem, ali v Braziliji ali v nekaterih državah imajo to celo
                  opredeljeno v ustavi kot dolžnost. Če nimaš opravičljivega razloga, da se ne
                  udeležiš volitev, referendumov, plačaš kazen. Saj s tem nočem povedati, da sem za
                  to, da naredimo zdaj prisotnost na referendumu ali na volitvah kot dolžnost, kot
                  obveznost ali pa kaznivost v primeru abstinence. Abstinenca sama je poglavje zase,
                  mnogokrat dejansko posledica ene kontra propagande. Ker slovenski politični
                  prostor je očitno zdaj že zgodovinsko razdeljen na levo in desno ali črno ali
                  rdeče, kakor koli hočete že to definirati. In če predlaga referendum ta stran, bo
                  druga stran naredila vse, kar bo le mogla, da bo prikazala ta predlog oziroma
                  voljo te strani kot nekaj negativnega. In na koncu pride seveda do rezultata, da
                  so ljudje že skoraj prepričani, da je vse skupaj referendum ena neumnost. Da ne
                  govorim potem o pogostosti referendumov, ki bi ga s tem predlogom tudi prekinili.
                  Zakaj je tako slabo in negativno mnenje ljudi o referendumih? Tudi zato, ker je
                  nemalokrat bil kakšen referendum res nepotreben. Da ne govorim o tistem delovnem
                  času trgovk ob nedeljah, res, odkrito povedano, nepotrebna zadeva. Zakon o RTV, ki
                  smo ga imeli pred kratkim, tako slab predlog zakona, zato ni čudno, da so se
                  ljudje naveličali teh referendumov. Če bi predlagatelji zakonov pripravili dobre
                  zakone, kjer bi dosegli malo večji politični konsenz, ne nazadnje z več
                  sodelovanja socialnih partnerjev, ne bi bilo nič spornega, ne bi bilo zahtev,
                  potrebe po referendumih.</p>
               <p>In da se še dotaknem Ustavnega sodišča, ki se postavlja na koncu koncev nad narod.
                  Ustavno sodišče, ki vemo, da je politično opredeljeno več ali manj, rešitve
                  prinašajo včasih šest: štiri, pet : štiri, šest : tri in tako dalje ... <stage>/ izklop
                  mikrofona/</stage></p>
            </sp>
            <sp xml:id="SDZ5-Redna-25-2011-03-03.sp77">

               <speaker>PODPREDSEDNIK FRANCE CUKJATI:</speaker>

               <p>Žal, čas je potekel, hvala lepa.</p>
               <p>Besedo ima gospod Petan. Ob odsotnosti gospoda Ribiča, Sajovica naj se pripravi
                  gospod Ziherl.</p>
               <p>Prosim, gospod Petan.</p>
            </sp>
            <sp xml:id="SDZ5-Redna-25-2011-03-03.sp78">

               <speaker>RUDOLF PETAN:</speaker>

               <p>Hvala za besedo.</p>
               <p>O samem referendumu je bilo že veliko povedanega, pa bom jaz mogoče na nekatere
                  druge vidike opozoril. Najprej na splošno. Pri nas se tako otepamo tega
                  referenduma, seveda smo včasih bili navajeni, da niso odločali ljudje, ampak nekdo
                  drug v neki zaprti sobi. Ampak če je referendum tako odločilen za Švico, potem ne
                  vem, zakaj bi moral biti za Slovenijo tako boleč, da bi se ga tu otepali za vsako
                  ceno, pa to samo mimogrede.</p>
               <p>Danes je bilo omenjeno, da ob priložnosti srečanja s predsednikom spodnjega doma
                  angleškega parlamenta gospodom Bercowom kakšno začudenje je bilo z njegove strani,
                  koliko referendumov imamo. Seveda je bil začuden, ker je bil enostransko
                  informiran. Ko pa smo mu razložili, prvič, da je zaradi referenduma ali na osnovi
                  referenduma nastala naša država, je bila zadeva mogoče malo drugačna, ko pa smo mu
                  pa razložili, da referendumov ne zahteva samo opozicija, ampak da imamo v tem
                  trenutku primere, ko zahtevajo referendum sindikati, študentje, tudi državljani in
                  celo opozicija kdaj zahteva kakšen referendum, zelo aktualen pa je zdaj
                  referendum, ki ga zahteva kar aktualna vladajoča večina. In ko smo mu še
                  razložili, da je to zaradi tega, ker skuša Vlada za vsako ceno z glavo skozi zid
                  in predlaga zakone, ki so marsikdaj tudi nesprejemljivi in ljudem nelogični, in da
                  ima ta vlada v tem trenutku 20 % podporo, pa se je prijel za glavo in je tako
                  rekoč utihnil in mu je bilo čisto vse jasno. In nismo več govorili o referendumih.
                  Toliko o tem, kako se Angleži čudijo našim referendumom.</p>
               <p>Naslednje pa, ker je predgovornik pred mano končal, ker mu je zmanjkalo časa,
                  želim nekaj reči o Ustavnem sodišču. Pri nas se veliko govori o tem, kako moramo
                  tudi pri spremembi zakonodaje o referendumu upoštevati odločbe Ustavnega sodišča
                  in govorimo o nekih spremembah, ki pa so mišljene bolj kot omejitve kot karkoli
                  drugega. Tu pa mi dovolite, da vam preberem razmišljanje, ki je zelo aktualno zdaj
                  v tem času in se še kako nanaša na ta primer. Zgodba pa je nastala ali
                  razmišljanje tega gospoda, bom povedal koga, na osnovi odločbe Ustavnega sodišča v
                  zvezi z "ankaransko zgodbo". To pa je gospod Ivan Kristan, doktor pravnih
                  znanosti, zaslužni profesor na Pravni fakulteti Univerze v Ljubljani. In kaj je
                  zapisal: "Po moje bi bilo za dvig ravni ustavnopravnega diskurza pri nas zelo
                  koristno, če bi nadaljnja razprava iz zavesti udeležencev končno odstranila mit o
                  absolutni nedotakljivosti odločb Ustavnega sodišča, češ, da se odločb Ustavnega
                  sodišča ne komentira, ampak se jih izvršuje". To smo 100-krat slišali v Državnem
                  zboru – na našo stran, kako mi ne smemo komentirati odločanj, ampak jih moramo
                  izvrševati. In pojmovanja, da Državni zbor ne sme sprejemati zakona v nasprotju s
                  stališčem Ustavnega sodišča. In nadaljuje: "Še huje za resno pravno državo, že
                  skoraj neverjetno, je trdovratno ponavljanje nekaterih politikov in komentatorjev,
                  da je v sistemu delitve oblasti Ustavno sodišče najvišji ustavni organ.
                  Odstranitev teh mitov bi pripomogla tudi k temu, da bi se poslanci zavedli
                  položaja, ki pripada Državnemu zboru kot zakonodajalcu, kar bi okrepilo njegovo
                  samozavest kot zakonodajalca in odgovornost za izvrševanje zakonodajne funkcije.
                  In morda bi potem tudi Ustavno sodišče začelo bolj spoštovati načelo sodnega
                  samoomejevanja." In potem nadaljuje: "Trdim" - to je napisal dr. Ivan Kristan –
                  "da je Ustavno sodišče s sporno odločbo prekršilo ustavno načelo delitve oblasti,
                  poseglo je v drugi odstavek 3. člena Ustave, ki se glasi: "V Sloveniji ima oblast
                  ljudstvo, državljanke in državljani jo izvršujejo neposredno in z volitvami po
                  načelu delitve oblasti na zakonodajno, izvršilno in sodno". In nadaljuje: "Gre
                  torej za oblast ljudstva in za načelo delitve oblasti na tri veje oblasti, od
                  katerih ima vsaka v ustavi določena pooblastila. V teoriji poudarjajo, da načelo
                  delitve oblasti ne vzpostavlja odnosov nadrejenosti in podrejenosti, ampak
                  prirejenosti. Ustavno sodišče torej ni najvišja oblast v državi, ki lahko ukazuje
                  tudi zakonodajnemu organu, kakšne zakone mora sprejemati, ampak ima v ustavi
                  določene svoje kompetence". In nadaljuje, spet citiram: "Če bi Državni zbor moral
                  izvršiti ukaz Ustavnega sodišča in bi proti svojemu prepričanju in proti svoji
                  avtonomni volji moral narediti to in to, bi to simbolno in dejansko pomenilo konec
                  ustavnega načela delitve oblasti po našem ustavnem sistemu, ker bi Državni zbor
                  izgubil položaj avtonomnega zakonodajalca". In naprej, "ravnanje Ustavnega sodišča
                  v tem primeru Ankarana kaže na njegov skrajno podcenjujoč odnos do Državnega zbora
                  kot nosilca zakonodajne funkcije". In še, da ta del zaključim, navaja primer iz
                  Zvezne Republike Nemčije, kjer imajo Zvezno ustavno sodišče, tako se pač imenuje.
                  In navaja, kako je predsednik Zveznega ustavnega sodišča komentiral tak primer:
                  "Zvezno ustavno sodišče ne sme posegati v politični proces, temveč ga mora
                  ustavnopravno ograditi. Sodišče se ne ukvarja toliko z vsebinami kot s postopki,
                  ki nato vodijo do vsebin. Zakonodajalcu s tem razširi polje, znotraj katerega
                  lahko odloča. Ne izdela vsebin, ki naj bi jih zakonodajalec v bodoče upošteval ali
                  celo udejanjil, temveč nakazuje meje, znotraj katerih zakonodajalcu ostajajo na
                  voljo različne možne poti". To je to. In da vam še enkrat preberem tisto: "Morali
                  si bomo končno odstraniti mit o absolutni nedotakljivosti odločb Ustavnega
                  sodišča, češ, da se odločb ustavnega sodišča ne komentira, ampak se jih izvršuje".
                  Odstraniti bo treba ta mit. To bom še večkrat prebral v Državnem zboru, ker ravno
                  to smo mi poslušali neštetokrat z leve strani. Zdaj pa je nekdo tudi iz stroke,
                  kot se temu reče, jasno posegel in dejal, da je to mit, ki ne drži, ker velja
                  enakopravnost med vejami oblasti.</p>
               <p>In da zaključim s tem strahom vladajoče večine pred referendumom oziroma s tem
                  enotnim dnevom, referendumskim dnevom. Meni je popolnoma jasno, kajti potem bi
                  izgubili tisti argument, ko pravite, da je toliko referendum in da se toliko
                  zapravi za referendum. Ja seveda, če bi bil en referendum, bi bil samo eden, jih
                  ne bi bilo veliko, ne bi mogli govoriti, da jih je veliko in prav gotovo bi se pri
                  tem prihranilo pri stroških, pa tudi če se samo polovica prihrani. Jaz o tem ne
                  bom polemiziral, ali se prihrani polovica ali tretjina ali dve tretjini, v vsakem
                  primeru se prihrani. Ta osnovni argument, s katerimi strašite ljudi, bi odpadel.
                  In dejansko se zgodi to, kar je že dejal moj predhodnik, da imajo potem ljudje
                  dejansko občutek, da je to nekaj že kar bogokletnega iti na referendum in imeti
                  pravico se odločati o nečem. Saj o tem mora nekdo drug odločati. Včasih je to bil
                  tisti prostor tam na oni strani Državnega zbora: zaprto, brez oken je bilo. Tam so
                  včasih odločali. Mi bi še vedno radi, da bi še vedno tam odločali, vsaj nekateri
                  si tako želijo. Samo ,bog ne daj, v parlamentu! Uh, to pa ne, to pa je nekaj, ne
                  vem, skregano z ne vem kakšnimi načeli. Poleg tega je pa parlament tista najvišja
                  oblika odločanja in še to bi povedal, tisti, ki sedimo, ki imamo čast sedeti v tem
                  parlamentu kot izvoljeni poslanci, smo šli direktno s svojim imenom pred volivce,
                  se tam predstavljali, nobene posrednosti ni bilo. Direktno smo šli pred volivce.
                  Vsi veste, kaj to pomeni. In potem mi ne bi imeli pravice o tem odločati, bi nam
                  nekdo drug ukazoval. Jaz sem vesel, da je dr. Kristan to napisal. Mislim, da je to
                  neka prelomnica tudi v našem pravnem razmišljanju in tudi v razmišljanju v
                  parlamentu. Odločba Ustavnega sodišča je bila prevečkrat zlorabljena. Jaz ne
                  trdim, da so ustavni sodniki napačno odločali, ampak njihove odločitve so bile
                  zlorabljene ravno v tem parlamentu. In še enkrat vam bom prebral, "da se ne sme
                  komentirati in da se samo izvršuje". To je bilo zlorabljeno, to je največja
                  zloraba odločb Ustavnega sodišča, ki se je sploh lahko zgodila v tem našem
                  parlamentu. Jaz podpiram naš predlog in zastopam to stališče, da referendum mora
                  biti, mora ostati in da je referendumski dan dober tako za državo kot tudi za
                  volivke in volivce. Hvala lepa.</p>
            </sp>
            <sp xml:id="SDZ5-Redna-25-2011-03-03.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Pečan, imate proceduralni predlog ?</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-03.sp80">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Jaz bi predlagala glede na zelo pomembno ustavno vprašanje, o katerem je bilo
                  govora sedaj ponovno pa tudi že v razpravi, ki smo jo imeli na Odboru za lokalno
                  samoupravo, in sicer o mnenju dr. Kristana in nekaterih drugih ustavnih pravnikov,
                  ker se je odprlo v bistvu zelo pomembno ustavno vprašanje. Zato predlagam, gospod
                  podpredsednik, da daste ob glasovanju o tem zakonu v razpravo in na glasovanje
                  tudi predlog Državnemu zboru, da Ustavni komisiji, ki že deluje - jaz dajem
                  proceduralni predlog in ne rabim nobenih komentarjev in nasmehov z druge strani–
                  naloži, da prouči možnost, kako razrešiti sedaj konfliktno stanje v družbi, ker ne
                  vemo, kaj se zgodi, če je res možno neizvrševati sodb Ustavnega sodišča, kako bomo
                  razrešili ta konflikt med tremi vejami oblasti in četrto, ki je pa ljudstvo v
                  celoti.</p>
            </sp>
            <sp xml:id="SDZ5-Redna-25-2011-03-03.sp81">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Jaz bi prosil, da vi tak predlog daste takrat, ko bo glasovanje ob zaključku,
                  lahko pa tudi osebno, kot vsak poslanec da pobudo na delovno telo Državnega zbora,
                  Ustavna komisije je tudi to, kakršnokoli pobudo za tako ravnanje.</p>
               <p>K besedi se je javil gospa Teržan v imenu Vlade.</p>
            </sp>
            <sp xml:id="SDZ5-Redna-25-2011-03-03.sp82">

               <speaker>TINA TERŽAN:</speaker>

               <p>Hvala za besedo.</p>
               <p>Glede na to, da se na današnji obravnavi tega predloga zakona zelo pogosto omenja
                  dejstvo, da je aktualna vlada nepripravljena sodelovati z zainteresirano javnostjo
                  pri pripravi zakonodaje, tak tekst najdemo tudi v samem predlogu zakona, bi želela
                  v imenu Vlade ta spoštovani zbor spomniti, da je prav ta spoštovani zbor na
                  predlog aktualne vlade v novembru 2009 sprejel resolucijo o normativni dejavnosti,
                  ki zavezuje pripravljavce predpisov k minimalnemu standardu sodelovanja z
                  zainteresirano javnostjo pri pripravi zakona. Da Vlada s tem misli resno in da se
                  ne boji stališč in mnenj ljudi, zainteresirane javnosti, je Vlada to nadgradila
                  tudi z ustreznimi dopolnitvami Poslovnika Vlade, ki zahteva ta minimalni standard
                  sodelovanja z zainteresirano javnostjo, hkrati smo zagotovili tudi elektronsko
                  podporo sodelovanju javnosti pri pripravi predpisov, ki jo najdete na portalu
                  E-demokracije. Poleg tega mislim, da ne smemo pozabiti, da Vlada vsak predlog
                  zakona predstavi tako Ekonomsko-socialnemu svetu, da niso redki primeri, ko Vlada
                  v delovne skupine pri pripravi zakonov vključuje tudi predstavnike teh
                  zainteresiranih javnosti, zato menim, da so očitki o strahu aktualne vlade pred
                  voljo ljudi, pred mnenjem ljudi neutemeljeni. Hvala lepa.</p>
            </sp>
            <sp xml:id="SDZ5-Redna-25-2011-03-03.sp83">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Ziherl, pripravi naj se gospod Potrč.</p>
            </sp>
            <sp xml:id="SDZ5-Redna-25-2011-03-03.sp84">

               <speaker>MILENKO ZIHERL:</speaker>

               <p>Hvala za besedo, gospod podpredsednik. Lep pozdrav predstavnicama Vlade, kolegicam
                  in kolegom!</p>
               <p>Glede možnosti referenduma ne kaže izgubljati besed, kajti to je ena od osnovnih
                  demokratičnih pridobitev in se izenači z volilno pravico, torej neposredno
                  odločanje državljank in državljanov o aktualnih problemih. Seveda je referendum v
                  sedanji obliki drugačen od tistih že v naprej zrežiranih referendumov, ki smo jih
                  poznali iz prejšnje države in jih je bilo tudi kar cel kup. Že vnaprej se je
                  vedelo za samoprispevke. Na ta način smo reševali zavožene finančne situacije
                  oziroma ko je bilo že vse zavoženo, so z dodatnim denarjem ljudje naredili tisto,
                  kar je bilo nujno potrebno. Sicer je bilo pozitivno. Učinek je bil v tem, da smo
                  dobili telovadnice, šole, vrtce, ceste. Seveda pa smo na referendumu odločali tudi
                  o zelo pomembnih zadevah, kot so ustanovitev naše države, vstop naše države v
                  razne politične in vojaške povezave, imeli smo referendume v zvezi z varovanjem
                  okolja. Če bo podpora Vladi padla pod 20 %, lahko pričakujemo, da bo v civilni
                  družbi, v zainteresiranih organizacijah vedno več potreb, da se neke odločitve
                  Vlade preverijo na referendumih, ki bi zadržale ali pa odpravile neko stanje, s
                  katerim se določen segment ljudi ne strinja. In če bo teh referendumov vedno več,
                  že sedaj jih je napovedanih 5, 6, je logično, da so na en dan, ker je odločanje o
                  takih materijah, na katere se da počakati tistih nekaj mesecev, ko bi prišlo do
                  referendumskega dne in bi se volivke in volivci o nečem odločili. Seveda je to kot
                  nekakšen izhod v sili, da se pač nekatere stvari zaustavijo, ko se zaustaviti še
                  dajo.</p>
               <p>Da je mnenje o referendumskem dnevu v koaliciji neenotno, se je pokazalo že v
                  dosedanjih dogajanjih, v dosedanjih razpravah. Kot dimna bomba za zamegljevanje
                  problematike je bila celo navržena želja po referendumu, na katerem bi se
                  odločali, če smo za referendumski dan. Torej po poizvedovalnem referendumu.
                  Referendumi so glede na vrsto predlagatelja lahko všečni ali pa za oblast, za
                  koalicijo neprijetni. V nekem pomenu lahko pomenijo poraz ne neki fronti, na nekem
                  dogajanju. Vsekakor pomenijo omejevanje oblasti, kar pa oblasti ni všeč. Seveda je
                  odveč razpravljati o stroških, če jih lahko omejimo z racionalnim poslovanjem, in
                  tukaj zopet pridemo do dejstva, ki govori v prid referendumskemu dnevu. Absurdno
                  je varčevati pri demokraciji, pri odločanju v času, ko se na drugi strani ravna
                  skrajno neresno in skrajno negospodarno s stotimi milijoni. Stroški referenduma se
                  delno tudi povrnejo nazaj, saj vsi ljudje, ki sodelujejo pri njih in so plačani za
                  dva ali več dni dela v zvezi z referendumom, ta denar vrnejo potem gospodarstvu,
                  ko nabavljajo kakšne za življenje potrebne stvari.</p>
               <p>Seveda se pa sprašujem, kako se bomo lahko sploh o kakšni stvari odločili, ker me
                  včerajšnji večer navdaja z velikim strahom, kaj lahko koalicija sploh še spelje,
                  če ni v stanju speljati niti banalnega zakona o nakupovalnih vrečkah. Glasovanje o
                  tem smo preložili na neko naslednjo sejo, ni nujno, da na prvo naslednjo, ta neka
                  naslednja je lahko tudi danes leto. Če se niti pri taki stvari koalicija ni
                  sposobna uskladiti, da bi prišli do neke odločitve, kako bi se šele pri drugih
                  pomembnih stvareh. Morda bo problem nakupovalnih vrečk mimogrede lahko rešila
                  trgovina sama, saj že vidimo, da so potegnili določene ukrepe in ne bodo čakali na
                  zakonodajo, ki tako in tako zaostaja. Odveč je tudi opozarjati na to, da
                  predsednik Vlade govori eno, naredi pa drugo. Stalno poziva opozicijo na
                  kooperativno držo, na sodelovanje, vendar če ni posluha za predloge opozicije pri
                  takih osnovnih zadevah, kot je referendum, pa predlaganih prihrankih v zvezi z
                  referendumi, ki prihajajo v bodoče, kako lahko potem pričakujemo, da bi lahko
                  sodelovali še na kakšnih drugih področjih. Eno je govoriti, drugo pa delati. In to
                  se dogaja že cel mandat. Ponudbe za sodelovanje so seveda samo na papirju, do
                  izvedbe pa ne pride. Sam bom vsekakor ta predlog zakona podprl in mislim, da bodo
                  tudi volivke in volivci videli, kako stojijo stvari in morda v neki bližnji
                  bodočnosti ne bo treba več toliko referendumov, ker bodo morda le dočakali neko
                  novo drugo vlado.</p>
            </sp>
            <sp xml:id="SDZ5-Redna-25-2011-03-03.sp85">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Potrč, ob odsotnosti gospoda Rožeja naj se pripravi gospod Gvido
                  Kres.</p>
            </sp>
            <sp xml:id="SDZ5-Redna-25-2011-03-03.sp86">

               <speaker>MIRAN POTRČ:</speaker>

               <p>Hvala lepa.</p>
               <p>Jaz sem najprej hvaležen vam, gospod predsedujoči, ko ste v imenu Poslanske
                  skupine Slovenske demokratske stranke omenili pomen plebiscita, ki smo ga imeli
                  leta 1990. Ker sem imel to čast, da sem pri tem plebiscitu sodeloval in da sem v
                  imenu stranke celo sopodpisal poseben dogovor vseh parlamentarnih strank za enoten
                  nastop na plebiscitu, bi bilo prav povedati, da takrat ustave nismo imeli, da smo
                  zato morali in smo v soglasju vseh parlamentarnih strank sprejeli poseben zakon za
                  izvedbo plebiscita, da smo se v tem dogovoru zavezali, da ga nihče ne bo
                  zlorabljal v svoje namene, ampak za svoje politične cilje. Moram pa reči, da to
                  zadnje ni res in da to še danes delamo in ne priznamo, da smo za osamosvojitev
                  Slovenije vsi takrat veliko prispevali. Ne bom rekel enako, ampak veliko
                  prispevali.</p>
               <p>Samo nekaj komentarjev ali pa svojih pogledov na razpravo, ki je bila doslej. Jaz
                  nisem optimist, na podlagi česar bi bil prepričan ali pa bi upal, da bo sprejeto
                  med nami kdajkoli skupno stališče in skupno mnenje, kako urejati to vprašanje.
                  Bojim se, da ne. Samo opozoril bi na nekatera vprašanja, za katera bi pa na nek
                  način le morali vedeti, da jih poudarjamo tudi tako, da nimajo dovolj osnove.
                  Poglejte, vi govorite o stroških. Mi nismo nič govorili o stroških in nimamo nič
                  proti, da se o stroških govori in pove, da bo to pomagalo pri zniževanju stroškov,
                  priznamo. Samo, gospe in gospodje, ali so stroški za plebiscit edini kriterij za
                  uresničevanje demokracije, ki po vašem mnenju pomeni najvišjo obliko tudi v
                  primerjavi z vsemi drugimi oblikami izražanja ljudske volje in izražanja oblasti.
                  Eno in drugo ne gre skupaj. Ste imeli celo ljudi, ki so izrecno poudarjali, da mi
                  govorimo o stroških, pa to enostavno ni res.</p>
               <p>Drugo takšno vprašanje je vprašanje, ki ga je omenil iz pisma oziroma stališč dr.
                  Kristana gospod Rudolf Petan. Ja, mi ves čas trdimo, da gre za prirejenost
                  različnih oblik oblasti. In mi ves čas trdimo, da ta prirejenost pomeni, da ima
                  vsak od teh vej določeno funkcijo. In vse funkcije zreducirati samo v neposredno
                  odločanje na referendumu pomeni tudi kršitev ustave. Parlament ima pravico
                  odločati in ima pravico sprejemati odločitve, ta parlament se voli in ima v njem
                  večina, oblikovana po tej ali drugi poti, pravico vladati za čas, dokler je dobila
                  mandat. In govori danes, da razen referenduma ni nobene druge oblike nadzora,
                  enostavno ni res. Nadzor je Ustavno sodišče za neustavne odločitve, za konkretne
                  napačne odločitve je redna sodna pot, za politično nesprejemljive odločitve so
                  volitve, za neustrezna, nezakonita ravnanja organov oblasti, ministrov, vlade so
                  interpelacije, je konec koncev tudi konstruktivna nezaupnica in na koncu, pa to ne
                  pomeni najmanj pomembno, morda tudi najbolj pomembno, je tudi referendum. Ampak
                  referendum ni edina oblika!</p>
               <p>Ko se ocenjuje, da je samo zaradi stroškov potrebno in prav, da se referendum
                  opravlja enkrat v letu, da bi bilo to racionalnejše, vas jaz lepo prosim, da
                  upoštevate ob tem, da poleg racionalnosti in stroškov obstaja še država. Zdaj me
                  boste čudno gledali, zakaj govorim. Zato, ker ta država mora funkcionirati, slabo
                  ali dobro, v okviru mehanizmov, ki jih ima. V okviru teh mehanizmov, če
                  funkcionira tako slabo, kot vi zdaj že pol leta, leto dni trdite, dajte uveljaviti
                  mehanizme, da bo prišlo do drugačnega upravljanja te države tudi po personalni
                  poti. Ampak reči, da je važno samo za to, da prihranimo milijon, dva, pet ali pa
                  deset, in je čisto vseeno, če ta denar prihranimo, kdaj bodo določeni zakoni
                  začeli veljati, enostavno ne gre! Ne gre, ker ste pozabili na državo. In tudi vi
                  boste vladali in boste morali skrbeti in biti odgovorni za državo, da se
                  uveljavijo tiste odločitve, ki jih je večina v parlamentu sprejela. In ta večina
                  je bila, hvala bogu, od leta 1990 demokratično izvoljena. Ta večina je tista, ki
                  odloč., Lahko tudi slabo. Ampak odločitve sprejema in jih ima pravico sprejemati.
                  In vse te odločitve opozarjati, da je veliko referendumov zato, ker so odločitve
                  slabe. Ja, gospe in gospodje, logika tega vašega razmišljanja je, sprejmite v
                  parlamentu takšne odločitve, da nam bodo všeč, ker potem ne bo referenduma. Kdaj
                  pa kdaj se to v neki meri da narediti pa iskati kompromis. Samo cena izvedbe ali
                  neizvedbe, zahteve ali nezahteve za referendum, da se mora vedno sprejeti samo
                  tista odločitev, ki je po okusu in po mnenju opozicije prava, enostavno ne gre.
                  Govoriti o učinkovitosti in odgovornosti oblasti in hkrati vse rešitve ali pa
                  pomemben del rešitev dajati na referendum. Ne, dajmo v celoti razmišljati. In jaz
                  sem, nekje je bilo objavljeno, pa ni pomembno, rekel, da se razmišlja tudi o
                  referendumskem dnevu. Konec koncev smo ga pogojno, gospodična Ana je bila v moji
                  pisarni, ko smo se skupaj z gospodom Virantom pogovarjali, kakšne rešitve za tisto
                  referendumsko zakonodajo sprejeti, In mi smo takrat sprejeli neko obliko
                  referendumskega dneva. Ampak s tem, da je bilo takrat govora o tem, da bi
                  uveljavili tudi še določene omejitve, pa je bilo, upam, da nisem nekorekten pa
                  tudi da nisem v zmoti, ker spomin ima svoje luknje, da je bilo govora, vse se pa
                  ne da uveljaviti, ker tudi v lastni stranki za to nimam podpore. In se nekatere
                  reči niso dale uveljaviti, ker v lastni stranki dr. Virant ni imel podpore, pa je
                  bila pripravljenost iskati določene rešitve. Ne poenostavljati reči na ta način,
                  da se bo s sprejetjem tega zakona vse rešilo. Poglejte, jaz sem lahko z malo
                  hudobije, ampak razumel razpravo, ne bom imenoval nekoga od vaših poslancev in
                  naših kolegov, ko je dal razumeti na ta način, češ, mi smo dali predlog, vi ga
                  sprejmite, tudi če imate pomisleke, če ga ne boste sprejeli, vam bomo čez mesec,
                  dva, tri povedali, mi smo hoteli rešiti ljudi pred tem problemom referenduma. Mi
                  smo hoteli uveljaviti vse pravice v referendumu pa še zagotoviti, da referendum ne
                  bo stal nič, ker deloma se bodo zmanjšali stroški, ker jih bo na isti dan več,
                  nekateri pa pravite, "saj se da z racionalizacijo to narediti". Veste, govorite
                  tako zelo na pamet, da je res včasih hudo poslušati. Jaz imam pri sebi dopis, ki
                  mi ga je poslal tajnik državne volilne komisije, v katerem mi je specificiral
                  stroške za referendum, skupni stroški so 3,73 milijona evrov za referendum o RTV,
                  ker za tisto so bili stroški skupno izračunani. Rekel je, da dvomi, da je v tistem
                  okviru možna velika racionalizacija, hkrati je pa rekel, da drugi, tretji, četrti,
                  petnajsti referendum na isti dan pomeni manjše stroške, gotovo manjše stroške.
                  Nekje je bilo govora o tem, da je to lahko tudi do polovice manj, odvisno je od
                  tega, kakšne bodo konkretne rešitve in kakšna bo konec koncev tudi pripravljenost
                  članov volilnih odborov, da pod določenimi pogoji v teh organih sodelujejo, ker
                  najbrž vsi mi vemo, tudi če bo več referendumov na isti dan, bo ljudi treba
                  informirati o referendumskem vprašanju. Časopis ali brošura bo v vsakem delu
                  zagotovljena. Nekaj dodatne poštnine bo ostalo, ker če bosta dve ali pet brošur v
                  enem ovitku, bo cena poštnine, razen, če bo, ne bom po nemarnem, kot se reče,
                  imenoval kakšnega imena, dosežen z državo kakšen poseben sporazum o ceni. Ne
                  stvari poenostavljati na ta način. Mi smo vam dali predlog, vi ga sprejmite, če ne
                  boste, vam bomo naslednjič povedali, da ste vse sami krivi, ker enostavno
                  konkretnih rešitev ni. Hvala lepa.</p>
            </sp>
            <sp xml:id="SDZ5-Redna-25-2011-03-03.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vito Rožej. <stage>(Ga ni.)</stage> Besedo ima Anton Urh. <stage>(Ga ni.)</stage> Besedo ima Gvido
                  Kres.</p>
            </sp>
            <sp xml:id="SDZ5-Redna-25-2011-03-03.sp88">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>Trdim, da smo res v zelo neugodnem času tako za politiko kot za gospodarstvo, še
                  težje za mnoge ljudi, državljane in državljanke v Republiki Slovenji, delavke in
                  delavce, vse, ki imajo minimalne dohodke in tiste, ki sploh dohodkov ne dobijo. In
                  to je ugoden čas za vse biti proti. In mislim, da je največji problem pri teh
                  referendumih ravno v tem, da se Vlada ni uspela učinkovito zoperstaviti tem
                  problemom. Kdo razpisuje referendume? Saj jih ne razpisuje opozicija, tako kot se
                  problematizira.</p>
               <p>Za pokojninsko reformo so državljani zbrali podpise, verjetno bi jih zbrali celo
                  100 tisoč. Pa prav pri tej pokojninski reformi se vprašam, da ta zadeva pa res ni
                  za na referendum. Gospod Potrč je ravnokar govoril, odlično je predstavil, kaj pa
                  država. Ali se kdo vpraša, na čem sploh temelji ali na čem je temeljil tolar, na
                  čem temelji evro? Če teh 100 evrov nesemo v centralno banko, ne vem, če nam bodo
                  dali zanj zlato, tako kot je bilo včasih, pred sto leti in še manj, ko je denar
                  temeljil na zlatu, ko je bil res na nekaj postavljen. Mi danes živimo iz rok v
                  usta. Če ne bomo učinkovito pobirali davkov, če ne bomo učinkovito nadzirali
                  stroškov, če se ne bomo soočili s pokojninsko reformo in z vsem tem, lahko zrušimo
                  vse to, kar smo v zadnjih dvajsetih in še več letih ustvarjali in lahko rečem, da
                  je naša država, hvala bogu, stabilna. In tudi v tem težkem času se skrbi za ljudi,
                  ki živijo na robu življenjskega ali celo pod življenjskim minimumom.</p>
               <p>Ko sem pogledal, ko so pobirali mladi podpise za malo delo. Mi smo solidarni in ko
                  so bili mladi pred upravno enoto, so tudi meni ponujali, poznali me niso, jaz tega
                  podpisa nisem dal, ampak starejši ljudje so bili tako solidarni, niso vedeli, za
                  kaj gre, pa so hodili to podpisovat. Vidite, klima je takšna, da se da danes
                  zoperstaviti popolnoma vsemu, ne vprašamo se pa, kaj bomo z državo. Jaz se res
                  vprašam, kako bomo mi jutri živeli. In zdaj govorimo o tem enem dnevu razpisa, pa
                  ne jemljem tega tako , da bi to ne vem kako velik prihranek prineslo. Ampak
                  prinesli bi s tem eno sporočilo, da smo pripravljeni iti enkrat na ta
                  referendumski dan in s tem prihraniti nekaj sredstev. Jaz sem to v eni izmed
                  razprav že povedal, da če bo slučajno prišlo do štirih referendumov, pa če samo en
                  dan naredimo, bo to kar ena zelo lepa šola v enem izmed naših okolij ali pa bi se
                  ta denar namenil za tiste delavce, ki jim naši uspešni podjetniki, pod
                  narekovajem, nikoli niso izplačali osebnih dohodkov in danes ne vedo, kako naprej.
                  Dobro, ne bi zdaj govoril, kam bi dal ta denar, ampak sigurno bi se dalo tudi
                  prihraniti.</p>
               <p>In kako je s Slovensko ljudsko stranko? Slovenska ljudska stranka je v tem mandatu
                  podpisala samo en referendum, in to tam, kjer smo dosegli soglasje, da odloči
                  ljudstvo in smo se vsi poslanci strinjali za referendum o arbitražnem sporazumu.
                  To je bila tema, za katero smo trdili, da to pa gre lahko na referendum, da o tem
                  odločijo državljanke in državljani. Bila je lahko rečemo dosti dobra udeležba in
                  pa rezultat, kakršen je bil, moramo zdaj spoštovati. Čeprav je bila naša volja
                  drugačna. Mislim, da je treba včasih pri iskanju krivde pogledati vase, kot rečejo
                  v našem slovenskem pregovoru, pomesti pred svojim pragom in nadaljevati predvsem
                  smislu, kot sva se danes s kolegom že strinjala, pred seboj je treba imeti tudi
                  državo. Hvala lepa.</p>
            </sp>
            <sp xml:id="SDZ5-Redna-25-2011-03-03.sp89">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Urh. Ga ni. Milan Gumzar. Ga ni. Besedo ima Zvonko Černač,
                  pripravi naj se Franc Pukšič, za njim Jožef Jerovšek, Pojbič, Slapnik.</p>
            </sp>
            <sp xml:id="SDZ5-Redna-25-2011-03-03.sp90">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim!</p>
               <p>Pri tem vprašanju, mislim, da je treba izhajati predvsem iz odgovora na vprašanje,
                  zakaj prihaja do pobud za referendume, predvsem za referendume o uveljavitvi
                  oziroma neuveljavitvi zakona. Ali resnično zaradi tega, ker neka skupina želi
                  komplicirati zakonodajno proceduro, ali so razlogi drugje? Odgovor na tisti prvi
                  del je po mojem že na tem, kar se dogaja v zadnjih mesecih, zelo jasen. Večina
                  referendumov, iniciranih zadnjega pol leta, je bila inicirana s strani volivk in
                  volivce. Kaj to pomeni? To pomeni, da so zakoni slabi, da iritirajo veliko skupino
                  ljudi, da rešitve niso ustrezne in da ta velika skupina ljudi na legitimen način
                  želi uveljaviti drugačne spremembe veljavne zakonodaje. To je v bistvu na nek
                  način ogledalo trenutne oblasti in njeni nesposobnosti komuniciranja s tistimi, ki
                  so jo izvolili. V takih primerih prihaja na eni strani do nezaupanja ljudi v
                  oblast, do padanja javnomnenjske podpore aktualni vladi, čemer smo v zadnjem
                  obdobju priča. Tako nizke podpore, kot jo ima vlada trenutno, mislim, da je še v
                  zgodovini te države ni imela. In je normalno, da prihaja do konflikta med
                  pričakovanji ljudi in med rešitvami, ki se sprejemajo v Državnem zboru oziroma še
                  prej na Vladi. Ključ do rešitve iz te zagate je drugačen način vladanja, drugačen
                  model vladanja, sprejemanje drugačnih zakonov, zakonov, ki bodo odgovarjali na
                  potrebe in pričakovanja ljudi, ki bodo na eni strani racionalizirali javno porabo,
                  zagotovili učinkovitejšo delo javne uprave, na drugi strani zagotavljali ljudem
                  neko minimalno možnost preživetja. Predvsem tistim, ki so 40 let trdo garali in
                  delali in pričakujejo, da bodo na starost imeli zagotovljeno varnost, tistim, ki
                  nimajo služb, da bodo dobili službe, tistim, ki nimajo stanovanj, predvsem mladim,
                  da bodo do stanovanj prišli. Ljudje pričakujejo, da Vlada, oblast sprejema zakone,
                  ki bodo odgovarjali na ta vprašanja, ne pa zakonov, s katerimi se bo z neko kvazi
                  pokojninsko reformo prihranilo od 100 do 200 milijonov evrov na leto na ta račun,
                  da bo ta kolač za upokojence manjši. Namesto da bi se teh 100 do 200 milijonov
                  potegnilo iz tajkunskih transferjev na račune v Liechtensteinu, Cipru in ne vem še
                  kje. Zato, spoštovani, prihaja do referendumov. Zaradi tega, ker se aktualna
                  oblast ne zna odzivati na aktualne probleme na tak način, kot od nje ljudje
                  pričakujejo. In ni res, da so vas ljudje izvolili pred dvema letoma samo zaradi
                  tega, ker so bili proti prejšnjemu predsedniku vlade. En velik del vas je izvolil
                  tudi zaradi tega, ker je nasedel vašim predvolilnim obljubam. Ena izmed teh je
                  bila tudi, slišali smo danes, da se strinjate s tem, da se uvede en referendumski
                  dan. Še kar nekaj je zapisanega v teh vaših predvolilnih obljubah, ki so bile
                  potem prelite v nek vladni program, kar ne bo nikoli uresničeno, vsaj ne v tem
                  mandatu.</p>
               <p>Tudi v okviru obstoječe zakonodaje bi bilo resnici na ljubo mogoče delovati
                  racionalno in uvesti neke vrste referendumski dan, enega ali dva. Saj imamo ta
                  mehanizem zapisan v zakonu, vendar je težava v tem, da terja razsodnost –
                  razsodnost dvotretjinske večine v Državnem zboru. Opozicija to razsodnost ima in
                  jo je že večkrat pokazala in vam jo ponudila. Žal te razsodnosti ni bilo na drugi
                  strani, pri vas. Zadnji primer je referendum glede zakona o RTV, pri čemer ste
                  nekateri šli celo tako daleč, da ko ste ga pred petimi leti sami predlagali je
                  bilo takrat vse to O. K., ko ga je zdaj predlagala sedanja opozicija, pa je bilo
                  to narobe. O istem zakonu referendum. Ampak tukaj ste šli celo tako daleč, da
                  niste bili pripravljeni počakati niti nekaj mesecev, nobena škoda ne bi nastala,
                  in bi združili vsaj dva – tega o malem delu in tega o RTV. Niti toliko. In ko smo
                  vam večkrat povedali, da odgovornost za skoraj 4 milijonov nepotrebnih stroškov za
                  referendum, ki je bil 12. decembra, nosite vi, izključno vi, ste nam to grozno
                  zamerili, kar je resnica. Nobene potrebe ni bilo, da se je tisti referendum
                  izvajal na tak način, kot se je, edina potreba je bila v tem, ker ste računali, da
                  boste zaradi hitrosti ta referendum dobili. To pa je poniglavost oziroma
                  politikantstvo in zloraba tega instituta. Da ne govorim o škodi, ki je bila
                  povzročena s strani ministrice za kulturo, ker ni delovala v skladu s tem, kar se
                  od nje pričakuje, v skladu s prisego, ki jo je dala v Državnem zboru. Ona bi
                  morala, ko je bila na referendumu izglasovana s skoraj dvotretjinsko večino
                  zavrnitev zakona, predlagati ustrezne rešitve, da ne bi prišlo do izpada prihodka
                  RTV, pa jih ni. Šele po novem letu je predlagala spremembo zakona, posledica – 5
                  milijonski izpad, v evrih gledano, prihodkov javnega zavoda RTV. Ni opozicija
                  tista, ki se ne bi zavedala odgovornosti do upravljanja z državo, žal pa je
                  opozicija tista, ki nima moči, da bi lahko v tem parlamentu ustrezne rešitve
                  uzakonila in uveljavila. Dokler te moči ni, lahko predlagamo rešitve, ki so za vse
                  dobre in ne morejo biti sporne za nikogar. Tudi Vlada v svojem negativnem,
                  odklonilnem mnenju govori v glavnem o stroških, čeprav, kot ste nekateri rekli, to
                  ni tako bistveno. Seveda je bistveno, seveda so tudi stroški bistveni. Bistveni so
                  v tistem delu, ko se povzročajo po nepotrebnem. In konkreten zadnji primer govori
                  o tem, da so bili stroški za referendum RTV 12. decembra zaradi vaše arogance
                  povzročeni po nepotrebnem. Brez kakršnih koli težav bi lahko ta zakon počakal do
                  10. aprila. In ker te razsodnosti ni, je edina rešitev, da se v zakonu uzakoni
                  tako imenovani referendumski dan oziroma dva, če pride do nekih okoliščin, ki
                  terjajo, da je potrebno te stvari uveljaviti prej. Še vedno bo nosila največjo
                  odgovornost vsakokratna vladajoča koalicija, ko bo morala sprejemati zakone, ki ne
                  bodo iritirali, ki ne bodo v škodo ljudi, ampak bodo v dobro države in njenih
                  prebivalcev. To je edini ključ do tega, da se ti referendumi ne bodo dogajali. Ne
                  morete preprečiti ljudem, da se izrekajo o vprašanjih, ki jih zadevajo. Tega ne
                  morete narediti s prepovedjo v ustavi, tega ne morete narediti s prepovedjo v
                  zakonu. Saj vas zdaj dogodki, ki se dogajajo po svetu, prepričujejo o tem, da se
                  ljudske volje ne da ustaviti, tudi s tanki in orožjem ne. Tega bi se vendar že
                  morali navadit po dvajsetih letih. Suveren, ljudstvo ima najvišjo oblast v tej
                  državi, in ne vsakokratna vladajoča koalicija. Ljudstvu smo vsi odgovorni in njemu
                  odgovarjamo za tisto, kar počnemo, in za odločitve, ki jih sprejemamo. Tako vi,
                  kot mi. In te odgovornosti se moramo zavedati. Če se zavedamo te odgovornosti in
                  če pogledamo argumente, vidimo, da jih ni. Trije so našteti v tem vladnem mnenju.
                  Uskladitve z evropsko zakonodajo. Lepo vas prosim, kaj se bo zgodilo v pol leta
                  pri uskladitvah z direktivami? Stvari trajajo leta in leta in nekega argumenta,
                  zakaj bi, če bi šlo za zakon, ki terja uskladitev s pravom Evropske unije, prišlo
                  do številnih posledic, ni.</p>
               <p>Potem naslednja alineja, piše tu, "ko bi prihajalo do uskladitve zakonodaje z
                  odločbami Ustavnega sodišča". Ali res? Katera pa je najstarejša odločba, ki ni
                  bila nikoli usklajena s tistim, kar je reklo Ustavno sodišče? Tista odločba, ki je
                  rekla, da je referendum o volilnem sistemu, kjer so se ljudje odločili za večinski
                  volilni sistem tisti, treba uzakoniti, pa ga nikoli Državni zbor ni uzakonil.
                  Naredil je neko finto leta 2000, da do tega ni prišlo, brez nadaljnjih
                  referendumov. Torej ta argument ne bo držal. In zakoni, ki se sprejemajo po nujnem
                  postopku. Vidite, tukaj pa je dejansko ena velika težava. Ampak ne zaradi tega,
                  ker bi prišlo do odložitve uveljavitve odločitve, ki je slaba, ampak zaradi tega,
                  ker se poskušajo po nujnem postopku sprejemati odločitve, ki imajo daljnosežne
                  posledice. To je praksa, ki je v zadnjem obdobju vedno bolj številna in jaz upam,
                  da se ne bo v prihodnje ponavljala. Mislim, da je na nek način obit zakonodaje, da
                  se poskušajo prek nujnega postopka sprejemati v zakonih odločitve, ki imajo
                  daljnosežne posledice za ljudi in državo.</p>
               <p>Če vzamemo vse skupaj pod črto, moram reči, da ni nobenega ne formalnega ne
                  vsebinskega argumenta, da bi zavrnili to, kar Slovenska demokratska stranka
                  predlaga. Mislim, da bi bilo prav, da bi to odločitev sprejeli tako zaradi
                  vsebinskih razlogov kot tudi zaradi čisto stroškovnih razlogov. Hvala lepa.</p>
            </sp>
            <sp xml:id="SDZ5-Redna-25-2011-03-03.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Pavel Gantar.</p>
            </sp>
            <sp xml:id="SDZ5-Redna-25-2011-03-03.sp92">

               <speaker>DR. PAVEL GANTAR:</speaker>

               <p>Hvala lepa.</p>
               <p>Ne bom začel z obvezno, da se najprej nisem nameraval oglasiti, pa vendarle se mi
                  zdi pomembno, da rečem nekaj besed ob tej ideji referendumskega dneva. Sam sem
                  sicer ob drugih prilikah to mnenje že povedal, ampak naj bom kristalno jasen.
                  Ideja referendumskega dneva, kot je predstavljena, pomeni de facto suspenz
                  zakonodajne veje oblasti. Pomeni preprosto dejstvo, da so potencialno vsi zakoni,
                  ki bodo sprejeti na seji po referendumskem dnevu pa do seje mesec dni pred dnevom
                  novega referenduma, se pravi leto dni, potencialno na listi, da jih uvrstimo na
                  referendum in bodo zato suspendirani in ne bodo mogli biti uveljavljeni.</p>
               <p>Nekateri zakoni so taki, da je potem tudi povsem vseeno, če do referenduma pride
                  ali ne, samo nekaj mesecev zamika od neuveljavitve zakona že lahko pomeni, da je
                  zakon popolnoma nepotreben in pravzaprav pase, in posledice, negativne posledice,
                  ki zaradi tega nastajajo, že uveljavljene. Takšna ideja pomeni, da zakonodajalec,
                  to je to telo, ti poslanci, ki tu sedijo, ne zaupa svojemu lastnemu delu in temu,
                  da sprejema v osnovi dobre odločitve, pa tudi če jim nekateri nasprotujejo s
                  strani opozicije ali tudi ne. In zato ta suspenz pomeni z vidika delitve oblasti
                  na zakonodajno, sodno, izvršno dobesedno podreditev izvršni oblasti in
                  prevzemanje, ravno tisto, o čemer ste prej nekateri govorili, da glavno vlogo o
                  tem, ali je ta zakon dober ali ne, ali sme veljati ali ne, pravzaprav prevzema
                  ljudstvo ali Ustavno sodišče. Zato takšnega predloga ne morem sprejeti.</p>
               <p>Tudi govorjenje o tem, da bi bilo referendumov manj, če bi bili zakoni boljši, je
                  seveda nesmiselno. Ti zakoni so takšni, kot so. Nekateri so malo boljši, nekateri
                  malo slabši, nekatere je možno spremeniti. Kot je bilo že prej rečeno,
                  podpredsednik Potrč je o tem govoril, obstajajo zakonske in druge oblike varščine
                  in omejevanja te zakonodaje, sodne in druge poti, vse to se lahko zgodi. In
                  navsezadnje o celotnem zakonodajnem obdobju nekega parlamenta bo vsake štiri leta
                  svojo sodbo izreklo ljudstvo na neposrednih volitvah in slabe zakonodajalce
                  zamenjalo z boljšimi zakonodajalci. Druge poti nima. Tako se je odločilo tudi v
                  ustavi, ki je bila sprejeta z referendumom in plebiscitom. O tej odločitvi ne more
                  biti spora, vsaj o tem bi se morali vsi sporazumeti.</p>
               <p>Mi smo prej poslušali predstavnika predlagateljev, ki je imel veliko dobrih stvari
                  povedati o referendumu, in prav je tako, ni nobenega problema. Referendum je
                  pomemben vidik omejevanja oblasti, neposrednega odločanja ljudi in pomeni določeno
                  obliko omejevanja oblasti in tudi parlamenta. Vendar to svojo funkcijo opravlja
                  lahko le in samo tedaj, če ni zlorabljen kot neko univerzalno orodje, ki naj
                  rešuje vse probleme in vse težave, če naj bo pravzaprav neka škatlica, v katero
                  lahko položimo vse svoje probleme in ga uporabimo kot sredstvo političnega boja.
                  Referendum je lahko referendum, ki ima ugled v očeh ljudi in se ga tudi
                  udeležujejo le, če jim ni treba hoditi na volišča in odločati o, ne vem, o
                  vračanju vlaganj v infrastrukturo, če jim ni treba govoriti o reorganizaciji
                  železnic, če jim ni treba presojati o tem, ali ima neka posamezna skupina, majhna
                  skupina ljudi, 5 do 6 žensk na leto pravico do zunajmaternične oploditve in tako
                  naprej. Šele tedaj ima lahko referendum svojo vlogo, če ni degradiran, če ni
                  devalviran, če ni ponižan v deklo trenutnih političnih bitk in bojev. In za to
                  gre. V tem trenutku ta referendum nima nobene veljave, ljudje ga odklanjajo in
                  celo tedaj, ko bi morali dati neko vsesplošno in pomembno vprašanje na referendum
                  in plebiscitarno odločiti, tedaj se lahko zgodi, da je udeležba prav zaradi
                  degradacije referenduma manjša. Ta referendum bo imel težo, če se bo
                  zakonodajalec, to telo, odločil, da zato, ker sprejema zakon, sam sebe izvzema kot
                  pobudnika za predlaganje referendumov. Res je nenavadno, mi v tej hiši sprejemamo
                  zakone, in, poglejte, poleg tega, da sprejemamo zakone, imamo pravico, da v te
                  zakone potem tudi sami podvomimo in jih damo ljudstvu na odločanje. Ja, res veliko
                  verjamemo vase, in ni čudno, da nam tudi ljudje ne verjamejo. Mislim, po pravico
                  povedano, da parlament in Državni svet ne bi sploh smela imeti pravice, da
                  predlagata referendum. Predlagam pa in mislim, da je referendum prava zadeva
                  predvsem takrat, kadar nastaja iz pobude ljudske iniciative, podpisov in tako
                  naprej. Če boste verjeli v to, da imate neko vlogo, da imamo neko vlogo v sistemu
                  delitve oblasti in v odnosu do neposrednega odločanja, v neposredni participaciji,
                  kot so referendum in nekatere druge oblike, potem se dajmo dogovoriti o tem. Potem
                  se dajmo tudi dogovoriti, da je nek kvorum pomemben in potreben, da je odločitev
                  na referendumu ne samo legitimna, ampak tudi legalna. Toda o tem se v tem zboru ne
                  bomo nikoli dogovorili, kot je bilo že prej rečeno, da zdaj naj bo tako, da je
                  referendum lahko vsak drugi dan, ko bomo pa mi oblasti, bi pa bilo mogoče treba
                  nekaj spremeniti, ker to pa je že res preveč. Mislim, da ta tip političnega
                  diskurza, ki se ga gremo ob tem referendumu, pomeni predvsem to, da dajemo
                  prednost namesto racionalnim presojam in odločitvam populistični politiki. Da se
                  sklicujemo na ljudi, na ljudstvo, ne na ljudi, da se sklicujemo na amorfne
                  kategorije, ne na interese, da se sklicujemo na nekaj, kar nam nikoli ne bo
                  pritrdilo v celoti, česar ne bomo mogli nikoli preveriti, ampak da pravzaprav
                  verjamemo, da nam bodo drugi sledili.</p>
               <p>Zato seveda jaz tega zakona ne bom podprl, ne bom podprl nobenih ukrepov, ki bi
                  pomenili de facto, suspenz Državnega zbora Republike Slovenije. Hvala lepa.</p>
            </sp>
            <sp xml:id="SDZ5-Redna-25-2011-03-03.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo naj bi imel gospod Franc Pukšič. <stage>(Ga ni.)</stage> Gospod Jerovšek. <stage>(Ga ni.)</stage> Gospod
                  Alojzij Potočnik. <stage>(Ga ni.)</stage> Gospod Marijan Pojbič. <stage>(Ga ni.)</stage> Gospod Tadej Slapnik.
                  <stage>(Ga ni.)</stage> Gospod Anton Anderlič. Se opravičujem, gospod Tanko najprej, potem naj se
                  pripravi gospod Anderlič. Usodna napaka. Gospod Tanko, izvolite. Napisani ste.
                  Moram vam dati besedo, drugače bi usodno napako storil, in to dvakrat, do vas in
                  gospoda Anderliča.</p>
            </sp>
            <sp xml:id="SDZ5-Redna-25-2011-03-03.sp94">

               <speaker>JOŽE TANKO:</speaker>

               <p>Razumem strah in nelagodje kolega Anderliča. Najprej bi kazalo opozoriti na to, da
                  je pravzaprav prišlo že v navado v Državnem zboru, da ni ministrov, kadar
                  obravnavamo zadeve z njihovih področij. Preštejemo lahko na prste ene roke, kdaj
                  pridejo in sodelujejo pri obravnavi točk dnevnega reda. Očitno je, da imajo
                  ministri takrat, kadar so zasedanja Državnega zbora, pomembnejše naloge, kot je
                  plenarna seja Državnega zbora, druge naloge. Po vseh zakotjih slišimo včasih, da
                  so ministri, na sejo pa ne pridejo. Velikokrat obravnavamo pomembne teme, tudi
                  bolj kot je ta. Treba bi bilo, spoštovani predsednik Državnega zbora, nekaj
                  storiti v tem mandatu, kar ga je še do konca mandata ostalo, ker tako očitno ne
                  gre več naprej. Predsednik Vlade je dejal nekoč, da bo večkrat sodeloval v
                  Državnem zboru tudi pri temah, ki niso čisto zakonske narave. Pri nekih uredbah je
                  že bil. Ampak od takrat naprej, ko je bila tista znamenita finančna uredba
                  sprejeta, ga nismo več videli pri obravnavi kakšnih pomembnih tem v Državnem
                  zboru, razen nazadnje, ko je bilo obravnava tega njegovega odgovora na vprašanje.
                  Rad bi opozoril, da imamo danes pred seboj temo, ki je pravzaprav nek povzetek ali
                  pa ena rešitev, ki je zapisana tudi v koalicijskem sporazumu, tukaj v poglavju
                  11.9 Ustavnoskladni volilni sistem in referendum, ste v enem delu poglavja, ki se
                  nanaša na referendum, napisali: "Vsi referendumi na isti dan v letu". To je bila
                  zaveza koalicije z začetka mandata. Takrat je bila še velika evforija, veliko
                  napovedi o tem, kako bo koalicija delovala racionalno, kako se bodo poskušale te
                  zadeve urediti, da bodo čim bolj logične, čim bolj racionalne. Bolj ko se mandat
                  odmika, manj je tega, manj je te racionalnosti v Državnemu zboru. Podpisniki ste
                  bili člani štirih poslanskih skupin, vaši predsedniki so ta sporazum podpisali in
                  v vašem imenu, to se pravi v imenu Poslanske skupine SD, LDS, Zares in pa tudi
                  DeSUS. Kar naenkrat pa ste vsi tisti, ki ste to zavezo podpisali, pozabili na to
                  in vaše današnje razprave so diametralno nasprotne od tistega, kar ste takrat
                  govorili. Diametralno nasprotne. In to ni edino področje, kjer se to dogaja.</p>
               <p>Prej je bilo rečeno v eni od razprav, da ideja o referendumskem dnevu ni nova, da
                  se je prvič pojavila že pred približno desetimi leti ali celo več. Mi smo jo
                  povzeli novembra meseca lani, ko smo imeli pred seboj napoved nekaj referendumov,
                  vključno z referendumom o Zakonu o radioteleviziji. Takrat smo predlagali, da bi
                  vse te referendume, ki so se napovedovali, opravili na isti dan. Predlagali smo
                  cvetno nedeljo, 17. aprila letos, kot tisti dan D, na katerem bi glasovali o vseh
                  teh referendumih, ki bi se do takrat sprocesirali prek vseh teh postopkov, tudi
                  preko odločitev Ustavnega sodišča.</p>
               <p>Žal so se nekateri poslanci koalicije tej cvetni nedelji posmehovali, tej rešitvi,
                  pa je bila pravzaprav ideja povzeta po njihovem koalicijskem sporazumu. Mi smo to
                  zadevo potem nekako oblikovali v drugo rešitev, sedaj predlagamo, da je to druga
                  nedelja v maju, to je najbrž datum, ki ni sporen, to so nedelje okoli dneva zmage,
                  okoli praznika Mestne občine Ljubljana, to bo ostal pravzaprav še edini praznik v
                  Mestni občini Ljubljana, ki je omembe vreden, in ne razumem, zakaj ne bi koalicija
                  podprla tega pomembnega datuma tudi na takšen način, da bi v tem tednu oziroma to
                  nedeljo okoli tega bi imeli referendumski dan vsako leto, ko bi se pojavil. To
                  mislim, da ne bi bila popolnoma nobena težava. Zmagali bi vsi, tisti, ki bi
                  izgubili, in tisti, ki bi dobili, ker so to dnevi okoli dneva zmage.</p>
               <p>Kljub temu da ste takrat novembra meseca nasprotovali tej ideji, da bi
                  referendume, ki bi se sprocesirali do tega meseca, opravili na cvetno nedeljo,
                  referenduma in odločitve ljudi o Zakonu o Radioteleviziji pravzaprav ni zmedlo. In
                  odločitev ni bila nič slabša za predlagatelje, bila pa je izjemno slaba za
                  koalicijo, kajti najbrž nihče med vami ni pričakoval tako slabega rezultata.</p>
               <p>Da je referendumski dan smiseln, kažejo tudi razprave nekaterih ustavnih
                  pravnikov. Če se prav spomnim, je v eni oddaji ali dveh oddajah v medijih
                  sodeloval tudi dr. Igor Kaučič, ki je to rešitev podprl, zdela se mu je smiselna.
                  Pa dr. Igor Kaučič ni bil edini ustavni strokovnjak, ki se mu zdi takšna rešitev
                  logična. Če lahko državljani recimo na volilni dan izbirajo med tridesetimi
                  listami po posamezni volilni enoti in izbirajo kandidate in jim dajo celo
                  preferenčne glasove, potem najbrž ne bi bilo težko na referendumski dan glasovati
                  o treh ali štirih referendumih tistega leta. Najbrž ne bi bilo težko. In če so
                  ljudje v stanju spremljati volilne kampanje, ne vem, tridesetih kandidatov v
                  medijih, recimo na televiziji, na radiu, v komercialnih medijih, potem bodo najbrž
                  tudi dve ali tri kampanje spremljali, ki so povezane z zakoni, ki bodo takrat na
                  referendumu. To mislim, da ne bi bilo v ničemer problem, z ničemer sporno. Jaz
                  mislim, da smo ena izmed redkih demokracij, ki ima tako veliko nezaupanje v razum,
                  razumnost, sposobnost dojemanja državljanov. To je problem koalicije, ki kaže na
                  to, da se državljanom ne zaupa, da ne bodo sposobni absorbirati neke materije pri
                  zakonu o Radioteleviziji, pri zakonu o malem delu, pri ne vem še čem in se pri tem
                  odločajo samo za ali proti. Pri volitvah je drugače. Tam je bolj zahtevna zadeva,
                  ker je veliko list, veliko imen, preferenčni glasovi. Tam je zadeva mnogo bolj
                  zahtevna. V tem primeru pa to najbrž ni težko.</p>
               <p>Zelo podcenjujoče se mi zdi in tudi sprevrženo, da se pravzaprav z vsem, kar se
                  dogaja v tej družbi s temi zahtevami po referendumih, obteži opozicija. Slovenska
                  demokratska stranka je izmed vseh referendumov, ki so zdaj v igri, predlagala ali
                  pa je bila sopredlagatelj enega referenduma, ki je uspel, to je Zakon o
                  Radioteleviziji, in pa enega referenduma, ki je zdaj v ustavni presoji, in enega
                  referenduma, za katerega so vložile zahtevo vse parlamentarne stranke. Se pravi
                  tudi koalicijske. To se mi zdi nekoliko sprevrženo, da sedaj z vsemi temi
                  referendumskimi stroški, problemi obremenjujete samo Slovensko demokratsko
                  stranko. Sedaj imamo v postopku poleg teh zahtev za referendum, pri katerih smo mi
                  participirali svoj del, tudi zahteve, ki so jih zahtevale civilnodružbene skupine.
                  Recimo študentska organizacija v povezavi s sindikati za malo delo, pa potem zakon
                  o pokojninskem in invalidskem zavarovanju, ko so se organizirale sindikalne
                  centrale. Posvetovalni referendum glede termoelektrarne Šoštanj zahtevajo
                  koalicijskih poslanci iz stranke Zares, polovica njih, in tako naprej. To se
                  pravi, da imamo v tem obdobju, ko poskušamo vso ost te negativnosti proti tej
                  pobudi usmeriti na Slovensko demokratsko stranko, da imamo v tem obdobju
                  pravzaprav predlagatelje za referendume od drugod, ne pa iz naše stranke. Drugi
                  predlagatelji nastopajo. To kaže na to, da je ta opozicijski referendum, ki je
                  tako trn v peti koaliciji, pravzaprav ga skoraj ni. Ena četrtina predlogov, ki so
                  trenutno v igri, je opozicijski referendum. Vse ostalo je pa ljudska volja ali pa
                  koalicijska volja za te zadeve, in bi bilo dobro, če bi tisti, ki razpravljate in
                  obremenjujete Državni zbor in ljudi s temi klevetami, najprej pogledali, kdo so
                  predlagatelji, katere stvari se napovedujejo, katere so vložene in kaj se hoče z
                  njimi doseči.</p>
               <p>Zagotovo pa pri teh referendumskih zahtevah, ki so trenutno v postopku, gre
                  predvsem za izraz nemoči tistih, ki so zainteresirani in bi morali participirati
                  pri oblikovanju zakonov. To so socialni partnerji, to je zainteresirana javnost.
                  Socialni partnerji so jasno povedali, da so bili v postopku sprejemanja
                  pokojninske zakonodaje izigrani, da se jih ni upoštevalo, da se jih je ignoriralo.
                  Nekaj podobnega so povedali tudi študentje, druga močna civilnodružbena skupina.
                  Najbrž se bo še kakšna civilnodružbena skupina angažirala, če boste tiščali naprej
                  z družinskim zakonikom ali pa še s kakšno podobno trapasto rešitvijo, ki jo
                  pošiljate v Državni zbor in pri kateri vztrajate do nezavesti. Zato bi bilo
                  smiselno, da poskušamo te anomalije, ki se pojavljajo v čedalje večji meri v tem
                  mandatu, zbrati na nek dan, na nek presečni datum in o njih odločati. Da že zaradi
                  tega, ker ste na nek neobičajen nasilniški način speljali zadeve čez zakonodajni
                  postopek, skušamo te zadeve zminimalizirati vsaj v stroškovnem delu, če so že v
                  vsebinskem zašle v napačno smer. Zato se mi zdi smiselno, da bi tudi koalicija
                  morda razmislila o svojih ravnanjih, o svojih početjih, kajti s tem, ko se
                  referendumski dan drobi, ko imamo referendume lahko ob vsaki prosti nedelji, ki je
                  pred nami, in se bo lahko tako tudi zgodilo in bo to povzročalo stroške, bi bilo
                  smiselno, da razmislimo o tem, ali ne bi kazalo te zadeve dejansko nekako
                  združiti, predvsem pa urediti in spremeniti vse te predhodne postopke, obravnave
                  sprejemov zakonov, ki pripeljejo posledično do takih zahtev, da želijo ljudje
                  referendumsko odločitev. Zdi se mi dejansko nekako nekorektno, da podcenjujemo
                  ljudi. Recimo v Šivic ni noben problem, da imajo na isti dan referendumsko
                  odločanje o več vprašanjih, o več vsebinskih vprašanjih, tudi o zakonih. Včasih
                  imajo tudi morda deset ali več odločitev na isti dan, pa to nihče ne
                  problematizira in ne podcenjuje tega. To je problem verjetno samo v tej naši
                  Sloveniji, in to samo v tem trenutku, ko je na oblasti opcija, ki ni sposobna
                  ustrezno niti sprocesirati niti skomunicirati niti uskladiti teh vsebinskih
                  vprašanj, ki prihajajo pred nas.</p>
               <p>Zato predlagam, da se podpre ta rešitev o skupnem referendumskem dnevu. Rešitev
                  prinaša še eno dopolnitev, eno možnost, in sicer, da v primeru, ko gre za res neke
                  nujne zadeve, se lahko z neko ustrezno odločitvijo določi tudi še nek drug dan v
                  letu za te zadeve, to je možno, in se amortizira tisto, kar vas je strah, da bo
                  kakšen zakon predolgo stal. Hvala lepa.</p>
            </sp>
            <sp xml:id="SDZ5-Redna-25-2011-03-03.sp95">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Anderlič.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp96">

               <speaker>ANTON ANDERLIČ:</speaker>

               <p>Prav v redu je, da smo uspeli preprečiti to zaroto, da ne bi jaz nastopal pred
                  gospodom Tankom, ker bi mu težko pojasnil, da sem ga hotel izriniti.</p>
               <p>Ko govorimo o tem zakonu, že velikokrat je bilo rečeno, da pravzaprav ni mogoče
                  razpravljati resno o tem, da se želi z njim resnično en del pravnega reda urediti
                  na način, ki bi bil najbolj primeren za slovensko demokracijo in za slovensko
                  državo. Gre za, po mojem mnenju, eno sveto preproščino, češ da z nekim zakonom z
                  dvema členoma bomo uredili mnogo stvari in odpravili hibe tako v delovanju
                  Državnega zbora, Vlade itn., predvsem bomo pa omogočili državljanom in
                  državljankam, da bodo pomagali Vladi, ki je nesposobna upravljati to državo, s
                  tem, ko jim bodo na referendumu dali ustrezne odgovore na posamezna vprašanja. To
                  preprosto ni res. Gre za stvari, ki so po mojem prepričanju tako v ustavi kot
                  sicer urejene po neki logiki, nekem smislu, ki je bil primeren v tistem času, ko
                  smo to urejali za slovensko državo. Dejstvo je, da s posvetovalnim referendumom,
                  zakonodajnim in drugimi oblikami imamo dokaj komplicirano ureditev, pa vendarle je
                  kar nekaj vlad do sedaj, tudi prejšnja, sedanja in še predprejšnja, in vse
                  politične opcije so ugotovile, da bi bilo treba, pa tudi odločitve Ustavnega
                  sodišča so bile v smeri, da je treba zakon spremeniti, še bolje ali natančneje,
                  spremeniti ustavo, ki bo določene stvari urejala zelo jasno. V tem zakonu je prav
                  gotovo hiba, da se s tem enim dnevom ne ukvarjamo tudi na način, kaj pa s tistimi
                  vprašanji, ki zahtevajo hitrejšo ureditev, kot je ureditev na referendumu v enem
                  letu, ali če računsko, praktično pogledamo, najprej za nekatere primere v pol
                  leta, ne glede na to, če gre za vprašanja uskladitve našega pravnega reda z
                  evropskim pravnim redom, ko gre za vprašanje zakonodaje, ki bi jo itak morali
                  urediti v skladu z odločbami Ustavnega sodišča, ko gre za nujne postopke. Tukaj
                  mislim predvsem na ukrepe, ko gre za intervencijo po, recimo, naravni katastrofi
                  ali karkoli drugega.</p>
               <p>Res je, dve tretjini je ta izhod, da se lahko tudi drugače uredi, če sta dve
                  tretjini poslancev za, se da kaj narediti, kaj dobrega za slovenske državljane in
                  državljanke, ampak samo pogledati je treba, kaj vsak dan počnemo v Državnem zboru
                  in v tej Sloveniji. Ali je mogoče eno samo zadevo tudi po tej predhodni razpravi
                  in po vseh razpravah danes, če že hočete, tudi pri točki, ki ni bila strogo vezana
                  na položaj Vlade, na učinkovitost in tako naprej, je vedno samo: nesposobni,
                  neučinkoviti, prišla bo druga vlada. Dokler pa tega ne bo, jim bomo pa pomagali
                  preko referendumov. Zaman se izgovarjate na to, da za nekatere referendume ni
                  prvenstveno sponzorstva s strani določene politične opcije ali konkretno s strani
                  SDS. Prav izvor nekaterih iniciativ je v tej opciji. Tukaj ni kaj, pa ne govorim
                  samo o zakonu o RTV in še katerem drugem, ampak mi se tu prepričujemo in
                  prepričujemo. Že uvodoma sem rekel, da se bo Liberalna demokracija rade volje
                  usedla za mizo in se pogovarjala o tem, na kakšen način spremeniti ustavo. Mogoče
                  nikoli ne bomo prišli skupaj s predlogom za referendum o referendumih, da tako
                  rečem, ki je tudi že spisana ideja. Mogoče bi pa lahko prišli z določenimi
                  spremembami v ustavi. Če pogledam nekatere spise in nekatere predloge po letu
                  2000, pa tudi v mandatu 2000–2004, pa tudi v prejšnjem mandatu je bilo kar nekaj
                  stvari, ki bi peljale predvsem v smer racionalizacije, poenostavitve nekaterih
                  vprašanj.</p>
               <p>Ampak meni se zdi ključno vprašanje, danes smo že govorili o tem, kam smo
                  pravzaprav pripeljali v tej naši domovini institut referenduma in kaj naj bi ta
                  institut referenduma v bistvu pomenil. Če naj pomeni nadomestek odločanja organov
                  oblasti, ki so legitimno izvoljeni na volitvah, potem je po mojem prepričanju
                  odgovor neprimerno uporabljen institut referenduma. Seveda je prav, da volivci in
                  volivke, če se odločijo, zberejo podpise in zahtevajo izrekanje o odločenem
                  vprašanju, da se to naredi. Nikakor pa nisem pristaš tega, da se neka nezadovoljna
                  skupina poslancev, ki ne izglasuje svoje rešitve v parlamentu, potem zateče k
                  institutu referenduma in hoče po tej poti doseči ta cilj, za katerega je večina
                  menila, da v tistem trenutku ni prioriteta in ne more dobiti podpore v Državnem
                  zboru. Zato verjamem, da po zavrnitvi tega zakona in v prihodnje se bo zgodilo
                  tudi nekaj referendumov, prvi bo zelo kmalu, da pa se bo zgodil premislek in bomo
                  prišli do ureditve, po kateri bodo referendumi prej izjema kot pravilo in da bodo
                  urejali samo tista vprašanja, ki so dejansko najbolj pomembna za državljane in za
                  državljanke in da ne bo to izgovor, da se prelagajo stvari na volivce in volivke.
                  Jaz se vseskozi, od kar se s temi vprašanji ukvarjam, zavzemam za zakonodajni
                  referendum – če že – naj državljani in državljanke pripravijo zakon, ki ga dajo
                  tudi na referendum in ga na koncu tudi potrdijo, da je odločitev, ki jo potrdijo,
                  tudi dejansko potem uzakonjena in velja brez naknadnega spreminjanja politike
                  Državnega zbora. Mi smo imeli tukaj Zakon o obratovalnem času trgovin in še kaj
                  drugega. Tako velika zaklinjanja, kako ob nedeljah naj ne bi bilo odprte trgovine,
                  pa je ravno tista opcija, ki je sproducirala referendum, kasneje uzakonila, da so
                  danes trgovine odprte ali pa jih je še več, kot jih je bilo takrat. To ne more
                  biti način političnega delovanja in farbanja državljank in državljanov, da o nečem
                  na referendumu res odločajo. Zato tudi ta poizkus z dvema členoma narediti všečno,
                  vseobsegajočo in predvsem odrešilno rešitev za vse slovenske tegobe, preprosto ni
                  argumentirano, zato zakona ne bom podprl.</p>
            </sp>
            <sp xml:id="SDZ5-Redna-25-2011-03-03.sp97">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Majda Potrata.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp98">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>No, saj mi je žal, da nekateri ne bodo slišali, ko bom že drugič povedala, kako
                  napak berejo nekateri, ki se čutijo posvečene, da nas vedno opozarjajo, kaj je
                  zapisano v koalicijskem sporazumu, ko se sklicujejo samo na eno stvar, povezano z
                  referendumom. Na 47. strani koalicijskega sporazuma, da bodo lažje našli, v točki
                  11.9 – Ustavnoskladni volilni sistem in referendum, boste v drugem odstavku lahko
                  prebrali: "Koalicijski partnerji bomo preverili možnost, da se poišče dovolj
                  široko soglasje za spremembo referendumske ureditve" in potem so v oklepaju
                  navedene tri stvari, ki jih naj bi spremenili, "uvedba referenduma na podlagi
                  ljudske iniciative, kvorum za veljavnost referenduma, vsi referendumi na isti dan
                  v letu". Torej so tisti, ki nas vedno poučujejo, kako je treba iskati konsenz,
                  kako nismo sposobni sprejeti ponujene roke opozicije za sodelovanje, na napačni
                  poti, ker pri tako pomembnem predlogu zakona, kot pravijo, da je ta, ki ga imamo
                  pred sabo, pozabljajo, da je zanj potrebna dvotretjinska večina navzočih poslank
                  in poslancev. Torej, če je namen, da bi bil predlog sprejet, resen, potem je treba
                  pridobiti soglasje, preveriti, ali so možnosti za to, da se tak zakon sprejme. In
                  prav o tem je govora v koalicijskem sporazumu, da bomo preverili možnost, da se
                  poišče dovolj široko soglasje za spremembo referendumske ureditve. In nobena
                  skrivnost ni, da je bilo že večkrat zanikano, pa so med nami tisti, ki so zanikali
                  možnost, da bi bila zanje sprejemljiva kakršnakoli omejitev vsebinskih vprašanj,
                  za katera se referendum ne sme razpisovati, ali da bi bilo treba zapisati kvorum
                  ali predpisati kvorum. Kar zadeva kvorum, ko nekateri očitajo, da tisti, ki
                  menimo, da ni dobra rešitev več referendumskih odločitev sprejemati v istem dnevu,
                  da to izraža pomanjkanje smisla za demokracijo ali podcenjevanje ljudi, naj
                  opozorim, da taisti, ki tako pridigajo o demokraciji in nas učijo demokracije, v
                  isti sapi zatrjujejo, da so se ljudje leta 2008 zmotili, ko so se odločili, kakor
                  so se odločili. Ampak glasovanje na referendumu je izpeljava glasovanja iz
                  volitev. Enako je to demokratičen način odločanja.</p>
               <p>Ko smo ravno pri demokraciji in upoštevanju volje, jaz štejem udeležbo ali
                  neudeležbo na referendumu ali na volitvah tudi kot izraz svobodne volje
                  posameznika, ali se bo česa udeležil ali ne. In dr. Gantar je že poprej naštel
                  nekaj možnosti, kje iskati razlog za abstinenco na referendumih. Jaz mislim, da
                  mi, ko se primerjamo s Švico in drugimi državami, pozabljamo na eno zelo pomembno
                  dejstvo. Ko glasujemo na zakonodajnem referendumu, se izrekamo o celotnem zakonu.
                  Ta zakon, če imam pred sabo zakon, kakršen je recimo družinski zakonik ali
                  pokojninska zakonodaja, je to lahko zakon, ki ima nekaj 100 členov. Dajte mi
                  povedati, kdo od nas ima natančno predstavo o teh členih kot celoti. Včeraj smo
                  obravnavali predlog zakona o preprečevanju zaposlovanja in dela na črno. Razprava
                  je pokazala, da vrsta razpravljavcev ni natančno prebrala predloga zakona, ki ima
                  približno 30 členov, pa se je pokazalo, da niso tistega prebrali, edino, če so
                  hote zavajali javnost, kaj je v zakonu predlagano. Zato mislim, da je pričakovati
                  od ljudi, da se bodo na isti dan odločali kar o celih zakonih in imeli o tem
                  natančno predstavo, takšne ideje jaz ne morem podpreti, ker ji ne verjamem, ker
                  jaz spoštujem ljudi in poznam vrsto ljudi, ki se nočejo odločati za ali proti,
                  kadar ne vedo, o čem odločajo, če niso prepričani, da so dovolj poučeni o vsebini.
                  In še druge reči bi lahko tu dodali. Kje je problem in zakaj je mogoče poplavo
                  referendumov šteti za suspenz zakonodajne veje oblasti. Tisti, ki pridigate o
                  demokraciji, je pač z volitvami določeno razmerje med opozicijo in koalicijo. In
                  koaliciji je dodeljeno, da prevzema odgovornost za sprejemanje zakonov. Da bi pa
                  opozicija priznala koaliciji, da je sprejela kakovostne odločitve, to pa je v naši
                  situaciji in v tem mandatu iluzorno pričakovati. Če samo za primer povem večkrat
                  citirani zakon o RTV, se citira nezadovoljstvo in neupoštevanje samo tistih, ki so
                  to izrabili, ne pove pa se, da so nekateri socialni partnerji ali del socialnih
                  partnerjev imeli o zakonu afirmativno mnenje. In tudi nekateri drugi citati, ko je
                  bilo govora o malomarnosti in še o čem, so bili po nemarnem iztrgani iz celote in
                  znova gre za manipulacijo z iztrganimi citati.</p>
               <p>Glede stroškov. Prav zanimivo je bilo slišati, kako je zatrdil v isti sapi tisti,
                  ki je trdil, da pri demokraciji ne bi smeli misliti na stroške, pred tem pa je
                  trdil, da je utemeljenost enega referendumskega dneva ravno v tem, da so stroški
                  nižji. Zdaj jaz tu logične zveze ne vidim pri takšnih pogledih, ampak, kaj vem,
                  verjetno mi vse stvari niso vedno popolnoma jasne. Glede demokracije samo še to.
                  Tisti, ki se sklicujejo na demokracijo, zahtevajo absolutno sprejemanje vsake
                  odločitve. Dajte mi povedati, ali vi poznate kakšen zakon, ki bi bil za vse v vseh
                  točkah sprejemljiv. Ga ni. Ker je razlika med interesnimi skupinami tista, ki
                  določa stopnjo zadovoljstva z zakonom ali ne s tem zakonom.</p>
               <p>Mi smo seveda imeli možnost slišati še marsikaj o enem referendumskem dnevu in o
                  privarčevanih stroških, pa bi vas spomnila na neko zelo zanimivo situacijo. V
                  prejšnjem mandatu je koalicija razpisala posvetovalni referendum o pokrajinah. Ne
                  bom spominjala na to, kako težko je bilo najti že samo enotnost pri razbiranju
                  referendumskih rezultatov pri tako zapletenem odločanju, kot smo ga pri tistem
                  imeli, ampak to je druga zgodba, pa nizka udeležba tudi govori sama zase. Ampak
                  takrat je tedanja opozicija, ki sem jih pripadala, predlagala pri sprejemanju
                  odloka amandma, ki bi datum razpisa referenduma oziroma referendumski dan z 22.,
                  predlaganega, prestavil na 29. junij. Ne boste verjeli, ti, ki so tako varčni zdaj
                  in zagovarjajo referendumski dan, so s 44 glasovi proti, 26 glasov pa je bilo za,
                  zavrnili prenos na 26. junij, s čimer bi se dalo 26. junija izpeljati oba
                  referenduma. Drugi referendum bi odgovarjal samo na vprašanje, ali ste za to, da
                  se ukine Komisija za preprečevanje korupcije, popularno imenovana Kosova komisija.
                  Cukjati, Černač, Grill, Grims, Hrovat, Jerovšek, Marinič, Petan, Petek, Tanko,
                  Zamernik, Ziherl so samo nekateri od štiriinštiridesetih, ki so tej odločitvi
                  nasprotovali. Toliko glede spomina, kako nam rade uidejo stvari iz spomina, enako
                  kot udeležba predsednika Vlade na seji Komisije o nadzoru varnostnih in
                  obveščevalnih služb, ko so govorili o arhivih, in je v medijih bila iz tega cela
                  zgodba, zakaj se je predsednik Vlade udeležil te seje.</p>
               <p>Če bi iskala še druge razloge, zakaj sem proti uvedbi enega referendumskega dneva,
                  tako kot je tukaj zapisan, čeprav moram priznati, da me kar veseli, ko nekateri
                  govorijo zdaj o 9. maju kot dnevu zmage, še nekaj časa ali ob drugih priložnostih
                  neradi priznajo, da se je takrat vojna končala. Ampak zdaj v veljavnem zakonu 32.
                  člen piše, da za dan glasovanja na referendumu se določi nedelja ali drug dela
                  prost dan. Potem pa pravi drugi odstavek: "Za isti dan glasovanja se lahko
                  razpišeta dva ali več referendumov." Torej že zdajšnji zakon ponuja možnost, da se
                  vpelje tudi en dan, na katerem se izpeljeta dva referenduma. Jaz sem vam z enim
                  neuspešnim poskusom to dokazala, vsak med nami se pa verjetno še spomni, da smo
                  imeli na isti dan dva tako pomembna referenduma, kot sta bila referendum o Natu in
                  o EU. In naj vas spomnim še na en detajl, udeležba na obeh referendumih ni bila
                  enaka. Udeležba o tem, ali naj Slovenija vstopi v Evropsko unijo, je bila višja od
                  tiste, ki je odločala o vključitvi v nato. Zato samo dejstvo, da bi imeli več
                  referendumov na isti dan, že ni samo po sebi zagotovilo, da bi bil uspeh oziroma
                  udeležba na referendumu višja.</p>
               <p>Zdaj bom še povedala, zakaj se mi zdi takšna rešitev, kot je zdaj zapisana,
                  boljša. Težko namreč sprejmem dejstvo, da je letošnja poplava referendumov, ki se
                  nam obetajo, situacija, v kateri bomo vekomaj živeli. Nezadovoljstvo zaradi krize
                  in zaradi družbenih razmer je zdaj res večje in sprejemljivost nekaterih odločitev
                  je nižja. Jaz pa verjamem, da ne bo vedno tako. Možnost v zakonu za to obstaja,
                  kot rečeno, zdi se mi pa dosti boljše, da je svobodna volja odprta, z
                  dvetretjinsko večino, s kakršno bi morali zdaj to spremembo sprejeti, je mogoče
                  spremeniti tudi datum, ki je zunaj tistih gabaritov 30 in 45 dni. Tukaj se mi
                  zdijo nekatere stvari pač vredne omembe, kaj bomo pa dosegli s temi rečmi, še
                  enkrat poudarjam, če se sklicujemo na to, da hočemo, da bi bil nek predlog zakona
                  sprejet, potem se je treba vprašati, ali smo storili kakšen korak v tej smeri. Jaz
                  mislim, da pri predlaganem zakonu tak korak ni bil storjen in da gre spet za enega
                  od poskusov opozicije povečati število predlogov zakonov, da bodo znova lahko
                  nabijali koalicijo, kako ni odprta za sprejemanje dobrih predlogov koalicije. In
                  samo to sodelovanje javnosti pri pripravi zakonov, ker vidim tukaj nasproti
                  edinega avtorja zakona o RTV, bi ga rada spomnila na to, da je pogosto že nastanek
                  ali nastajanje zakona zelo pomembno dejstvo, ki tudi kaže na odprtost za
                  iniciative zainteresirane javnosti, strokovne javnosti in civilne pobude. In to je
                  bilo pri zakonu o RTV, vsaj pri tem, ki je bil na referendumu zavrnjen, storjeno.
                  Jaz ne komentiram referendumskega izida, so mi pa znane okoliščine, zakaj se je
                  zgodilo, kar se je zgodilo, bi pa od dobrega poznavalca ustavnopravne materije
                  pričakovala, da bi končno vendarle nehal tresti nenatančno ali celo napačno
                  interpretacijo, da je njegov zakon dobil že drugo potrditev na referendumu. Na
                  referendumu o RTV decembra lani smo glasovali o vladnem predlogu zakona o RTV. Ko
                  se že tako prijazno smehlja, bi še rekla, da naj gre v kakšen literarnoteoretični
                  priročnik gledat, kaj pomeni v literarni teoriji komično, kaj je humorno in kaj je
                  smešno. Bom pa lažje nekatere kategorije sprejela. Čisto za konec pa še, najslabši
                  pripovedovalci šal so tisti, ki se smejejo lastnim šalam. Hvala.</p>
            </sp>
            <sp xml:id="SDZ5-Redna-25-2011-03-03.sp99">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še besedo predstavnica Vlade? Besedo ima Tina Teržan, državna sekretarka.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp100">

               <speaker>TINA TERŽAN:</speaker>

               <p>Hvala predsedujoči.</p>
               <p>Glede na veliko izraženo nezadovoljstvo s strani poslanca Tanka, ki je zdaj žal
                  odsoten, zaradi odsotnosti moje ministrice bi jo ob tej priložnosti želela
                  opravičiti, hkrati pa poudariti, da zakonodaja dopušča prisotnost državnemu
                  sekretarju na sejah vašega zbora. V mojem mandatu moram reči, da sem imela
                  malokrat priložnost nastopati pred vami, ker je moja ministrica to nalogo zelo
                  zvesto in temeljito opravljala. Da pa ne bo dilem v strokovnost, si bom drznila
                  prebrati stališče do referendumskega dneva iz publikacije Zakonodajni referendum,
                  ki jo je uredil dr. Igor Kaučič, kjer se že do dosedanje ureditve referendumskega
                  dneva opredeljuje, da je taka ureditev sicer nedvomno racionalna in gospodarna,
                  vendar pa obstajajo zoper njo tudi tehtni pomisleki, nanašajo se na zmanjšanje
                  interesa volivcev za odločanje o vprašanju, ki je predmet referenduma in na
                  aktualnost referenduma zaradi časovne odmaknjenosti izvedbe. Zaradi vpliva na
                  referendumski izid je lahko problematična tudi hkratna izvedba referenduma in
                  volitev. Ob tem nekateri opozarjajo na italijansko ureditev, v kateri so
                  referendumi v volilnem letu in še nekaj mesecev pozneje celo prepovedani. Pri tem
                  je treba upoštevati, da pretirano odmikanje dneva glasovanja ni primerno za zakone
                  in akte, ki so predmet referenduma, ki urejajo materijo, ki jo je treba čim prej
                  uveljaviti, čeprav ne gre za zakone, ki se sprejemajo po nujnem postopku. V
                  nasprotnem je lahko okrnjena zakonodajna funkcija Državnega zbora. Z odložitvijo
                  dneva glasovanja je lahko izigran tudi predlagatelj referendumske zahteve, ne
                  toliko z vidika zakonitosti referendumskega postopka kot zaradi nepričakovane
                  odločitve referendumske kampanje. Hvala lepa.</p>
            </sp>
            <sp xml:id="SDZ5-Redna-25-2011-03-03.sp101">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi mogoče besedo predlagatelj mag. Branko Grims? Želi.</p>
            </sp>
            <sp xml:id="SDZ5-Redna-25-2011-03-03.sp102">

               <speaker>MAG. BRANKO GRIMS:</speaker>

               <p>Hvala.</p>
               <p>Najprej sem dolžan nekaj odgovorov spoštovani kolegici Potrati. Gledalke in
                  gledalci, neposreden prenos je čudovita reč, so se lahko sami prepričali o tem,
                  ali ste v svojem nastopu delovali komično ali ste govorili smešne stvari, in o
                  tem, da zagotovo pa niste bili hote humorni. Kot vidite, tudi gledalke in gledalci
                  sami dobro ločijo te tri pojme, tako da s tem ni težav. Najprej pa glede ene
                  velike zmote oziroma že, žal, sprevračanja dejstev. Rekli ste, spoštovana gospa
                  Potrata, da govorimo, da so se volivci leta 2008 zmotili. Kje pa, prevarali ste
                  jih! To je čisto nekaj drugega. Saj zato pa blokirate preiskovalko o zadevi
                  Patria, da ne bi ljudje dobili pravega vpogleda, da je bila ta odločitev sprejeta
                  v času Ropove vlade, da gre za osebne interese nekoga, ki je vodil – iz vaše
                  poslanske skupine, sedanje-, prejšnjo preiskovalko, za to uporabil nekoga, ki je
                  bil tam kar šef konkurenčne zadeve. Če bi se ta pravljica z vsemi svojimi
                  konflikti interesov, ki mejijo že na kriminal, vprašanje je samo, na kateri
                  strani, to bi morala ta preiskovalka razkriti, razkrila javnosti, potem vse te
                  nadgradnje teh pravljic, na katerih poskušate parazitirati zdaj, ne bi bile več
                  prepričljive. Zato v tej paniki blokirate delo preiskovalko o Patrii in po eni
                  strani Vlada sama ne daje materiala, po drugi strani poslanci vladajoče koalicije
                  vpijejo, da ni materiala in zato blokirajo. Veste, to je tako kot otroški vrtec,
                  tam otroci skrijejo najprej lopatko, potem pa na ves glas jočejo: "Jooj, ni
                  lopatke, ni lopatke!" To je pač nivo vašega političnega dela. Sami ste pa
                  spregledali eno nerodno dejstvo. S tem vašim blokiranjem, z novimi in novimi
                  igricami v zvezi s preiskovalko o Patrii sami priznavate, da je bilo vse skupaj
                  velika umazana laž z namenom onemogočiti političnega nasprotnika in oblatiti
                  državo Slovenijo v tujini. Toliko samo kot odgovor, ker ste pač zaprosili
                  zanj.</p>
               <p>Zdaj pa pojdimo bolj na ozko temo. Zakaj je toliko referendumov v Sloveniji v
                  zadnjem obdobju? Odgovor je čisto preprost. Ker ste sproducirali toliko slabih
                  zakonov, ki so v očitnem nasprotju z javnim interesom države Slovenije, v očitnem
                  interesu po hitrejšem razvoju, ker ste sami porušili ves socialni dialog, ker sami
                  v svojem napuhu zavračate vse dobre predloge opozicije, se potem soočate z
                  referendumi, ker je to edina učinkovita oblika nadzora in omejevanja oblasti v tem
                  pravnem redu. In ravno to vas boli, zato ste se pripravljeni samo pogovarjati o
                  omejevanju pravice do referenduma, ne pa, da bi ga ohranili v polni veljavi, v
                  polni kvaliteti, kajti gre za demokratično kvaliteto, na njej je nastala
                  demokratična samostojna Slovenija. Ampak vi bi želeli omejiti teme, omejiti kvorum
                  samo zato, da ja ne bi bilo neke odločitve, ki vam ni povšeči, da bi bila vaša
                  oblast neomejena. Zato sem že v uvodu poudaril, tukaj danes v resnici govorimo
                  samo o vprašanju omejevanja oblasti, o temeljnem demokratičnem načelu. Poglejte že
                  samo dva aktualna primera. Zakon o malem delu in zakon o pokojninskem in
                  invalidskem zavarovanju sta oba šla na referendum izključno in samo zato, ker ste
                  najprej podrli zavestno, načrtno socialni dialog, na katerega ste, mimogrede, sami
                  v besedah ves čas prisegali in ker stvari niso bile prej dogovorjene v okviru
                  socialnega dialoga, so sindikati, študentje, vsi ostali, ki jih to zadeva, zbrali
                  podpise in ste soočeni z referendumi. To ste pa danes čisto spustili. To je
                  trenutna slika, to je trenutno stanje, gospe in gospodje, in za to ste izključno
                  sami krivi, zato je to problem te države, ker producirate pač slabe zakone, ker
                  sami delate točno v nasprotju z načeli, na katere v besedah prisegate. O čem bi se
                  pa želeli pogovarjati? To na nek način kaže odločitev, danes sprejeta na Vladi, da
                  bi želeli imeti kvorum za referendum in da bi črtali nekatere teme, ki vam očitno
                  gredo na živce. Že prej sem opozoril na problematičnost tega pristopa. Poglejte,
                  ustava na prvo mesto postavlja neposredno odločanje ljudstva na referendumu.
                  Nosilec oblasti v demokraciji je ljudstvo in vi bi želeli nosilca, edinega nosilca
                  oblasti omejiti pri pravici njegovega odločanja, medtem ko bi bil ta parlament
                  neomejen v svojem odločanju. Ko govorite o kvorumu, se zavedajmo vsi, da se
                  udeležba, ne samo v Sloveniji, to je svetoven fenomen, na volitvah počasi
                  zanesljivo zmanjšuje. Z nekaj redkimi izjemami, ki pa kvečjemu potrjujejo
                  generalno pravilo. Udeležba ljudi na volitvah se zmanjšuje. Kaj to v praksi
                  pomeni? Če postaviš kvorum za referendum, pa na kateri koli višini že, potem se
                  lahko zgodi, da bo udeležba na volitvah, ki bodo dale neomejeno oblast zakonodajni
                  veji oblasti, pri sprejemanju zakonov nižja kot pa zahtevana udeležba za kvorum na
                  referendumu, ki bi lahko razveljavil sprejeto odločitev. Z legalističnega in
                  legitimističnega principa je oboje teater absurda. Upam, da se vsaj okoli tega
                  strinjamo. To enostavno ne gre.</p>
               <p>Zdaj pa upoštevajte še nekaj, tisti, ki vpijete, da nujno rabimo kvorum. Kako pa
                  je s tem parlamentom? Kakšen poslovnik ima? V tem parlamentu je lahko izvoljen
                  poslanec, ker imamo proporcionalen volilni sistem, ki prejme samo nekaj 100
                  glasov, pa je v tem parlamentu, kar nekaj vas je takih tukaj notri v manjših
                  strankah. Koliko je nekaj sto glasov, če primerjate to z udeležbo, s številom
                  tistih, ki so oddali glasove na volitvah? Gre za del odstotka. O sprejetju enega
                  zakona v tem parlamentu pa odloči en sam opredeljen glas. Enakovredno. Ne glede na
                  to, koliko ima posamezen poslanec prejetih glasov. V danem primeru lahko odloči
                  glas poslanca, ki ima za seboj samo sto in še nekaj volivcev, in njegova odločitev
                  je legitimna, če pa pride 100 tisoč volivcev na referendum, to se pravi nekaj, kar
                  ima po vsej logiki tisočkrat večjo legitimiteto, bi pa vi to prepovedali. Ne, to
                  pa ni veljavno, ker ni dovolj kvoruma. Pa naj razume to, kdor more. Ali je to
                  enakost? Ali je to legitimnost? Ali je to demokratičnost? To je pač samo vprašanje
                  tega, kako bežiš pred odgovornostjo, da svoje odločitve daš v presojo ljudem.Za to
                  gre v resnici na zakonodajnem referendumu, da imajo ljudje možnost neposredno
                  odločiti o neki vsebini, samo priložnost jim je treba dati. In gre za vprašanje,
                  kako to kvaliteto, demokratično kvaliteto ohraniti. Lahko bi poiskali skupno
                  točko. Tisti, ki ste napačno citirali, kako je bilo v uvodu predstavljeno, ste
                  prezrli, da sem prebral cel odstavek in tudi opozoril, da pa je v tisti
                  koalicijski pogodbi od treh točk v eni pa očitno mogoče doseči konsenz, potreben,
                  da se taka določba sprejme. In to bi bilo, da se uvede en referendumski dan kot
                  pravilo, seveda še vedno z možnostjo izjem takrat, ko gre za nujne zadeve, da ne
                  bi bilo škodljivih posledic, na katere Vlada sicer z generalnim nasprotovanjem
                  napačno opozarja in pri tem spodbija koalicijsko pogodbo, katero samo vzpostavlja
                  na pravnem nivoju, kar je zelo zanimivo, ampak pustimo to.</p>
               <p>Ta točka, na kateri bi bil konsenz možen, vam očitno ne diši, ker vi bi želeli
                  omejevanja, samo to vas v resnici zanima, kako bi omejevali. Tega pa pač ne bo,
                  ker gre za vprašanje načela omejevanja oblasti. Ne samo te tu in sedaj, ki bi
                  mimogrede očitno potrebovala še referendum za odločitve na vladni ravni. Če drži
                  podatek, ki sem ga danes slišal, se lahko zgodi, da bo z razveljavitvijo neke
                  pogodbe treba plačati odškodnino udeležencem te pogodbe, konkurenčni firmi, ki že
                  leta zaman toži, in mimogrede, zanjo gre, v resnici je samo na to firmo navezan,
                  da bo imela kronski argument za iztožitev milijon odškodnine in na koncu bo še
                  vedno treba nekaj kupiti, ker se je k temu zavezala že neka prejšnja vlada LDS in
                  SD pred približno petimi, osmimi leti, med mednarodno javnostjo seveda govorim, in
                  bodo na koncu ubogi ljudje plačali isto zadevo trikrat, ker je pač nekomu, ki je
                  prave barve, prijatelj od prijateljev, treba dati možnost, da pridobi odškodnino.
                  In v tem je vsa igra. Vsaka podobnost z danes sprejeto odločitvijo je zgolj
                  naključna in se zanjo opravičujem.</p>
               <p>Pri področjih zakonodajnega referenduma ni nobenega razloga, da bi to a priori
                  omejevali. Zakaj? Gre za vprašanje, da mora imeti ljudstvo možnost odločati o vsem
                  tistem, o čemer se odloča tudi v parlamentu. Jaz tudi trdim, da bi tudi morali
                  dejansko uveljaviti možnost pravega ustavnega referenduma, tako kot to pozna
                  Švica, seveda pod ustreznimi dovolj ostrimi pogoji, da je ustava zaščitena. Samo
                  pri vprašanju ustave je upravičena zaščita. Pri vprašanju zakonov pa te zaščite
                  ni. Gre za kakršenkoli kvorum samo v želji, da se prepreči kakršnakoli odločitev
                  in da se omogoči neomejeno odločanje znotraj parlamenta, s tem pa neomejena
                  oblast. Pri vprašanjih na referendumu seveda ne more biti omejitve. Vsi smo
                  zavezani ustavi in ustava je tisti temelj, ki zavezuje vse. Zavezuje parlament,
                  zavezuje ljudstvo, zavezuje vse institucije te države. In to je, trdim, edini
                  pravni okvir, znotraj katerega je treba dopustiti odločanje ljudstva, ko gre za
                  vprašanje o zakonih in o vseh drugih ključnih stvareh, ki zadevajo življenje
                  ljudi. To je edino pravilno, edino demokratično. Tudi sami ste se nekateri v
                  besedah iz koalicije zavzeli za enakopravnost. To je edino enakopravno. Za oboje
                  mora biti enak vatel in ta vatel je lahko samo slovenska ustava.</p>
               <p>Pri vprašanju, kako znižati stroške tega, da ohranimo kvaliteto, ki jo omogoča
                  sedanja referendumska ureditev, ki je brez omejitev ali pa nadgrajena, tudi morda
                  z vprašanjem pobude ljudstva po švicarskem modelu, o čemer je že bil nekoč
                  konsenz, pa ste spet hoteli iti z omejitvami in zato tisti konsenz ni bil
                  izglasovan. Pri tem vprašanju, kako znižati stroške, pa je zadeva zelo enostavna.
                  Glasovati za ta zakon, ki je primerna osnova. O datumu, o vseh ostalih stvareh se
                  da dogovoriti in s tem je možno znižati stroške in obenem olajšati tudi udeležbo
                  na referendumu, to se pravi pri upravljanju javnih zadev vsem ljudem ... <stage>/ izklop
                  mikrofona/</stage></p>
            </sp>
            <sp xml:id="SDZ5-Redna-25-2011-03-03.sp103">

               <speaker>PREDSEDNIK DR. PAVEL GANTAR:</speaker>

               <p>Hvala lepa, mag. Grims, čas se je iztekel. Vsi prijavljeni razpravljavci, ki ste
                  to želeli, ste dobili besedo. Ker čas, določen za razpravo, še ni potekel,
                  sprašujem, ali želi na podlagi prvega odstavka 71. člena Poslovnika zbora še kdo
                  razpravljati? Odpiram prijavo za razpravo. Prosim zainteresirane, da se
                  prijavijo.</p>
               <p>Dva prijavljena razpravljavca, vsak ima na razpolago 5 minut. Besedo ima Janko
                  Veber.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp104">

               <speaker>JANKO VEBER:</speaker>

               <p>Hvala za besedo.</p>
               <p>Ob današnji točki dnevnega reda lahko mirno rečemo, da je to ena od tistih točk, s
                  katero želi opozicija zapraviti čim več časa tako v parlamentu v tem mandatu kot
                  pri delu Vlade. Tisto, kar me pa še posebej skrbi, pa je, da se poskuša spodbuditi
                  zainteresirane skupine ali poslance, skratka vse tiste, ki lahko pripeljejo do
                  tega, da zahtevajo razpis referenduma, s tem predlogom, ko se pogovarjamo o dnevu,
                  ko bi bili razpisani referendumi. Tukaj se mi resnično postavlja vprašanje, ali ne
                  bi bilo bolj smiselno, da postane parlament neka ljubiteljska dejavnost,
                  neprofesionalna dejavnost, ki bo samo spremljala delo Vlade, in se bo tako kot
                  Državni svet vsake toliko sestal in prepustil potem odločanje ljudstvu, da odloča
                  na referendumih. Mislim, da se moramo zavedati, da je to ena tistih oblik
                  demokracije, ki nikakor ne bo nikoli pripeljala do rešitev, ampak gre zgolj in
                  samo, tudi v tem primeru, za poskus onemogočenja izvajanja oziroma sprejemanja
                  zakonodaje, s katero se potem lahko izvajajo številni ukrepi, ki so v tem času
                  predvsem usmerjeni v to, da se obvladajo čim bolj učinkovito posledice gospodarske
                  in finančne krize. Ko opozicija spodbuja te razprave, lahko mirno rečem, ji
                  pravzaprav ni do tega, da se problemi rešujejo, ampak poskuša doseči mehanizem, s
                  katerim se problemi ne bi reševali. Ves ta čas, ki je bil danes porabljen za to,
                  ga lahko mirno vpišemo v kvoto tistega časa, ki ga je parlament porabil
                  nekoristno, še posebej zato, ker je za takšno spremembo treba doseči dvotretjinsko
                  večino vseh prisotnih poslancev v parlamentu. Te pa zagotovo opozicija nima. In če
                  se že velikokrat poskuša opozarjati z njihove strani, češ, Vlada ni pripravljena
                  na dialog, ne upošteva civilne iniciative, Vlada ne upošteva tega, tretjega, no, v
                  tem primeru opozicija ni pripravljena upoštevati tistih osnovnih kriterijev in
                  meril, ki kažejo na to, da je predlog takšnega zakona dejansko zapravljanje časa,
                  ker nima dovolj široke podpore, da bi lahko ta zakon sploh sprejeli. Moram reči,
                  da lahko mirno izrazim protest proti takšnemu delovanju opozicije. Hvala.</p>
            </sp>
            <sp xml:id="SDZ5-Redna-25-2011-03-03.sp105">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Branko Grims.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp106">

               <speaker>MAG. BRANKO GRIMS:</speaker>

               <p>Hvala.</p>
               <p>Moram reči, da sem izredno vesel tega predgovornika, ker je na najboljši način
                  pokazal, da očitno v vladajoči koaliciji sploh ne razumejo, za kaj gre. Gre za
                  denar, gospe in gospodje, za denar in varčevanje. In to dvakrat. Prvič gre za
                  vprašanje denarja, ki gre za uresničevanje temeljnih demokratičnih institutov, kot
                  je referendum. Tu za vsak razpis, če se ga izvede posebej, gre nekaj milijonov
                  evrov davkoplačevalskega denarja iz javnega proračuna. Upam, da, gospod Veber, to
                  veste. To se pravi, če se izvede več referendumov hkrati, se vsaj en del tega
                  denarja zanesljivo lahko prihrani, v primerjavi s tem, če vsak referendum izvajate
                  posebej. Torej je že s tega vidika referendumski dan brez dvoma upravičen. Vsaj
                  toliko, če ne še bolj, pa je upravičen, ko ga pogledamo z vidika navadnega
                  državljana, navadne državljanke, kajti oni imajo tudi stroške, in to dvakrat. S
                  tem ko se jih povabi na referendum, ko si morajo vzeti čas, čas je denar, in iti
                  na referendum, če se za to odločijo, in morda celo za to še sami imeti dodatne
                  stroške. Če se usedeš v avto, se v nekaterih primerih ljudje vozijo tudi po več
                  kilometrov. Kolikor mi je znano, je rekord okrog 30 kilometrov, ko se ljudje daleč
                  peljejo na volišče in tudi nazaj. Plačajo bencin, plačajo obrabo avtomobila, torej
                  je tudi to z narodnogospodarskega vidika, na katerega pozabljate, nek realen
                  strošek. In v tem primeru se stroški združijo samo v enega, vsi dodatni
                  referendumi na isti dan, potem ko je eden že razpisan, v tem delu pa ne pomenijo
                  absolutno nobenega dodanega stroška več. Ljudje si samo enkrat vzamejo čas, samo
                  eno vožnjo opravijo. Na to ste pa pozabili! In za ljudi gre. V vsaki politiki bi
                  moralo iti za ljudi, ampak vam očitno gre za neke druge interese. Vam gre predvsem
                  za to, da bi bila vaša oblast neomejena in v resnici vse, kar delate, delate samo
                  zato, da bi to prikrili. To se je danes več kot jasno razgalilo, razgalilo se je
                  pa tudi že prej pri vaših glasovanjih v parlamentu, ko ste zavrnili en
                  referendumski dan za več že predloženih zahtev, v primeru, ki ga je napačno
                  navajala ena gospa iz minulega obdobja, tistega drugega referenduma seveda ni
                  bilo, ker tiste zahteve sploh bilo ni, ampak je bila to neka možnost. Po drugi
                  strani se postavi vprašanje, kako omejiti oblasti, kakšni so pravzaprav stroški
                  slabe oblasti, če sprejema napačne odločitve. Ko gre za zakon, en slab zakon lahko
                  povzroči neverjetno veliko škodo državi Sloveniji morajo, ljudje imeti vsaj to
                  možnost, da se o tem odločijo neposredno. Po ustavi jo imajo, naša dolžnost je, da
                  jim to omogočimo. To je temeljni demokratični princip, saj so oni nosilci. Ne pa
                  tako, kot je bilo v tisti razpravi, ki sem jo prej navedel, ene gospe ministrice
                  ob enem od prejšnjih referendumov, da so tisti zdaj odgovorni za nastalo škodo,
                  ker je ona pozabila predvideti možnost, da njen zakon ne bo sprejet in ni bilo
                  nobene varovalke v obstoječi zakonodaji. Niti ni potem, ko je bilo že jasno, da je
                  zakon padel, ustrezno hitro predlagala drugih ukrepov. Skratka, njen zakon je
                  najboljši, če je bil slučajno zavrnjen, je treba zamenjati ljudstvo, ki je očitno
                  slabo, neodgovorno in tako naprej. To je refleks iz prejšnjega obdobja, jaz ne
                  vem, da se v tem ne moremo sporazumeti. To ne sodi v demokratičen svet.
                  Demokracija je v tem, da mora imeti ljudstvo pravico odločati. Vse moderne
                  demokracije, tudi tiste, ki ne poznajo še instituta referenduma, to zelo resno
                  proučujejo tudi v okviru novih tehnologij, v okviru vsega, kar danes svet omogoča,
                  da bi ljudi pritegnili k čim večjemu sodelovanju pri upravljanju javnih zadev. Vi
                  greste pa v popolnoma nasprotno smer. Ko temu nasprotujete, ko predlagate različne
                  oblike omejitve referenduma, želite ljudi odbiti, jim onemogočiti, da bi
                  sodelovali pri upravljanju javnih zadev, da bo očitno vladajoča edina avantgarda
                  vedela jim povedati, kaj oni v resnici rabijo. Ne, ljudje imajo sami pravico
                  odločiti, kaj oni želijo, kaj potrebujejo, kaj se jim zdi strokovno in kaj ne. In
                  če pri tem kakšen zakon dvakrat potrdijo na referendumu, hvala bogu.</p>
            </sp>
            <sp xml:id="SDZ5-Redna-25-2011-03-03.sp107">

               <speaker>PREDSEDNIK DR. PAVEL GANTAR:</speaker>

               <p>Žal ni možnosti replike pri delitvi časa, v skladu z 71. členom ni možnosti za
                  replike. Vi ste svoj čas petih minut porabili, tako boste morali v tem mandatu
                  poiskati še kakšno drugo priložnost. Hvala lepa.</p>
               <p>Zaključujem razpravo. O predlogu sklepa, da je predlog zakona primeren za
                  nadaljnjo obravnavo, bomo v skladu s časovnim potekom seje zbora odločali jutri,
                  4. marca 2011, v okviru glasovanj. Opozarjam vas, da je v skladu s petim odstavkom
                  90. člena Ustave Republike Slovenije za sprejetje sklepa potrebna dvotretjinska
                  večina glasov navzočih poslancev. S tem prekinjam to točko dnevnega reda.</p>
               <p>Prehajamo na <title>26. TOČKO DNEVNEGA REDA, TO JE NA OBRAVNAVO PREDLOGA
                     ZAKLJUČNEGA RAČUNA PRORAČUNA REPUBLIKE SLOVENIJE ZA LETO 2009.</title>
               </p>
               <p>Predlog zaključnega računa je v obravnavo zboru predložila Vlada. Besedo dajem
                  predstavniku Vlade za dopolnilno obrazložitev predloga zaključnega računa. Besedo
                  ima dr. Franc Križanič, minister za finance.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp108">

               <speaker>DR. FRANC KRIŽANIČ:</speaker>

               <p>Spoštovani predsednik, spoštovane poslanke in poslanci!</p>
               <p>Dovolite mi, da podam kratko uvodno besedo k današnji predstavitvi. Pri
                  predstavitvi zaključnega računa državnega proračuna za leto 2009 je treba
                  upoštevati okoliščine, ki so vplivale tako na pripravo kot tudi na izvrševanje
                  državnega proračuna v letu 2009. Vpliv gospodarske krize na javnofinančne prihodke
                  je bil velik, zato so se le-ti v letu 2009 močno zmanjšali. Doseganje fiskalnih
                  ciljev je predstavljalo največji izziv za javne finance v Sloveniji. Izvedli smo
                  kar dva rebalansa. Vpliv na slovensko gospodarstvo je bil dvojen. Preko
                  nedelovanja medbančnega trga smo se vmešali v delovanje našega finančnega sistema,
                  zaradi upada izvoznega povpraševanja pa smo morali s klasičnimi kenezijanskimi
                  ukrepi preprečiti spiralno upadanje zaposlenosti. Javnofinančna politika je bila v
                  letu 2009 razpeta med dva ključna cilja, in sicer med ciljem za doseganje
                  makroekonomske stabilnosti in ciljem za podpiranje dolgoročne rasti. S
                  sprejemanjem protikriznih ukrepov, ki so vodili v ekspazivno in proticiklično
                  naravnano fiskalno politiko, je naraščalo tveganje za stabilnost javnih financ na
                  srednji in dolgi rok. Praktično to pomeni, da je bila fiskalna politika pred
                  dilemo, ali naj zadosti maastrichtskim merilom, ki določajo maksimalni
                  javnofinančni primanjkljaj in dolg, in v kolikšni meri naj sledi lizbonskim
                  ciljem, ki določajo razvojno usmerjenost ekonomskih politik. Mi smo tukaj iskali
                  srednjo pot. Vlada je ukrepe v podporo finančnemu sektorju, ukrepe za omejevanje
                  prenosa finančne kriza v realno gospodarstvo, ukrepe za začetek izvajanja
                  ambicioznega razvojnega preobrata, s pokazateljem zadostne višine investicij v
                  raziskave in razvoj tako v javnem kot v privatnem sektorju, ter ukrepe za
                  zagotavljanje socialnih programov v podporo prebivalstvu v letu 2009 zasnovala
                  skladno s skupnim evropskim okvirom odzivanja na krizo. Ta okvir je bil predpisan.
                  Poleg upada javnofinančnih prihodkov, poleg povečanja socialnih izdatkov smo
                  morali ustvariti še 1,2 % bruto domačega produkta dodatnega povpraševanja, ki smo
                  ga usmerili pretežno v akcije na trgu dela in pa v financiranje razvojnega
                  preobrata. Paket javnofinančnih spodbud je bil oblikovan ob upoštevanju
                  značilnosti slovenskega gospodarstva, predvsem majhnosti, odprtosti in njegovega
                  prehoda iz gospodarstva z ekstenzivno rastjo v gospodarstvo na zgornji meji
                  gospodarskega razvoja, konkurenčno predvsem zaradi delovanja znanja v različnih
                  gospodarskih procesih in nadgradnje. Osrednji namen sprejetih ukrepov je bil
                  omejevanje negativnega vpliva upada zunanjega povpraševanja na proizvodnjo in
                  zaposlenost. Tudi subvencioniranje skrajšanega delovnega časa, najpomembnejši in
                  javnofinančno najobsežnejši ukrep začasne narave, je bilo usmerjeno k ohranjanju
                  zaposlenosti. Ukrepi države za blažitev posledic finančne krize na področju trga
                  dela so upočasnili padec zaposlenosti. Tako je padec števila prejemnikov plač, to
                  jezaposlenih, konec leta 2009 znašal 2,2 % in je bil za 2,1-odstotne točke nižji
                  od napovedanega. Poleg ohranjanja zaposlenosti predstavljajo pomemben del
                  javnofinančne politike v času krize tudi investicije, s poudarkom na pospešenem
                  črpanju in maksimiziranju razpoložljivih evropskih sredstev. Vlada je v letu 2010
                  skladno z zakonom o javnih financah pripravila predlog zaključnega računa
                  proračuna Republike Slovenije za leto 2009 in ga posredovala Računskemu sodišču
                  Republike Slovenije v revidiranje. Računsko sodišče je v revizijskem poročilu na
                  predlog zaključnega računa Republike Slovenije za leto 2009 izdalo negativno
                  mnenje za vse bilance državnega proračuna, in sicer z utemeljitvijo, da so bili
                  prihodki in prejemki kot tudi odhodki in izdatki v bilancah prenizko izkazani.
                  Računsko sodišče je poleg navedenega ugotovilo tudi več ravnanj proračunskih
                  uporabnikov, ki niso bila v skladu s predpisi o izvrševanju proračuna, na primer
                  na področju zaposlovanja, plač, javnih naročil, prevzemanja obveznosti,
                  dodeljevanja sredstev in podobno. Kot glavni razlog za negativno mnenje je
                  Računsko sodišče izpostavilo vlaganje depozitov v poslovne banke, saj je menilo,
                  da bi se morali depoziti evidentirati kot dana posojila bankam, vlaganje depozitov
                  v poslovne banke naj bi po mnenju Računskega sodišča predstavljalo sanacijo
                  bančnega sistema, saj se je država v letu 2009 z izdajo obveznic in zakladnih
                  menic pod ugodnimi pogoji ... <stage>/ znak za konec razprave /</stage>... milijardi evrov. Mi
                  smo zakonsko to razmerje regulirali, depozite opredelili kot depozite in jih
                  knjižili izvenbilančno, obenem pa smo uvedli možnost popravka zaključnega računa
                  tudi že z novelo zakona, tako da bomo lahko za leto 2010 te popravke tudi
                  izvajali. Hvala lepa.</p>
            </sp>
            <sp xml:id="SDZ5-Redna-25-2011-03-03.sp109">

               <speaker>PODPREDSEDNIK DR. PAVEL GANTAR:</speaker>

               <p>Hvala lepa, gospod minister.</p>
               <p>Predlog zaključnega računa je obravnavala Komisija za nadzor javnih financ. Besedo
                  dajem predsedniku mag. Andreju Vizjaku za predstavitev poročila komisije.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp110">

               <speaker>MAG. ANDREJ VIZJAK:</speaker>

               <p>Dober dan, spoštovani minister, spoštovane kolegice in kolegi!</p>
               <p>Res je, Komisija za nadzor javnih financ se je kar nekajkrat ukvarjala z
                  zaključnim računom proračuna Republike Slovenije za leto 2009, saj se redko kdaj
                  zgodi, da imamo ob približno 5 % primanjkljaju državnega proračuna in 5,8 %
                  javnofinančnem primanjkljaju še dve negativni mnenji Računskega sodišča.
                  Obravnavali smo ta zaključni račun na 9. nujni seji predhodno kot predlog
                  priporočila Vladi v zvezi s predlogom zaključnega računa in na dveh sejah, in
                  sicer na prvem delu potem v oktobru, in sicer 29. oktobra, in potem tudi 25.
                  januarja. Komisija za nadzor javnih financ je na svoji 9. nujni seji že septembra,
                  ko smo obravnavali priporočilo, predlagala Vladi, da pripravi potrebne spremembe
                  zakonodaje, da bo moč zaključni račun popraviti. Komisiji za nadzor javnih financ
                  se je zdelo neustrezno, da kljub resnim ugotovljenim napakam revizorja potem nima
                  več predlagatelj, to je Vlada Republike Slovenije, možnosti popraviti zaključni
                  račun v skladu s priporočili revizorja. Zato je vprašljivo sprejemanje takšnega
                  zaključnega računa, ki ima resne evidentirane napake in pomanjkljivosti, in potem
                  pade dvom v sploh smiselnost sprejetja takšnega zaključnega računa. Jaz sem vesel,
                  da se je Komisiji za nadzor javnih financ uspelo z Vlado dogovoriti za spremembo
                  Zakona o javnih financah, ki je bila sprejeta nedavno in omogoča, da se v skladu s
                  stališči revizorja na zahtevo Državnega zbora tudi zaključni račun popravi.</p>
               <p>Komisija je na svojih sejah v oktobru obravnavala predvsem vsebinsko, kaj so tiste
                  ključne pomanjkljivosti. Naj še enkrat spomnim, da je zaključni račun doživel
                  dvoje negativnih mnenj, tako za izkaze kakor tudi za pravilnost izvršitve
                  proračuna. Najbolj očitna napaka in razlog za negativno mnenje za pravilnost
                  izvršitve je po mnenju Računskega sodišča ta problematika glede sredstev,
                  namenjenih sanaciji bančnega sistema. Gre za blizu 2 milijardi evrov, ki jih je
                  Republika Slovenija dobila s prodajo oziroma z izdajo državnih obveznic in ta
                  denar naložila kot depozite v banke in s tem na nek način zadolžila državo in
                  hkrati pomagala z denarjem bankam, pri čemer pa ni ustrezno evidentirala, saj bi
                  to moralo biti evidentirano med izdatki v računu finančnih terjatev in naložb, saj
                  gre za depozite v poslovne banke. Ker gre za dve milijardi evrov, je več kot
                  očitno, da je dimenzija te napake izjemna. Vlada je sicer s tem ukrepom dosegla
                  cilj, to je stabilizacijo finančnega sistema, vendar Računsko sodišče ob tem
                  opozarja, da to ni storila po postopkih, ki jih določata zakon in uredba za
                  odobritev posojil, in so ocenili, da so bili ti postopki izvedeni nepravilno.
                  Računsko sodišče ugotavlja še nekaj drugih nepravilnosti, in sicer ponavljajoče se
                  nepravilnosti na področju javnih naročil. Še posebej bi tu opozorili na potrebo po
                  vzpostavitvi evidence naročnikov z negativnimi referencami, kar je bila obveza, pa
                  ni bilo storjeno, potem je bilo opozorjeno tudi na problematiko financiranja
                  posrednih proračunskih uporabnikov. Ugotovljeno je, da na tem področju že vrsto
                  let prihaja do nepravilnosti, ker poslovanje ni dovolj transparentno.</p>
               <p>Komisija ob koncu razprave ob že sprejetem Zakonu o javnih financah ni sprejela
                  sklepa, da Državni zbor Republike Slovenije sprejme zaključni račun, kar z drugimi
                  besedami pomeni, da komisija predlaga, da ga Državni zbor ne sprejme. Sprejela je
                  pa še dva sklepa, in sicer, da bi skupaj z Računskim sodiščem pripravili popravke,
                  določili popravke in Vladi naložili popravek za vložitev novega predloga
                  zaključnega računa. Mnenje komisije je, da bi lahko uveljavili novelo zakona o
                  javnih financah že pri tem zaključnem računu, ga popravili in bi bil bolj
                  verodostojen, kot pa je ta dokument, ki je danes v sprejemanju.</p>
            </sp>
            <sp xml:id="SDZ5-Redna-25-2011-03-03.sp111">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine
                  nepovezanih poslancev bo predstavil Vili Rezman.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp112">

               <speaker>VILI REZMAN:</speaker>

               <p>Hvala lepa, gospod predsednik za besedo, ki bo primerno kratka in bo navedena v
                  nekaj osnovnih točkah.</p>
               <p>Naj najprej povem, da v Poslanski skupini nepovezanih poslancev – Solidarnost
                  ocenjujemo, da je bila problematika, o kateri bo danes tekla razprava, že na
                  nekaterih drugih organih in tudi v Državnem zboru večkrat obravnavana, da se
                  ponavljajo iste stvari in da ni prav posebne potrebe za to, da bi danes ponovno in
                  pretirano ponavljali isto vsebino trditve oziroma stališča.</p>
               <p>Odločitev naše poslanske skupine je, da bomo glasovali za sprejetje zaključnega
                  računa, da ne ponavljamo vaje, ki je bila enkrat že videna, ko je ob prenosu
                  oblasti eden izmed zaključnih računov bil zavrnjen, bolj iz prestižnih kot iz
                  kakšnih drugih razlogov takrat, tako mi ocenjujemo, in ko se je to zaradi, v
                  narekovajih rečeno, povračilnih ukrepov maščevalo v precejšnjih političnih zagatah
                  in težavah in nepotrebnih opravkih ter zaostritvah stališč med dvema sosednjima
                  državama.</p>
               <p>Drugo, kar bi radi izpostavili, je, da teče pravzaprav razprava o dveh dimenzijah
                  proračuna. Prvič o tem, kako se je izvajal in kakšna je bila ocena korektnosti
                  tega izvajanja in seveda knjiženja poslovnih dogodkov, in drugič, če prvo nima
                  tako zelo neposrednih posledic na vsakdanje življenju našega prebivalstva, pa
                  vsebina izvajanja proračuna bistveno bolj vpliva na to, kako se to odraža na
                  gospodarstvu, na finančni situaciji in seveda tudi na socialni in siceršnji
                  situaciji življenja naših prebivalk in prebivalcev.</p>
               <p>Kar se tiče pravilnosti izvajanja proračuna, kar se tiče strokovnosti, kar se tiče
                  transparentnosti in še bi lahko kakšen pridevnik k temu dodali, se do zadnjega
                  niso uspela povsem uskladiti nasprotujoča si stališča. Mi pa ocenjujemo, da sta
                  tako Računsko sodišče Republike Slovenije kot Komisija za nadzor javnih financ v
                  zvezi z negativnim mnenjem, popravljalnimi ukrepi in razpravami v zvezi s tem
                  ravnala korektno. Ocenjujemo, da tukaj ne gre zgolj za kakšne politične ambicije,
                  ampak gre za to, da so se ugotavljale nedoslednosti, napake, nezakonitosti, ki jih
                  je treba popraviti in tudi Komisija za nadzor javnih financ je dala kar nekaj
                  predlogov v zvezi s tem, in lahko rečemo da predlogov, ki so celo naleteli na
                  plodna tla in se danes uresničujejo. Zato smo tudi prepričani v Poslanski skupini
                  nepovezanih poslancev, da tisti najhujši ukrep, ki je bil zahtevan v zvezi z
                  razrešitvijo odgovornih oseb, ni bil potreben, tudi nismo glasovali zanj, ker so
                  se vmes nekatere zahteve in priporočila vendarle uresničila. Nekaj zakonov je bilo
                  sprejetih in dobili smo tudi zagotovila o tem, da se nekatere druge spremembe na
                  področju urejanja predpisov že pripravljajo.</p>
               <p>Drugi del, o katerem bi naj tekla razprava in ki je zelo pomemben, je pa del, ki
                  zadeva vsebino proračuna, kakor se je najprej napajal, potem izvajal skozi
                  odhodkovno stran in prikazoval. Ta del pa bolj zadeva vsakdanje življenje in z
                  njim ne moremo biti pretirano zadovoljni. Nesporno namreč je, da so bili prihodki
                  bistveno manjši od pričakovanih, da se je zato, kakor je minister danes uvodoma že
                  omenjal, moralo tudi dvakrat rebalansirati in da so bili prihodki manjši ne le na
                  področju davčnih prihodkov, pač pa tudi na področju, ki mu radi očitamo slabo
                  črpanje evropskih sredstev. Zato je bila tudi uresničena napoved o večjem
                  primanjkljaju, kot se je napovedovalo, zato se povečuje zadolženost v primerjavi z
                  bruto družbenim proizvodom, zato se povečujejo tudi obremenitve, posredne
                  obremenitve v zvezi z zavarovanji oziroma poroštvi v primerjavi z bruto družbenim
                  produktom. Slabo je bilo tudi, da je bilo precej manj investicij, bodisi da gre za
                  investicijske odhodke države bodisi gre za investicijske transfere, pri čemer smo
                  prepričani v Poslanski skupini nepovezanih poslancev, da ni ključni krivec za to
                  Ministrstvo za finance, ampak je eden izmed najpomembnejših krivcev eno izmed bolj
                  počasi delujočih ministrstev, Ministrstvo za okolje in prostor, ki ne parira
                  projektom in programom ter ne zagotavlja osnovnega, da lahko z investicijami tudi
                  posegamo v prostor. Dobro ocenjujemo tisto, kar se je dogajalo predvsem preko
                  ukrepov Ministrstva za delo, družino, socialne zadeve in invalide, kar je omililo
                  socialne tenzije in preprečilo socialno razsulo, pa tudi tukaj niso vsi ukrepi
                  bili verjetno najbolje merjeni, pa vendar verjamemo, prepričani smo, da so ocene o
                  tem, da se je več deset tisoč delovnih mest ohranilo, da torej ni šlo vse v
                  odkrito brezposelnost, da so torej te ocene korektne. Manj zadovoljni smo zagotovo
                  lahko z nekaterimi ukrepi na področju zagotavljanja sredstev za realni sektor,
                  kajti vemo, da se tudi sheme niso obnesle tako, kot smo načrtovali. Vemo, da so se
                  finančne verige pretrgale, da je zaradi tega – tudi zaradi tega in ne izključno
                  zaradi tega – prišlo do velikih problemov v realnem sektorju in tudi do velikih
                  problemov, ki so se odrazili potem na socialnem področju.</p>
               <p>Če sklenem, naj ob tem ponovim, da bomo glasovali za to, da se zaključni račun
                  sprejme, izrazim še upanje, da so ugotovitve ali ocene, slišane v zadnjih dneh, da
                  se pobiramo, da smo na poti okrevanja, takšne, da jim bomo lahko tudi čez kakšen
                  mesec pogledali v oči in rekli, da nismo pretiravali.</p>
            </sp>
            <sp xml:id="SDZ5-Redna-25-2011-03-03.sp113">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila Breda Pečan.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp114">

               <speaker>BREDA PEČAN:</speaker>

               <p>Dober dan in hvala za besedo, gospod predsednik.</p>
               <p>Predlog zaključnega računa za leto 2009 odraža stanje in izvrševanje proračuna na
                  vrhuncu finančne krize v svetu in v Sloveniji. Kot ugotavlja Urad za
                  makroekonomske analize in razvoj, so v ospredje stopile številne strukturne
                  slabosti, predvsem dejstvo, da je v času konjunkture gospodarska ras v preveliki
                  meri temeljila na tehnološko nezahtevni industrijski proizvodnji, na pregreti
                  rasti gradbene in tradicionalnih storitvenih dejavnosti, kar je zmanjšalo
                  konkurenčno sposobnost slovenskega gospodarstva. Prav tako so pregrevanje
                  gospodarstva v času visoke gospodarske rasti in v predvolilni evforiji sprejete
                  zakonske obveznosti, ki jih je sprejela prejšnja vlada, izjemno otežili
                  izvrševanje proračuna v letu 2009. Slovenija bi lahko bila mnogo bolje
                  pripravljena na recesijo, če bi prejšnja vlada izvedla nujne strukturne reforme,
                  ki jih izvajata sedanja vlada in sedanji parlament, in ustvarila rezerve za slabše
                  čase, vendar pa tega, tako kot je moj oče včasih govoril, kadar imajo otroci
                  denar, imajo kramarji semenj, ni naredila. Zato je bil manevrski prostor sedanje
                  vlade omejen, gospodarstvo pa prezadolženo že precej pred začetkom krize. Prav
                  zato je morala Vlada pripravljati nove in nove ukrepe za reševanje zlasti
                  kreditnega krča v gospodarstvu, za ohranjanje delovnih mest in za preprečevanje
                  rasti ogroženosti zaradi revščine. Zato je hitra povrnitev na pot gospodarskega
                  okrevanja in ponovnega izboljševanja blaginje prebivalstva velik izziv, še
                  posebej, ker sta se z gospodarsko krizo srednjeročno močno poslabšala stanje
                  javnih financ in dostopnost do virov financiranja, znižala pa se je tudi raven
                  potencialnega BDP.</p>
               <p>Glede revizije Računskega sodišča je treba poudariti, da mnenje Računskega sodišča
                  o zaključnem računu za leto 2009 opozarja na nekatere napake, ki so bile prisotne
                  že v proračunu za leti 2007 in 2008 in jih je povzročila pravzaprav že prejšnja
                  vlada, zato je bil presežek, prikazan v zaključnem računu proračuna za leto 2007,
                  zgolj fikcija. Tako na primer med tekočimi transferi niso bila izkazana plačila
                  sredstev upravičencem za vlaganje v javno telekomunikacijsko omrežje ter plačilo
                  odškodnin žrtvam vojnega in povojnega nasilja. Glede napak, ugotovljenih v
                  zaključnem računu proračuna za leto 2009, je treba poudariti, da sta tako Vlada
                  kot Državni zbor že pripravila podlago za odpravo teh napak s sprejetjem Zakona o
                  Slovenskem odškodninskem skladu in Zakona o plačilu odškodnine žrtvam vojnega in
                  povojnega nasilja, kjer se natančno urejajo razmerja med Republiko Slovenije in
                  Slovensko odškodninsko družbo, tako da družba Sod pri izvajanju poverjenih nalog
                  posluje v imenu in za račun Republike Slovenije. Na podlagi sprejetega zakona o
                  plačilu odškodnin žrtvam vojnega in povojnega nasilja v letu 2011 pa bosta država
                  in Slovenska odškodninska družba uredili razmere za nazaj, vse do leta 2002, kar
                  pa bi lahko uredile že prejšnje vlade in prejšnji ministri za finance. Glede
                  popravljanja napak v zaključnih računih pa je treba poudariti, da do sedaj za to
                  ni bilo zakonske podlage. Ta je bila sprejeta januarja 2011 s spremembami zakona o
                  javnih financah, kar omogoča popravljanje zaključnega računa proračuna za leto
                  2010, če bo Računsko sodišče znova ugotovilo pomanjkljivosti. Hkrati je treba
                  poudariti, da s spremembami zakona, ki ureja javne finance že za pripravo
                  zaključnega računa za leto 2010, določamo, da je sestavni del zaključnega računa
                  tudi zbirna bilanca stanja, v kateri so izkazana sredstva in obveznosti do virov
                  sredstev. Tako so dejansko na transparenten način prikazane vse obveznosti
                  države.</p>
               <p>Glede izvrševanja proračuna v letu 2009 lahko ugotovimo, da je Vlada v tem letu
                  naredila bistven premik pri črpanju evropskih sredstev, saj je državni proračun
                  leto zaključil s 155 milijoni evrov presežka v bilanci z Evropsko unijo, kar je
                  bila predvsem posledica učinkovitega črpanja sredstev za izvajanje kmetijske in
                  strukturne politike. Za uspešnost črpanja sredstev Evropske unije je pomembno tudi
                  dejstvo, da je Vlada v letu 2009 sprejela ukrepe za poenostavitev in pospešitev
                  aktivnosti pri črpanju kohezijskih sredstev z uvedbo izplačila predplačil
                  upravičencem, ukrepom optimizacije delovanja celotnega sistema s skrajšanjem časa
                  od izplačila iz državnega proračuna do povračila iz proračuna Evropske unije in s
                  pospeševanjem prilivov v proračun Republike Slovenije. Uvedeno je bilo tudi
                  skrajšanje plačilnih rokov za investicijske transfere občinam in posrednim
                  proračunskim uporabnikom ter s tem tudi zagotovitev plačila iz državnega proračuna
                  dan pred zapadlostjo plačila situacije izvajalcev. Uvedeni so tudi finančni
                  instrumenti za pospešeno črpanje evropskih sredstev. Prav tako so poenostavljeni
                  postopki priprave in potrjevanja instrumentov. Zaradi teh ukrepov se je izboljšala
                  dinamika črpanja evropskih sredstev, ki je omogočila, da je neto položaj državnega
                  proračuna v letu 2010 še boljši od leta 2009, ker je država v letu 2010 iz
                  Evropske unije prejela 326 milijonov evrov več, kot jih je vanj vplačala.</p>
               <p>Ker je Vlada predlagala ukrepe, ki upoštevajo mnenje Računskega sodišča in ker je
                  sprejeta zakonska podlaga, ki omogoča popravljanje zaključnega računa proračuna,
                  bo Poslanska skupina Socialnih demokratov podprla predlog zaključnega računa
                  proračuna za leto 2009. Hvala.</p>
            </sp>
            <sp xml:id="SDZ5-Redna-25-2011-03-03.sp115">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Andrej
                  Vizjak.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp116">

               <speaker>MAG. ANDREJ VIZJAK:</speaker>

               <p>Spoštovani, lepo pozdravljeni še enkrat.</p>
               <p>Naj uvodoma poudarim, da bo Poslanska skupina Slovenske demokratske stranke
                  sledila sklepom Komisije za nadzor javnih financ in zaključnega računa za leto
                  2009 ne bo podprla. S tem bo odprla možnost, da pride do nujnih popravkov tega
                  zaključnega računa po že sprejetem zakonu o javnih financah, kar pomeni, da bi
                  lahko v nadaljevanju dobili verodostojnejši zaključni račun, ki bo pravilneje
                  evidentiral vse poslovne dogodke v skladu s priporočili vrhovnega državnega
                  revizorja, to je Računskega sodišča. Mislim, da bi to moralo biti v interesu, ne
                  glede na politične preference, slehernemu v tem visokem zboru.</p>
               <p>Zaključni račun proračuna za leto 2009 je finančni dokument in je hkrati finančni
                  dokument v času finančne in gospodarske krize. Prav nič nima finančna kriza zveze
                  z dvakrat negativnim mnenjem Računskega sodišča. Prav nobene zveze nimata
                  negativno stališče in finančna kriza, Se pravi, finančna kriza ni povzročila
                  negativnega mnenja. Negativno mnenje so povzročili tisti, ki so izvrševali
                  proračuna oziroma evidentirali poslovne dogodke. Zato je izgovarjanje na finančno
                  krizo ob dvakrat negativnem mnenju Računskega sodišča povsem deplasirano in veliko
                  zavajanje slovenske javnosti.</p>
               <p>Najprej pojdimo k samemu zaključnemu računu. Jaz upam, spoštovani minister, da
                  česa takega v Sloveniji ne bomo nikoli več videli, kot je zaključni račun leta
                  2009. Zaključni račun leta 2009 beleži ožji proračunski primanjkljaj, to se pravi,
                  primanjkljaj v ožji proračunski porabi za 4,95 % in v celotni javnofinančni porabi
                  primanjkljaj 5,8 %, to je unikum v zadnji desetletni zgodovini Slovenije in upam,
                  da česa takšnega ne bomo več doživeli. In upam, da ne bomo doživeli tudi tega, da
                  imamo ob teh primanjkljajih tudi dve negativni mnenji za pravilnost izvršitve in
                  tudi za izkaze proračuna. Kaj bode? Bode to, da so ti primanjkljaji posledica
                  vpliva na prihodke državnega proračuna zaradi zmanjšanja davčnih prihodkov, vendar
                  pa se na odhodkovni strani niso naredili potrebni ukrepi. To je ključno. Vsaka
                  odgovorna finančna oblast bi morala ob zmanjšanih prihodkih zmanjševati tudi
                  odhodke. Očitno se Vlada v letu 2009, ko je pripravljala dva rebalansa, ni tega
                  zavedala in ni znižala odhodkov, še posebej tekočih odhodkov države, zaradi
                  zmanjšanih davčnih prilivov in drugih prihodkov državnega proračuna. To je
                  povzročilo tako velik proračunski primanjkljaj in tudi javnofinančni primanjkljaj.
                  In to je slabo in nas tepe tudi danes. Še več. Če pogledamo samo izvrševanje
                  proračuna, lahko ugotovimo, da so v bilanci prihodkov in odhodkov praktično 100 %
                  realizirani tako imenovani fiksni odhodki, kot so plače, socialni transferi in
                  podobno, da pa so investicijski odhodki in investicijski transferji realizirani
                  med 80 in 90 %, kar pomeni, da se v letu 2009 ni varčevalo na tekočih odhodkih,
                  kar gre iz rok v usta, temveč na investicijah, kar je povzročilo tudi v prihodnjih
                  letih zmanjševanje prihodkov in posledično nižjo gospodarsko rast. Torej je tudi
                  to en velik problem tega zaključnega računa. Problem zaključnega računa je tudi v
                  tem, da se recimo ni realiziralo za približno 220 milijonov evrov planiranih
                  odhodkov, povezanih z evropskimi projekti. Torej so bila sredstva iz EU
                  realizirana samo v višini 73 % planiranih. Tukaj velja zopet opozoriti, da so bili
                  davčni prihodki, še posebej davek od dohodka pravnih oseb, realizirani za 100
                  milijonov manj, kot je bilo predvideno. Se pravi, tudi težave z načrtovanjem,
                  govorimo o dvakrat rebalansiranem proračunu, sredi in proti koncu leta, ste imeli
                  velike probleme z načrtovanjem in z realizacijo tega.</p>
               <p>Tukaj bi se rad še enkrat vrnil k temu, da finančna in gospodarska kriza nima
                  nobene zveze s tem, da je Ministrstvo za finance dobilo dvakrat oziroma tudi Vlada
                  dvakrat negativno mnenje tako za izkaze kakor tudi za pravilnost izvršitve za
                  zaključni račun leta 2009. Mislim, da je zelo pomembno poudariti eno prikrito
                  sanacijo bančnega sistema. Res je, slovenski bančni sistem se je znašel v težavah,
                  ker je zaradi finančne krize, zaradi nezavidljive situacije številnih podjetij, ki
                  so najela kredite, bil potreben reprogram tega kredita, torej se je nek nov
                  kreditni potencial pravzaprav uporabljal zlasti za že sklenjene posle, da je
                  hkrati bil krč na medbančnem trgu in da je imela Slovenija kar nekaj obveznosti
                  poplačil najetih kreditov zunaj. In posledica tega je bila, da ni bilo svežega
                  denarja ali pa se ni našlo poti do njega in se je na nek način bančni sistem
                  saniral tako, da je država prodala in izdala obveznice, kupnino pa naložila kot
                  depozite na banke in s tem bankam omogočila neko prikrito državno pomoč. Tudi če
                  se je za takšno obliko slovenska vlada odločila, bi jo morala speljati po
                  predpisanih postopkih, kar pa ni storila, zato si je prislužila negativno mnenje
                  Računskega sodišča.</p>
               <p>Jaz mislim, da je ta problematika nezdravega in zdravljenja finančnega sistema in
                  bančnega sistema še dve leti po tem, to je danes, izredno aktualna. Nimamo
                  odgovora, spoštovani minister, kaj in kako bomo reševali bančni sistem, ki je
                  okužen s slabimi naložbami v kredite podjetij, ki so se lastniško konsolidirala in
                  za to porabila ogromno denarja. Denar niso naložila v neke produkte, v razvoj, ki
                  bo generiral novo vrednost, ampak se je bolj ali manj zavrtel za neke lastniške
                  prevzeme oziroma konsolidacije. Zato je ta naloga še pred nami. Dokapitalizacije,
                  o katerih je veliko govora v medijih, bodo le obliž na rano finančnega sistema. Mi
                  smo imeli na Komisiji za nadzor javnih financ pred skoraj pol leta pogovor z
                  gospodom Jaševičem, ki pravi, da bi resne ukrepe pričakoval v višini do milijarde
                  evrov, kar se tiče samo Nove Ljubljanske banke. Jaz se pravzaprav zelo bojim, da
                  ta naš finančni sektor, ki je ožilje tudi gospodarstva, trpi še vedno iste
                  probleme, kot jih je trpel leta 2009 in da so posledica tudi nespodbudna
                  gospodarska aktivnost in številni problemi, s katerimi se ukvarjamo tudi v tem
                  zboru in se bomo jutri ukvarjali, kot so plačilna nedisciplina in ostali problemi
                  dostopov gospodarskih subjektov do kreditnih virov. Zato mislim, da bi veljalo
                  temu področju nameniti veliko pozornosti v prihodnje in se ne posluževati takšnih
                  inovativnih pristopov ali pa vsaj jih ne izpeljati na tak način , kot ste jih
                  izpeljali v letu 2009, da ste si prislužili negativno mnenje. Jaz sem vesel, da
                  smo tudi zaradi aktivnosti Slovenske demokratske stranke preko Komisije za nadzor
                  javnih financ, ki jo vodim, dosegli to novost, da je možno zaključni račun, če so
                  ugotovljene tako velike nepravilnosti, da si prisluži dvakrat negativno mnenje,
                  popraviti, uskladiti in popraviti v skladu s stališči revizorjev. To možnost smo
                  odprli. Mnenje Zakonodajno-pravne službe Državnega zbora in mnenje Vlade je, da te
                  novosti ne moremo uveljaviti za leto 2009. Na Komisiji za nadzor javnih financ smo
                  bili drugačnega mnenja. Menili smo, če je dobra volja, se lahko to naredi tudi za
                  leto 2009. Tudi za leto 2009 bi lahko skupaj z Računskim sodiščem oblikovali tiste
                  ukrepe, ki naj jih Vlada odpravi oziroma popravi v zaključnem računu in ponovno
                  predloži Državnemu zboru zaključni račun, to namreč omogoča sprejeta novela Zakona
                  o javnih financah, potem bi sprejemali v tem parlamentu verodostojnejši zaključni
                  račun, ki bi bolje prikazoval izkaze in izvrševanje proračuna v letu 2009. Žal
                  vidim, da največja koalicijska stranka ne bo podprla tega pristopa, podprla bo
                  zaključni račun in s tem pokrila tudi svojega ministra.</p>
               <p>Rad bi opozoril še na primerjavo, zaključni račun 2007 in 2009. Zaključni račun v
                  letu 2007 je bil za sedanjo koalicijo sporen, ker je bil prvi, ki je prikazoval
                  tudi proračunski in javnofinančni presežek, to je bila novost, zaradi tega ga je
                  bilo treba diskreditirati, To se je naredilo na tak način, da ste z izjemno
                  vehemenco pogrevali napačno knjiženje vračanj vlagateljem v javno
                  telekomunikacijsko omrežje, za kar je Republika Slovenija prenesla 10 % delnic na
                  Slovensko odškodninsko družbo in s tega naslova bi lahko Telekom ali iz svojih
                  virov poplačal te upravičence. Ta napaka, ki je bila razlog za zaplete v tem
                  parlamentu pred dvema letoma, ta napaka, ki ste jo tako visoko postavili, da ste
                  sprožili politično krizo, takrat ste ji celo rekli, da ste zavrnili zaradi tega
                  obnašanja opozicije tudi ponujeno partnerstvo 2 plus 10, to napako s temi
                  nesrečnimi Telekomovi delnicami ste ponavljali vse do leta 2011, saj je šele letos
                  bil sprejet zakon, ki drugače omogoča prikazovanje teh poslov. Se pravi, še dve
                  leti po tem, ko ste to ocenili kot največji greh, ste enako ravnali. In zdaj se
                  kaže ta politična dimenzija tistih očitkov, ne pa neka strokovna finančna
                  dimenzija, ki ste jo takrat z veseljem obelodanili. Jaz bi bil izjemno vesel, če
                  bi se danes tu pogovarjali o nekaj deset milijonih evrov primanjkljaja, ki v
                  resnici to ni bil, ali presežka, ampak se žal pogovarjamo o 1,5 do 2 milijardi
                  minusa, ki ga imamo za leto 2009. To so, spoštovani, veliki problemi in ti
                  problemi se bodo kazali in odpirali tudi v prihodnje, kajti vsak tak minus bo
                  povzročil eno veliko obremenitev javnih financ tudi v prihodnje, sploh če se ti
                  minusi nalagajo eden na drugega in bomo na koncu tega mandata v štirih letih
                  pridelali med 6 in 7 milijard minusa. To govorim samo o bilanci prihodkov in
                  odhodkov, ne govorim o poroštvih in o drugih stvareh, ki še dodatno
                  obremenjujejo.</p>
               <p>Zato spoštovani, bi res želel na koncu reči, da si v parlamentu ne želimo,
                  spoštovani minister, takšnega zaključnega računa. Takšnega zaključnega računa s 5
                  % BDP primanjkljaja in z dvakratnim negativnim mnenjem.</p>
               <p>Samo še to. Mi vedno govorimo o primanjkljaju v primerjavi z bruto domačim
                  proizvodom. Dobra bi bila vedno tudi primerjava s prihodki. Mi moramo vedeti, da
                  imamo prihodkov za okoli 8,5 milijarde in imamo odhodkov okoli 10 milijard. Torej
                  imamo primanjkljaja 20 %, če govorimo o prihodkih, ne pa 5 %. Mogoče nekomu 5 %
                  zveni malo, ampak ni 5 % realizacije ali prihodkov proračuna, temveč je 5 % bruto
                  domačega proizvoda, ki je trikrat višji, ali še več, od samega proračuna. Zato
                  menim, da je tak primanjkljaj nedopusten. Sicer je dobro, da ste konsolidacijo
                  javnih financ postavili na prvo mesto prioritet, ki smo jih včeraj obravnavali,
                  vendar sem hkrati razočaran, ker je bila izhodna strategija, ki je bila sprejeta
                  in opevana, pred kakšnim letom dni smo jo videli v tem parlamentu, bistveno bolj
                  ambiciozna, kot se pa izkazuje izvajanje le-te v proračunih, v dokumentih, ki so
                  bili v nadaljevanju poslani v parlament. Se pravi, da se ne držite tistih številk,
                  tiste številke so bolj ambiciozne in so nekatere napovedi in sprejeti dokumenti za
                  naprej manj ambiciozni. Jaz upam, da bomo videli boljši, lepši, ne boljši, ampak
                  vsaj užitnejši dokument v obliki zaključnega računa leta 2010. Takrat pa seveda
                  apeliram na vse poslance, da ne bodo tako politično solidarni, temveč bomo
                  uporabili tiste določbe zakona o javnih financah in dali Vladi popravni izpit.</p>
            </sp>
            <sp xml:id="SDZ5-Redna-25-2011-03-03.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil Franc
                  Bogovič.</p>
            </sp>
            <sp xml:id="SDZ5-Redna-25-2011-03-03.sp118">

               <speaker>FRANC BOGOVIČ:</speaker>

               <p>Lep dober dan, spoštovani podpredsednik, spoštovani minister s sodelavci,
                  spoštovane kolegice in kolegi!</p>
               <p>Obravnavamo zaključni račun za leto 2009 in na prvi pogled izgleda, da obravnavamo
                  nek zaprašen dokument in so ti dogodki kar precej oddaljeni. Zagotovo je tudi
                  dejstvo, da v letu 2011 ne moremo več vplivati na to, kar se je dogajalo v letu
                  2009. Po nekaj izkušnjah v tem parlamentu moram reči, da je bilo kar pričakovano,
                  kar je bilo prisotno že v stališčih poslanskih skupin, da se je obravnava
                  zaključnega računa začela v veliki meri, kar me preseneča, celo iz koalicije, naša
                  Vlada, vaša Vlada, prejšnji mandat. Žal smo tudi v Državnem zboru začeli to delo
                  na takšen način ob sprejemanju zaključnega računa 2007. Takrat smo v Slovenski
                  ljudski stranki opozorili, da najbrž se nima smisla kregati okoli knjigovodskih
                  standardov in o tem, ali je 40 milijonov plusa ali 9 milijonov minusa in da je
                  bistveno pomembneje to, kar se je že takrat nakazovalo, da bo v letu 2009
                  približno tisoč 600 milijonov, se pravi 1,6 milijarde minusa. Kot vidimo, je ta
                  črna napoved še samo malce poglobljena. Žal pa se tudi v tem Državnem zboru ne
                  držimo tiste modrosti, da se je treba na napakah učiti, še manj pa tiste, da se je
                  najbolje učiti na napakah drugih. Vendar pri takšnem dokumentu, kot je današnji,
                  mislim, da je prav, da predvsem vzamemo to kot neko nadzorstveno, opominjevalno
                  funkcijo ali, če hočemo reči, tudi streznitveno. Sam sem že pri rebalansih
                  proračuna za leto 2009 predsedniku Vlade dejal, sprejemali smo ga, točno se
                  spomnim, v času, ko so stavkale delavke v Muri, da je takrat naša priložnost,
                  predvsem pa naša odgovornost, da skozi sprejemanje proračunskih dokumentov zelo
                  jasno povemo Slovenkam in Slovencem, v kako resni situaciji se Slovenija danes
                  nahaja. Mislim, da malce podcenjujemo to resnost situacije, predvsem pa zagotovo v
                  teh dveh letih nismo uspeli prepričati tudi tistih, ki so zunaj tega parlamenta,
                  se pravi socialne partnerje, sindikate, upokojence, študente, da je situacija
                  resna in da se je treba do javnih financ obnašati odgovorno, predvsem pa
                  dolgoročno, in skrbeti za to, da bomo imeli stabilne finance tudi v bodoče. Če se
                  osredotočimo na proračun 2009, in po številki zaključnega računa vidimo, da smo
                  imeli kar 9,2 milijardi odhodkov in 7,5 milijard prihodkov. Mislim, da je treba še
                  enkrat poudariti, kar je dejal mag. Vizjak, da ne govorimo o 5 % primanjkljaju,
                  ampak da smo dejansko porabili 23 % več, kakor smo zbrali davkov. Mislim, da je
                  prav, da to vemo mi, predvsem pa, da gre to sporočilo tudi v javnost. Iz tega
                  podatka veje odgovornost do našega proračuna. Če prenesemo to v proračun
                  gospodinjstva. Gospodinjstvo, ki ima tisoč evrov mesečnih prihodkov, porabi tisoč
                  230 evrov na mesec. Vemo, da je to 230 evrov več in vsaka gospodinja bi relativno
                  hitro ugotovila, da dolgo časa tako ne bo moglo iti. In če še drugače rečemo, mi
                  smo pridelali za 850 evrov primanjkljaja v proračunu. Če vemo, da se bo od
                  delovnih mest, se pravi od tistih, ki ustvarjajo nova delovna mesta, moral ta
                  primanjkljaj vrniti, se moramo zavedati, da to novo dodana vrednost ustvarja
                  približno 1/3 prebivalstva, da smo tiste, ki ustvarijo novo vrednost, obremenili
                  za 2 tisoč 500 evrov. Kar nekaj let bo potrebnih, da se bodo takšni dolgovi nekoč
                  tudi povrnli. Žal ne moremo več imeti leta 2008, ko so bili tudi prihodki, kot
                  vidimo, na nek način realni, vendar pa v bistvu fiktivni, kajti toliko prihodkov
                  iz davka od dobička pravnih oseb in podobno enostavno ni bilo realno. Vendar pa je
                  ta situacija sedaj zelo resna, kajti mi smo s tiste relativno zbalansirane
                  situacije okoli 8,5 milijarde prešli na odhodkovni strani na 9,2, prihodkovno pa
                  zmanjšali na 7,5. V tem delu mislim, da je prav, da povemo tudi to, da se je v tem
                  letu za Zpiz iz teh sredstev, iz teh 9,2 milijardi, je bilo treba dati milijardo
                  240 milijonov, kar je 14 % teh odhodkov in mislim, da je to tudi nek odgovor na
                  to, ali je v Sloveniji potrebna reforma na področju pokojninskega zavarovanja,
                  kajti ta sredstva gredo ravno zato, da pokojninska blagajna stoji po konci.
                  Podatek, ki je na nek način alarmanten, pa se v letu 2010 samo še poglablja, je
                  področje investicijskih odhodkov in investicijskih transferjev, kajti imeli smo
                  1,7 milijarde primanjkljaja, investicijskih odhodkov in transferov je bilo zgolj
                  1,1 milijarda, se pravi, da so tekoči odhodki za 600 milijonov že preko vseh
                  davčnih prihodkov. Zavedati se moramo, da imamo tudi v prihodkovni strani sedaj
                  evropska sredstva, da so to večina tudi investicijska sredstva in že v letu 2010
                  je slika še radikalnejša, še slabša, se pravi investicijski odhodki se še
                  zmanjšujejo in v bistvu se resnično moramo vprašati, kaj pomeni ta politika, da iz
                  rok usta pojemo že v teh letih 10, v naslednjem letu pa že 20 % več, kot
                  ustvarimo.</p>
               <p>Mislim, da je prav, da rečemo še besedo, dve o črpanju evropskih sredstev. Tukaj
                  smo v stališču največje poslanske skupine slišali, da je črpanje večje. Drži. V
                  letu 2009 smo imeli že več počrpanih sredstev, kot smo v evropsko blagajno
                  vplačali, v letu 2010 je situacija še nekaj boljša. Zaradi korektnosti do
                  poznavanja te materije si priznajmo, da je evropska finančna perspektiva od leta
                  2007 do leta 2013, da so se ključni dokumenti v Evropi sprejemali v drugi polovici
                  leta 2007 in da je bilo moč začeti črpati sredstva iz te finančne perspektive šele
                  proti koncu leta 2008 in sedaj v naslednjih letih. In če vemo, da je v sedmih
                  letih skupaj s kmetijskim denarjem približno pet milijard tistih sredstev, ki
                  pridejo v Slovenijo, in da bomo nekje tri milijarde plačevali v to evropsko
                  blagajno v tem sedemletnem obdobju, imamo v teh prvih štirih letih pozitivnih
                  približno 500 milijonov, več prejetih sredstev kot vplačanih, in da imamo nekje
                  rezervo milijardo in pol do pribitka, se pravi, da lahko v naslednjih treh letih
                  počrpamo več iz evropskih sredstev. Na tem delu bi ob tem, da so se spremenile
                  zakonske osnove, ki smo jih vsi potrjevali in so pravilne, da se je tudi finančno
                  ministrstvo za razliko od prejšnjih letih na tem delu malce omehčalo, kar se tiče
                  avansov in podobnih zadev. Sam imam ves čas kritiko na črpanje evropskih sredstev,
                  da se predvsem na Ministrstvo za okolje in prostor, kjer je cela vrsta kohezijskih
                  projektov s področja prometne infrastrukture, s področja odlaganja odpadkov,
                  čistilnih naprav, kanalizacij, vodovodov, da so tam postopki prepočasni,
                  prekomplicirani. Da pa ne govorimo o tem, kaj pomeni pridobivanje potrebne
                  dokumentacije, ko se iz istega ministrstva vključujejo še tisti, ki so zadolženi
                  za varovanje okolja, narave, kulture. V tej državi bo treba ravno na tem segmentu
                  nekaj postoriti, da bomo v prihodnje, v teh treh letih, štirih, ki so nam na
                  razpolago za to črpanje teh sredstev, ta sredstva realno počrpali. Zavedati se
                  moramo, da je pot, kako plačati v evropsko blagajno, zelo jasna in to nam ne uide,
                  to bomo plačali, sredstva bomo pa dobili nazaj po sprejetih programih, če bomo
                  operativni. In te operativnosti manjka. Manjka tudi pogled te vlade, da bi več
                  sredstev šlo na lokalno-regionalni nivo. Kar nekaj je bilo takšnih ukrepov
                  predvsem iz področja učinkovite rabe energije, kjer bi lahko bili razpisi tudi za
                  šole, vrtce, kakor so že razpisi za bolnišnice, fakultete, srednje šole, letos
                  slišimo, da tudi za dijaške domove, dom starejših občanov. Upam, da se ni Vlada
                  zarotila proti lokalnemu okolju in da ne bodo sredstva za učinkovito rabo energije
                  črpana samo tam, kjer je ustanovitelj država. Mislim, da so se občine pokazale v
                  programu Razvoj regij, da znajo počrpati ta sredstva in da je v bistvu treba tudi
                  vzpostaviti te mehanizme, da bo to črpanje lahko potekalo na podoben način tudi v
                  prihodnje.</p>
               <p>Kar se tiče proračuna in pa same porabe. V Slovenski ljudski stranki ves čas
                  opozarjamo, vemo, da ni enostavno na tekoči porabi zmanjšati stroške, predvsem
                  stroške dela, materialne stroške, vendar pa še vedno delimo mnenje in to, kar pri
                  vsakem takšnem dokumentu opozarjamo, da bi morali odločneje stopiti skupaj in v
                  družbi doseči konsenz, da je treba tudi na teh stroških zmanjšati, bodisi z ukrepi
                  omejevanja zaposlovanja bodisi z ukrepi znižanja teh materialnih stroškov, za
                  katere mislim, da bi se morali zgoditi. Mislim pa, da še nismo posegli po tistem,
                  kar bo v Sloveniji slej kot prej potrebno, in to, kar nas je opozorilo tudi
                  poročilo OECD-ja, da smo na marsikaterem področju v normativih, v standardih
                  prezahtevni in da nimamo usklajeno, kaj se v tej državi ustvarja, kako velik je
                  bruto družbeni prihodek in kakšne normative si v različnih področjih, na področju
                  teh tako imenovanih družbenih dejavnosti zastavljamo. V tem koraku in na tem
                  področju vidim velike rezerve, bo pa treba stopiti na nek način skupaj in se
                  počasi tudi sprijazniti s tem, da bo na kakšnem področju treba kaj postoriti, na
                  primer v vrtcu. Naj bom zelo konkreten, vsi vemo, da vsak oddelek stane po
                  normativih, ki so strogi, približno 200 tisoč evrov. Ko smo šli v devetletko ni
                  bila nobena težava normativ zmanjšati za dva, tri otroke v oddelku, zdaj, ko pa je
                  večja rodnost, ko je pomanjkanje oddelkov, imamo pa velike težave. Vem, da ne bo
                  marsikomu v tej državi všeč to, o čemer govorim, vendar mislim pa, da bo treba
                  slej kot prej iti na to polje in tukaj doseči v družbi tudi ta družbeni dogovor in
                  javno porabo, javna sredstva alocirati temu primerno, kamor sodijo. Mislimo, da je
                  na področju zaposlovanja zahteven korak, korak zmanjševanja, predvsem omejevanja,
                  na drugi strani pa vidimo tudi podatke, ki so predvsem na nekaterih sektorjih na
                  področju javne porabe takšni, da se je več ljudi zaposlovalo in da se ta sektor
                  bohoti, širi. Mislim, da si je družba s temi 35 milijardami bruto družbenega
                  prihodka na tej odhodkovni strani postavila previsoke standarde. Mogoče bomo
                  morali v tem kriznem času poseči po kakšnih začasnih ukrepih. Če bomo v naslednji
                  letih dvignili bruto družbenih prihodek, povečali standard, potem bomo lahko
                  mogoče tudi stopili na standard, ki ga danes imamo uzakonjenega in ga enostavno
                  javne finance ne zmorejo več pokrivati.</p>
               <p>Glede na to, da sem začel z mislimi, da govorimo o oddaljenih dogodkih, o
                  dogodkih, okoli katerih ni potrebe, da govorimo o koaliciji, opoziciji, bomo v
                  Slovenski ljudski stranki ta zaključni račun podprli. Upamo, da se bomo čim prej
                  usmerili v sprejemanje ukrepov, takšnih, kakršne bomo sprejemali jutri, kakršne bo
                  še treba v Sloveniji sprejeti, zato da bodo bodoči zaključni računi bolj
                  uravnovešeni, kot so sedanji. Opozarjam pa in na nek način dajem apel vsem, ki smo
                  tu v tem domu, da se enostavno tega zavedamo tudi takrat, ko je treba sprejemati
                  odgovorne odločitve, ki imajo na dolgi rok posledice ravno v takšnih številkah.
                  Zgolj opozarjanje na velik primanjkljaj, na veliko zadolževanje, ko pa je treba
                  poseči po spremembah zakonodaje, ki ljudem niso všečne, ki na drugi strani tudi
                  terjajo določena odrekanja, pa je najlažje stopiti na populistično stran in
                  enostavno govoriti o pravicah. Mislim, da smo v času, ko bo treba tako v Sloveniji
                  kakor tudi v celotni Evropi predvsem govoriti dolžnostih posameznika in pa tudi
                  pravice in dolžnosti uskladiti z javnofinančnimi številkami. Zaključni račun 2009
                  kaže, da v letu 2009 tega v Sloveniji enostavno nismo zmogli uskladiti. Upam, da
                  bomo to zmogli v prihodnje.</p>
            </sp>
            <sp xml:id="SDZ5-Redna-25-2011-03-03.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-25-2011-03-03.sp120">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav ministru s sodelavci, kakor
                  tudi kmetijskemu ministru!</p>
               <p>Prebral bi stališče naše poslanske skupine do zaključnega računa Republike
                  Slovenije za leto 2009.</p>
               <p>Pri sprejemu tega predloga akta smo se srečali z zapleteno situacijo. Komisija
                  Državnega zbora za nadzor nad javnimi financami je namreč ocenila, da Predlog
                  zaključnega računa državnega proračuna Republike Slovenije za leto 2009 ni
                  primeren za sprejem. Tako je finančnemu ministru s sprejetim sklepom naložila, naj
                  ga popravi. Naknadne popravke zaključnega računa sicer omogoča pred kratkim
                  prenovljen Zakon o javnih financah, a tistega za predlani menda še ni. Zato smo se
                  znašli v situaciji, ko se ne ve, kako ravnati. Računsko sodišče je zaključnemu
                  računu predlaganega proračuna lani jeseni izreklo negativno mnenje. Zato je Vlada
                  pripravila spremembe Zakona o javnih financah, ki dajejo Državnemu zboru
                  pooblastilo, da v primeru zavrnitve zaključnega računa naloži Vladi pripravo
                  novega predloga ter določi popravke, ki jih mora ta upoštevati. Dejstvo je, da
                  popravkov zaključnega računa proračuna doslej nismo poznali. Prav tako velja
                  ocena, da določba omenjenega zakona ne more veljati za nazaj, zato se v Poslanski
                  skupini DeSUS sprašujemo, kako sploh naprej.</p>
               <p>Negativna ocena Računskega sodišča je po razlagi Ministrstva za finance, posledica
                  različnega tolmačenja, zapisovanja poslovnih dogodkov. Medtem ko je Vlada blizu 2
                  milijardi kupnine odprodaje državnih obveznic iz zakladnih menic, ki jih je za tri
                  leta naložila v poslovne banke, beležila kot depozite, bi jih morala po mnenju
                  Računskega sodišča evidentirati kot kredite. Ob predstaviti revizijskega poročila
                  so na Računskem sodišču kot glavni razlog za negativno oceno izpostavili prikrito
                  sanacijo bančnega sistema.</p>
               <p>Ker v Poslanski skupini DeSUS menimo, da zaključnega računa za leto 2009 ni moč
                  spreminjati, bomo predlog, ki je bil pred nami, tudi podprli. To isto stvar smo
                  naredili nekaj let nazaj, ko v Državnem zboru eden od proračunov tudi ni bil
                  sprejet. Hvala lepa.</p>
            </sp>
            <sp xml:id="SDZ5-Redna-25-2011-03-03.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod
                  Silven Majhenič.</p>
            </sp>
            <sp xml:id="SDZ5-Redna-25-2011-03-03.sp122">

               <speaker>SILVEN MAJHENIČ:</speaker>

               <p>Spoštovani gospod predsedujoči, spoštovana ministra z ekipama!</p>
               <p>Leta 2009 je tudi Slovenijo močno zaznamovala finančna in gospodarska kriza, kar
                  je bil tudi odločilni razlog za sprejetje dveh protikriznih rebalansov k proračunu
                  za leto 2009. Vsaj tako jih je takrat poimenoval predsednik Vlade. Prvi rebalans
                  smo v Državnem zboru sprejemali konec marca 2009, drugi rebalans v juliju 2009.
                  Prvi rebalans je povečal sredstva predvsem Ministrstvu za gospodarstvu,
                  Ministrstvu za visoko šolstvo in znanost in tehnologijo in Ministrstvo za delo,
                  družino in socialne zadeve. Ustavitev rasti oziroma padec gospodarske rasti v letu
                  2009 je imelo za posledice povišanje stopnje brezposelnosti, kar je Vlada želela
                  vložiti s subvencioniranjem skrajšanje delovnega časa. Drugi rebalans proračuna
                  smo v Državnem zboru sprejemali predvsem zaradi izpada napovedanih proračunskih
                  prihodkov, varčevanja na strani materialnih stroškov, zmanjšanje obsega investicij
                  in drugačnih makroekonomskih agregatov. Skratka v letu 2009 smo bili priča
                  znatnemu znižanju javnofinančnih prihodkov in na drugi strani povečanje javne
                  porabe za socialne prejemke in za gospodarsko spodbudo. Računsko sodišče je v
                  revizijskem poročilu ob predlogu zaključnega računa proračuna za leto 2009 tako
                  glede izkazov kot glede pravilnosti izvršitve izreklo negativno mnenje. Računsko
                  sodišče je ob predlogu splošnega dela zaključnega računa izreklo negativno mnenje,
                  ker v bilanci prihodkov in odhodkov med nedavčnimi prihodki niso izkazane
                  izplačane dividende Telekoma Slovenije, napačno so prikazana sredstva za vlaganje
                  v telekomunikacijsko omrežje in plačila odškodnin žrtvam vojnega in povojnega
                  nasilja.</p>
               <p>Računsko sodišče že nekaj let opozarja na nepravilnosti Vlade in vladnih
                  proračunskih uporabnikov pri oddaji javnih naročil. Tukaj bi bilo treba
                  izpostaviti predvsem naročnike z negativnimi referencami. Nadalje je bilo s strani
                  Računskega sodišča izdano tudi negativno mnenje na izkaze, izpostavljeni sta bili
                  2 milijardi evrov, ki sta šli v namene prikrite sanacije bančnega sistema z
                  dolgoročno danimi depoziti poslovnim bankam. Po mnenju Računskega sodišča bi
                  morala biti ta sredstva evidentirana na enak način kot posojila, saj se je državni
                  proračun v ta namen zadolžil z izdajo obveznic. Kljub zanikanju predstavnikov
                  Ministrstva za finance, da so v navedenih dejanjih postopali v neskladju z
                  veljavno zakonodajo, se v Poslanski skupini Nacionalne stranke ne moremo znebiti
                  vtisa, da je država reševala neprimerne odločitve bank. Skrbi nas to, da so to
                  sredstva, ki jih bomo v končni fazi za bančni sektor plačali davkoplačevalci, kot
                  je bila praksa že v preteklosti.</p>
               <p>Računsko sodišče praviloma za vsako proračunsko leto ugotavlja, da Vlada in vladni
                  proračunski uporabniki ravnajo v neskladju s predpisi pri zaposlovanju, plačah in
                  drugih osebnih prejemkih, enako velja za leto 2009. Ravno tako je Računsko sodišče
                  med drugim ugotovilo tudi, da se Vlada in vladni proračunski uporabniki obveznosti
                  poravnali v daljših rokih kot so zakonsko predpisani. To je tudi razlog več, da ne
                  moremo verjeti v iskrenost vladnih namer pri sprejemanju vladnih zakonskih
                  predlogov za ureditev problematike plačilne nediscipline, ki jih bomo obravnavali
                  na tej seji.</p>
               <p>Ne glede na nepredvidljive čase, so načrtovalci proračuna za leto 2009 uspeli
                  dokaj pravilno načrtovati skupne prihodke. Precejšnja razlika je nastala glede
                  realizacije kapitalskih prihodkov, ki so nižji za 11 milijonov oziroma za 44 % od
                  načrtovanih. Slaba realizacija je izpadla tudi pri črpanju evropskih sredstev le
                  73 % oziroma nižja za 200 milijonov evrov. Zanimivo, da takšnih odstopanj pri
                  realizaciji proračuna na odhodkovni strani proračuna ni.</p>
               <p>V Poslanski skupini Slovenske nacionalne stranke glede na navedeno ne bomo podprli
                  sprejetja zaključnega računa proračuna za leto 2009.</p>
            </sp>
            <sp xml:id="SDZ5-Redna-25-2011-03-03.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Anton Anderlič.</p>
            </sp>
            <sp xml:id="SDZ5-Redna-25-2011-03-03.sp124">

               <speaker>ANTON ANDERLIČ:</speaker>

               <p>Spoštovani!</p>
               <p>Poslanci Liberalne demokracije bomo predlog zaključnega računa za leto 2009
                  podprli. Gre preprosto za neko dejanje, ki odraža dejansko stanje v letu 2009 v
                  javnih financah Republike Slovenije in gre tudi za eno dokaj široko razpravo ob
                  obravnavi zaključnega računa vključno s tremi sejami ali z eno sejo in dvema
                  nadaljevanjema Komisije za nadzor proračuna in drugih javnih financ, kjer se je
                  pravzaprav bolj poskušalo dopovedati, da vendarle gre za identično situacijo kot
                  leta 2007 in da je Vlada ravnala neodgovorno in podobno. Tukaj je treba ugotoviti,
                  da je kljub mnenju Računskega sodišča, Zakonodajno-pravne službe, in sicer da je
                  nekatere stvari treba spremeniti, vendarle prevladalo in meni se zdi absolutno
                  prav, da Vlada prisluhne in parlament tudi pripombam, sugestijam, ki gredo v smeri
                  izboljšanja sistema, sistema, ki je transparenten, pregleden, ki skrbi za to, da
                  so javne finance pregledne na način, kot je to potrebno. Bistveno je, da je
                  narejen napredek, da za leto 2009 praktično ne moremo stvari popravljati in bi
                  bilo brez smisla, je pa je dober nastavek za naprej. Čeprav je zaključni račun več
                  ali manj tehnična zadeva, kjer naj bi se preverjalo, kako so usklajene posamezne
                  postavke, kako so stvari knjižene, kako so tretirane določene obveznosti in
                  podobne stvari, pa vendarle gre za to, da se tudi o vsebinski stvari tukaj
                  zagotovo mora porabiti nekaj besed. Če je vsem jasno in v času, v katerem živimo,
                  tudi pričakovano, da se bo povečal proračunski primanjkljaj, je vendarle ta v
                  mejah obvladljivosti. Na drugi strani pa, kar je najbolj bistveno, je v teh letih
                  zdržala socialna država, vsi transferji, vključno s transferji v pokojninsko
                  blagajno, ki so največji po obsegu, so pokrili vse potrebe in vse tisto, kar je
                  tudi zakonodaja prinesla, nekatere pravice, nekatere obveznosti države, ki jih
                  mora izpolniti.</p>
               <p>Strinjam se s tistimi, ki pravijo, da bo treba na nekaterih področjih prilagoditi
                  apetite pričakovanja po zagotavljanju nekaterih pravic, pa vendarle je treba to
                  delati selektivno, treba je delati na način, da posameznih skupin ne bi preveč
                  prizadeli. In če je kakšna ocena iz tujine, katero seveda opozicija – govorim o
                  največji opozicijski stranki, da ne bo pomote, bil sem prijetno presenečen nad
                  stališčem Slovenske ljudske stranke, ki se mi zdi zelo racionalno v tem času, v
                  katerem živimo – torej, če ni nobene pozitivne ocene iz tujine, potem je gotovo
                  ta, ko strokovnjaki in tisti, ki spremljajo situacijo v Sloveniji, pravijo, da je
                  bila edina prava politika, da se je vzdržalo socialno stanje na vseh segmentih od
                  brezposelnih do upokojencev, do šolajočih in seveda tudi do javnih uslužbencev in
                  podobno. Nekateri problemi, ki so na videz nerešljivi, se rešujejo z ukrepi v temu
                  obdobju, ko prihajajo v Državni zbor. Jaz verjamem, da tudi nekatere stvari, ki
                  burijo slovensko javnost, ko gre predvsem za vprašanje bank, za vprašanje
                  paradržavnih institucij in podobno, da bomo uspeli zagotoviti takšno stanje, da bo
                  skupaj s proračunom na vseh področjih stanje pregledno, transparentno in
                  gospodarno in da bomo lahko na osnovi tistega, kar smo že sprejeli v Državnemu
                  zboru kot spremembo zakonodaje, za prihodnji zaključni račun lahko rekli, da je
                  tudi usklajeno s pričakovanji Računskega sodišča in seveda vseh tistih, ki se
                  ukvarjajo s temi vprašanji.</p>
               <p>Podprli bomo predlog.</p>
            </sp>
            <sp xml:id="SDZ5-Redna-25-2011-03-03.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev o poročilu in predlogu sklepa. Besedo
                  ima Franc Bogovič. Je že porabil čas. Miran Györek? Ne bo razpravljal. Lojze
                  Posedel? Ne bo razpravljal. Gvido Kres? Porabil čas. Bogdan Barovič? Ne bo
                  razpravljal. Franci Kek? Ne bo. Janez Ribič? Porabljen čas. Zmago Jelinčič
                  Plemeniti? Ne bo. Vito Rožej? Ne bo. Jakob Presečnik? Ne. Anton Urh? Ne. Silven
                  Majhenič? Ne. Franc Pukšič? Porabil čas. Alojz Potočnik? Ne. Tadej Slapnik? Ne.
                  Jože Tanko? Ne. Mag. Radovan Žerjav, porabljen čas. Mag. Andrej Vizjak? Ne. Vlada
                  kot predlagateljica? Želi minister besedo?</p>
               <p>Minister dr. Franc Križanič, izvolite.</p>
            </sp>
            <sp xml:id="SDZ5-Redna-25-2011-03-03.sp126">

               <speaker>DR. FRANC KRIŽANIČ:</speaker>

               <p>Hvala lepa. Spoštovani!</p>
               <p>Dolžan sem vam še nekaj kratkih informacij. Ministrstvo za finance je po prejetem
                  mnenju Računskega sodišča ugotovilo, da depoziti pri bankah ne predstavljajo
                  posojil, ker je to vplačilo denarnih sredstev plačnika v korist druge osebe
                  oziroma prejemnika vplačila, ki ga upravljajo na podlagi pogodbe o denarnem
                  depozitu. Enotni zakladniški račun je z namenom oplemenitenja teh sredstev, se
                  pravi neto preliva v proračun sredstva, naložil v obliko triletnih depozitov v
                  poslovne banke. Glede na dejstvo, da posojilna pogodba ne obstaja, tudi poslovnih
                  dogodkov ni bilo mogoče evidentirati na način, kot je predlagalo Računsko sodišče.
                  V obdobju popolnega kreditnega krča na svetovni ravni je zakladnica, se pravi
                  slovenska država, plasirala ta sredstva v banke glede na njihov delež v posojilni
                  aktivnosti v Sloveniji, tako v tuje banke v tuji kot v domači lasti. Nismo delali
                  nobenih diskriminacij. Javile so se, kakor vemo vse – tu sedi naš šef zakladnice
                  –in vse so dobile ustrezna sredstva. Na ta način smo kompenzirali odliv 3,2
                  milijarde depozitov iz teh bank, ki so bili prej kratkoročni, takrat so zapadli in
                  banke smo morali odplačati, da ne bi prišlo do skrčenja kreditne aktivnosti – ne
                  do propada bank, ampak skrčenja kreditne aktivnosti – in depresije v gospodarstvu,
                  smo izvedli ta ukrep, ki je bil za davkoplačevalce neto priliv. Zato je seveda,
                  ker je ta denar še vedno vezan, neto dolg v državi v resnici precej manjši oziroma
                  za približno 2 milijardi manjši od bruto dolga.</p>
               <p>Vlada je po tem mnenju Računskega sodišča v 90 dneh pripravila odzivno poročilo, v
                  katerem je poizkusila v največji možni meri izkazati popravljalne ukrepe in
                  predložiti ustrezna dokazila o izvedenih popravljalnih ukrepih za odpravo
                  ugotovljenih nepravilnosti v zaključnem računu proračuna Republike Slovenije za
                  leto 2009. Takrat še nismo smeli za nazaj popravljati, to smo potem začeli zakon
                  pripravljati, da smo to izvedli. Odzivno poročilo je bilo pripravljeno na podlagi
                  prispevkov posameznih ministrstev, to se je godilo lani v začetku jeseni. Zajemalo
                  pa je tudi ukrepe, ki so jih posamezna ministrstva sprejela že v fazi priprave
                  odzivnega poročila in tudi tiste ukrepe, s katerimi bo ugotovljene nepravilnosti
                  mogoče odpraviti v prihodnosti.</p>
               <p>Spremembo Zakona o javnih financah ob koncu leta 2010, ki je nastala na podlagi
                  spoznanj ob popravljalnih ukrepih, je Vlada v skladu z zahtevami Računskega
                  sodišča in seveda tega visokega zbora omogočila popravek predloga zaključnega
                  računa na podlagi predloga revizorja. Predlog popravka revizorja mora temeljiti na
                  veljavnih predpisih ter vsebovati pravne podlage in navedbo izvirnih knjigovodskih
                  listin, ki omogočajo odpravo tistih nepravilnosti, ki jih je Računsko sodišče
                  ugotovilo v predlogu zaključnega računa. V letu 2011 pa kljub spremembi Zakona o
                  javnih financah popravkov predlogov zaključnega računa za leto 2009 ne bo mogoče
                  izvesti, saj je bila interpretacija Zakonodajne-pravne službe Državnega zbora
                  taka, da gre za zgolj delni konstitutivni del izvajanja opravil pri koncipiranju
                  zaključnega računa, ki kot samostojen ne more biti popravljen, zato je treba
                  izvajati popravke v letu, ki sledi tistemu letu, se pravi v letu 2011 bomo lahko
                  izvajali popravke za leto 2010.</p>
               <p>S spremembo Zakona o javnih financah se je določila tudi ustrezna pravna podlaga
                  za evidentiranje dolgoročnih depozitov. V skladu s spremembo Zakona o javnih
                  financah se posli upravljanja s prostimi denarnimi sredstvi in posli upravljanja z
                  denarnimi sredstvi ne glede na ročnost evidentirajo le v bilanci stanja. Navedena
                  ureditev je smiselna, saj po svoji vsebini depoziti ne predstavljajo izdatka,
                  temveč le naložbo v pravno osebo – banko, katere osnovni namen je oplemenitenje
                  sredstev po vnaprej znanih pogojih. Ob upoštevanju gospodarske krize, ki je
                  vplivala na pripravo in izvrševanje državnega proračuna, je rezultat za leto 2009
                  primanjkljaj, ki je bil realiziran, v za 110 milijonov evrov nižjem obsegu od
                  načrtovanega in bi znašal 4,95 % bruto domačega produkta. Rezultat predstavlja
                  tudi pozitiven neto položaj državnega proračuna zaradi velikih plasmajev v
                  depozite v višini 156 milijonov evrov, kar se je zgodilo prvič po letu 2006 in je
                  tudi daleč največ od vstopa v Evropsko unijo. Hvala lepa.</p>
            </sp>
            <sp xml:id="SDZ5-Redna-25-2011-03-03.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo splošno razpravo. Vsi prijavljeni razpravljavci, ki ste to želeli, ste
                  dobili besedo. Ker čas, določen za razpravo, še ni potekel, sprašujem, ali želi na
                  podlagi prvega odstavka 71. člena Poslovnika še kdo razpravljati. Odpiram čas za
                  prijavo. Prosim, kdor želi, naj se prijavi. Dva prijavljena, vsak ima časa za
                  razpravo pet minut.</p>
               <p>Gospa Breda Pečan, izvolite.</p>
            </sp>
            <sp xml:id="SDZ5-Redna-25-2011-03-03.sp128">

               <speaker>BREDA PEČAN:</speaker>

               <p>Rada bi samo povedala, ko sem v imenu poslanske skupine razložila stališče do
                  točke, o kateri zdaj govorimo. Nisem govorila o tem, da naj bi bila kriza,
                  recesija, razlog za negativno mnenje Računskega sodišča. Povedala sem, da je imela
                  Vlada Republike Slovenije pri izvrševanju proračuna za leto 2009 velike težave,
                  ravno zaradi tega, ker je nastopila kriza konec leta 2008 in ker v času pred tem
                  prejšnja vlada ob veliki, visoki gospodarski rasti ni izvedla strukturnih reform,
                  ni pospešila konkurenčnosti oziroma spodbujala konkurenčnosti slovenskega
                  gospodarstva, tako da je zanimivo, da je ravno delež visokotehnoloških izdelkov v
                  izvozu izrazito zrasel ravno v času leta 2009 in 2010, zaradi tega, ker so tista
                  podjetja, ki so imela delovno intenzivno in nizko tehnološko proizvodnjo, v bistvu
                  začela radikalno padati v izvozu, medtem ko so visokotehnološke dejavnosti
                  uspevale in je zato delež znotraj izvozne panoge zrasel. Torej, če bi prejšnja
                  vlada pa tudi vlade pred njo bistveno več naredile na področju spodbujanja razvoja
                  visokotehnoloških dejavnosti, industrije in tudi drugih storitvenih dejavnosti, če
                  bi bili pripravljeni in že izvedeni strukturne spremembe, ki jih zdaj izvaja ta
                  vlada, bi zagotovo bil proračunski primanjkljaj in tudi težave pri izvajanju
                  proračuna za leto 2009 mnogo manjše. Nihče pa seveda ne more reči, da je kriza
                  povzročila negativno mnenje oziroma ravnanje pri izvajanju proračuna za 2009, da
                  smo potem dobili negativno mnenje Računskega sodišča. Tisti, ki je tako razumel
                  moje izvajanje stališča poslanske skupine, je ali zaradi slabega poslušanja ali
                  namenoma, zato, da znova izkrivi tisto, kar koalicija počne oziroma največja
                  stranka znotraj nje, pač znova svoje standardne metode komunikacije zlorabil in
                  jih tudi izrazil. Hvala.</p>
            </sp>
            <sp xml:id="SDZ5-Redna-25-2011-03-03.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Vizjak.</p>
            </sp>
            <sp xml:id="SDZ5-Redna-25-2011-03-03.sp130">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik.</p>
               <p>Mislil sem, da bom krajši, vendar glede na to zadnjo izrečeno v okviru razprave,
                  mi dovolite najprej, da ne bom ponovil nekaterih dejstev zapuščine prejšnje vlade,
                  ki jo nasledila ta vlada, ne bom govoril o nizki brezposelnosti, visoki
                  gospodarski rasti, v letu 2007 izravnanem proračunu in tako naprej. Podčrtal bom
                  tisto, kar je bilo najbolj izpostavljeno iz tega, češ, da ni bilo storjeno dosti
                  oziroma da je bilo storjeno premalo, pravzaprav je bil očitek, da ni bilo storjeno
                  nič za dvig tehnološkega razvoja slovenskega gospodarstva. Jaz bi vse in tudi vse
                  vas tu v dvorani, ki vas ni prav veliko, in tudi slovensko javnost spomnil, da je
                  prejšnja vlada izpogajala finančno perspektivo, ki jo še zdaj uživamo, torej
                  finančno perspektivo 2007–2013, in da so bili znotraj tega opredeljeni tudi vsi
                  operativni programi in podprogrami te finančne perspektive in da je šel za
                  nadgradnjo in tehnološko prenovo slovenskega gospodarstva bistveno večji delež
                  sredstev in je bil rezerviran skozi operativne programe bistveno večji delež, kot
                  pred tem, prav zaradi zavedanja, da je to pomemben izziv pred gospodarsko, ne samo
                  gospodarsko, celotno vladno politiko. Ta vlada, sedanja vlada izvaja to politiko
                  skozi razdeljevanje teh sredstev. Gospod Golobič ima kar velik proračun, pa tudi
                  Ministrstvo za gospodarstvo, prav zaradi dobro izpogajanih operativnih programov
                  in alokacije sredstev takrat, v času mandatov prejšnje vlade.</p>
               <p>Toliko bi rad samo glede tega, koliko se je kdo zavezal in zavedal nadgraditi
                  tehnološki razvoj v tej državi in koliko je temu posvečal pozornosti. To so
                  dejstva, ki jih lahko preberete. In če bi sedanja vlada želela še pojačati to, bi
                  lahko sprožila ob nastopu spremembe operativnih programov, jih priglasila v
                  Bruselj in tudi izvedla. Kolikor vem, se veliko tega ni naredilo, ker je bila
                  obstoječa alokacija zadovoljiva, dobra in nenazadnje tudi omogoča sedanji vladi
                  podporo številnim projektom te tako imenovane razvojno-tehnološke platforme. Torej
                  najprej glede tega. Tudi indeksi konkurenčnosti govorijo svoje in verjetno niso
                  ukrepi prejšnje vlade krivi za padec konkurenčnosti v letu 2010 za 20 mest.</p>
               <p>Pravzaprav pa sem želel intervenirati na zaključno besedo ministra o tem, da smo
                  vseskozi na Komisiji za nadzor javnih financ in tudi sicer je čutiti en velik
                  problem, in sicer problem nepriznavanja avtoritete Računskega sodišča oziroma
                  vrhovnega državnega revizorja, ki je kot najvišja revizorska avtoriteta zabeležen
                  in zapisan v ustavi. To je problem. Minister si je spet dovolil polemiko s tem,
                  ali je Računsko sodišče ustrezno evidentiralo oziroma da ni ustrezno ocenilo, da
                  so depoziti v poslovnih bankah morali biti izkazani med izdatki v računu finančnih
                  terjatev in naložb. To je ugotovilo Računsko sodišče in je ključen problem.
                  Minister pravi, da so naknadno ugotovili, da temu ni tako. Veste, ta polemika je
                  včasih malo mučna, zaradi tega, ker Ministrstvo za finance, Vlada in Računsko
                  sodišče niso na istem nivoju. Ker če bi bili na istem nivoju, potem ne rabimo
                  Računskega sodišča. Rabimo ga! Če stališča revizorja revidiranec ne upošteva, ga
                  pač ne upošteva. In se mi zdi, da smo prav zaradi tega tudi sprejeli in spremenili
                  Zakon o javnih financah, da lahko Državni zbor skupaj z Računskim sodiščem naloži
                  Vladi, da popravi zaključni račun. Le da spet arbitrira, kdo ima prav in nima prav
                  in zato jaz mislim, da bomo naredili veliko, spoštovani minister, če se bomo
                  zavedali različnih hierarhij Vlade kot revidiranca in Računskega sodišča kot
                  revizorja.</p>
            </sp>
            <sp xml:id="SDZ5-Redna-25-2011-03-03.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključujem razpravo. O predlogu sklepa bomo v skladu s časovnim potekom seje
                  zbora odločali jutri, 4. marca, v okviru glasovanj. S tem prekinjam to točko
                  dnevnega reda.</p>
               <p>Prehajamo na <title>29. TOČKO DNEVNEGA REDA – NA RAZPRAVO O ODGOVORU MINISTRA ZA
                     KMETIJSTVO, GOZDARSTVO IN PREHRANO MAG. DEJANA ŽIDANA TER MINISTRA ZA OKOLJE IN
                     PROSTOR DR. ROKA ŽARNIĆA NA POSLANSKO VPRAŠANJE LOJZETA POSEDELA V ZVEZI S
                     POVEZAVO KMETIJSKIH ZEMLJIŠČ.</title>
               </p>
               <p>Državni zbor je na 24. seji sklenil, da opravi razpravo o odgovoru, ki sta ga
                  minister za kmetijstvo, gozdarstvo in prehrano mag. Dejan Židan ter minister za
                  okolje in prostor dr. Roko Žarnić podala na poslansko vprašanje Lojzeta Posedela v
                  zvezi s pozidavo kmetijskih zemljišč.</p>
               <p>Besedo dajem poslancu Lojzetu Posedelu za dopolnilno obrazložitev predloga za
                  razpravo o odgovoru ministra za kmetijstvo, gozdarstvo in prehrano ter ministra za
                  okolje in prostor.</p>
               <p>Gospod Posedel, izvolite.</p>
            </sp>
            <sp xml:id="SDZ5-Redna-25-2011-03-03.sp132">

               <speaker>ALOJZ (LOJZE) POSEDEL:</speaker>

               <p>Hvala lepa za besedo gospod podpredsednik. Lep pozdrav kolegicam in kolegom
                  poslancem, obema ministroma!</p>
               <p>Sem prepričan, da je majhno število prisotnih v dvorani samo posledica dejstva, da
                  danes v Državnem zboru ni glasovanja in da ta majhna številčnost ne kaže odnosa
                  poslank in poslancev do slovenske kmetijske zemlje.</p>
               <p>V trenutkih, ko razpravljamo in ko smo zahtevali to razpravo, smo vsak dan priča
                  alarmantnim podatkom, kaj se dogaja s slovensko kmetijsko zemljo, kako se
                  drastično zmanjšujejo površine, ki so namenjene kmetijski dejavnosti. Različne so
                  ocene, ampak vse se gibajo okoli 16 do 20 % zmanjšanja teh površin v zadnjem letu,
                  da se Slovenija nahaja praktično na samem repu v Evropski skupnosti po površini
                  obdelovalne zemlje na glavo prebivalca, da imamo samo 880 kvadratnih metrov te
                  obdelovalne površine in da je povprečje v Evropski uniji čez 2 tisoč 500
                  kvadratnih metrov po glavi prebivalca. In v času, ko smo priča velikemu porastu
                  cen kmetijskih pridelkov na svetovnem trgu, ko se pojavljajo že tudi pomanjkanja
                  posameznih pridelkov, se v Sloveniji s kmetijsko zemljo zagotovo ne ravna
                  racionalno, gospodarno. Če podatke pogledamo. Leta 1995 je bilo 150 hektarjev
                  kmetijskih zemljišč spremenjenih v stavbna zemljišča, leta 2003 – tisoč 400
                  hektarjev, in da je danes potreb, ki so jih najavile občine v svojih prostorskih
                  načrtih, kar za 14 tisoč hektarjev, od tega je 9 tisoč hektarjev najboljših
                  kmetijskih zemljišč. Ker je ob teh podatkih tudi stopnja samooskrbe Slovenije zelo
                  majhna, je treba ob vsakem primeru posega v prostor, ki zahteva velike kmetijske
                  površine, še posebej tehtno prouči, ali je to res treba in ali je izbrana
                  najboljša varianta. Težko je priti do teh razprav tudi v Državnem zboru, zato se
                  zahvaljujem tistim 31 poslankam in poslancem, ki so na prejšnji seji sprejeli
                  sklep, da danes opravimo to razpravo, da slišimo od obeh ministrov tudi razloge,
                  zakaj tako različno stališče dveh ministrov v eni vladi na primerih ki sta bila
                  tudi v poslanskem vprašanju podrobno izpostavljena in se nanašata na občino
                  Braslovče in na pozidavo zelo kvalitetnih kmetijskih zemljišč za poslovno in
                  stanovanjsko gradnjo, s sprejetjem takšnega prostorskega načrta občine Braslovče,
                  ko je Ministrstvo za kmetijstvo dalo negativno mnenje, Ministrstvo za okolje pa
                  pozitivno. In zdaj imamo zadevo, da dokument velja. Ministrstvo za kmetijstvo
                  nasprotuje, upravna enota veselo izdaja gradbena dovoljenja. Kaj pa bo po osnovni
                  presoji tega občinskega akta, pa ne ve nihče, niti kaj bo z odškodninami niti kaj
                  bo s temi, ki pri tem sodelujejo. Zagotovo pa je eno, da je uničeno kmetijsko
                  zemljišče.</p>
               <p>In drugi primer, ki se tudi nanaša na občino Braslovče. V pretežni meri pa je
                  umestitev trase hitre ceste od Šentruperta do Velenja – jug. To je trasa, ki je
                  bila izbrana 2007 leta in potrjena s sklepom Vlade 2008 leta, septembra, da se
                  prične z izdelavo državnega prostorskega načrta in da so različne študije in pa
                  recenzije pokazale, da ta trasa verjetno ni najboljša, ni najbolj optimalna.
                  Opozorila predvsem civilne iniciative Braslovče, ki jo predstavljajo in so v njej
                  združeni kvalitetni, strokovni posamezniki, ki sodelujejo tudi z drugimi
                  inštitucijami in Vlado, ministrstva in javnosti opozarjajo na neprimerno
                  vrednotenje trase in zahtevajo tudi to revizijo. Toliko v začetku, kasneje pa
                  tudi...</p>
            </sp>
            <sp xml:id="SDZ5-Redna-25-2011-03-03.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sedaj imata pravico do dodatne obrazložitev oba ministra. Jaz bi rad opozoril, da
                  po našem poslovniku skupaj 5 minut, in da naj se pač dogovorita za razporeditev.
                  Da pa se ne bi bali, da ni možno kasneje pojasniti, oba ministra imata kasneje še
                  čas za pojasnitev svojih stališč, eno uro, in se lahko javita takoj, ko bodo
                  poslanske skupine sporočile svoja stališča. Mag. Dejan Židan ali gospod dr. Roko
                  Žarnić?</p>
               <p>Mag. Dejan Židan, izvolite.</p>
            </sp>
            <sp xml:id="SDZ5-Redna-25-2011-03-03.sp134">

               <speaker>MAG. DEJAN ŽIDAN:</speaker>

               <p>Spoštovani poslanke in poslanci!</p>
               <p>Verjetno razumete, da je ena pomembnih nalog ministra, ki je odgovoren za prehrano
                  v Sloveniji, da varuje slovenska kmetijska zemljišča. Tako se tudi obnašamo v
                  primeru Braslovč, če poenostavim. Bili ste že obveščeni, da ministrstvo ni dalo
                  soglasja, saj ni bilo predloženo, da se na tej trasi nadomešča zemljišča. Poleg
                  tega nismo dobili analize alternativnih tras, pa še nekatere druge zadeve so, ki
                  niso bile takšne, kot smo mi predlagali, da se uredijo. Po zadnjem odgovoru na
                  poslansko vprašanje je pomembno, da so se dogodile nove zadeve. Prva je ta, da sem
                  se srečal s civilno iniciativo, ki mi je predstavila, da so številke, ki do nas
                  prihajajo iz pristojnega ministrstva drugačne, kot jih imajo sami. Da je med njimi
                  razlika štirikratnik. Njim je izračunal strokovnjak, da se izgubi s to traso nekaj
                  manj kot 80 hektarjev kmetijskih zemljišč, po navedbah Ministrstva za okolje in
                  prostor se izgubi nekaj manj kot 22 hektarjev. Danes smo dobili še tretje podatke
                  iz Ministrstva za promet, da se izgubi 58 hektarjev. Imamo že tri številke.
                  Razumete, da je naša legitimna zahteva, da se naredi soočenje teh podatkov. Nam je
                  zelo pomembno, da je Ministrstvo za okolje in prostor pristalo, da bo soočenje, na
                  katerem bodo prisotni predstavniki MOP, Ministrstva za promet, Darsa, Ministrstva
                  za kmetijstvo in civilne iniciative Braslovče. In sedaj v tem trenutku se
                  usklajuje termin, ali bo naslednji teden ali pa potem drugi teden. Hvala.</p>
            </sp>
            <sp xml:id="SDZ5-Redna-25-2011-03-03.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima minister za okolje in prostor dr. Roko Žarnić.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-03.sp136">

               <speaker>DR. ROKO ŽARNIĆ:</speaker>

               <p>Hvala lepa. Spoštovane poslanke, poslanci!</p>
               <p>Sem prišel kar s podatki na mizo. Eno stvar je treba tukaj razčistiti in
                  razložiti, ker očitno nismo primerno tega povedali ali znali povedati oziroma se
                  zavedali, da je treba povedati. Namreč, ko načrtujete neko traso najprej, ko
                  izdelujete variante, študije variant, potegnete črte povprečne širine ceste in za
                  študijo variant dobite približne velikosti rabe zemljišča, primerljive med sabo,
                  ker je na enak način urejeno. Ko se za eno varianto odloči, potem se za to
                  varianto natančno izračuna površine še z vsemi priključki, detajli in je ta
                  količina večja.</p>
               <p>Kaj lahko naredimo? Jaz imam tukaj podatke za smer Arja vas in smer Braslovče. In
                  po idejni varianti je za Braslovče angažiranih približno 35 hektarjev zemljišč, od
                  tega 12,5 gozdnatih, najboljšega zemljišča 18,7 in manj kvalitetnega kmetijskega
                  zemljišča 3,72, se pravi približno 35. Za Arjo vas je po enakem računu ta številka
                  26 ali za 34 % manj. Ko je izbrana varianta potem detajlno naštudirana, in to
                  imamo za to braslovško, ne pa za Arjo vas, je ta količini 77 hektarjev, od tega 49
                  najboljšega, 8,4 manj kakovostnega zemljišča in 19,45 gozda. Če bi šli še za to
                  varianto računati detajlno za Arjo vas, ampak to ni narejeno, ker ni bila obdelana
                  ta varianta, bi lahko rekli, da bi eno tretjino manj bilo tega, tam nekje okoli 50
                  hektarjev, 45 tudi za smer Arja vas, tako če grem samo iz razmerij, natančno bi pa
                  pokazal številke. Toliko mogoče za pojasnilo glede številk. Hvala lepa.</p>
            </sp>
            <sp xml:id="SDZ5-Redna-25-2011-03-03.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Čestitam ministroma za krasno razporeditev časa in veliko učinkovitost.</p>
               <p>Prehajamo na predstavitev stališč poslanskih skupin. Besedo v imenu Poslanske
                  skupine Socialnih demokratov ima gospod Janko Veber.</p>
            </sp>
            <sp xml:id="SDZ5-Redna-25-2011-03-03.sp138">

               <speaker>JANKO VEBER:</speaker>

               <p>Hvala za besedo. Lep pozdrav v imenu Poslanske skupine Socialnih demokratov!</p>
               <p>Pri razpravi na zastavljeno poslansko vprašanje ministru za kmetijstvo, gozdarstvo
                  in prehrano in ministru za okolje in prostor želimo poudariti, da je tretja
                  razvojna os, ki je tudi bila razlog za zastavljanje tega vprašanja, izjemno
                  pomembna za razvoj Koroške regije in Savinjske regije. Namreč, Koroška regija dobi
                  s trejo razvojno osjo veliko večjo zmogljivost in zanesljivo cestno povezavo z
                  avtocesto, s tem pa tudi povezavo v smeri Savinjske in Posavske regije ter
                  Osrednjeslovenske regije oziroma v nadaljevanju tudi do sosednje Hrvaške ter
                  ustrezno navezavo bodočega gospodarskega središča na državno in mednarodno cestno
                  omrežje. Tudi za samo Savinjsko regijo pomeni zmogljivejšo povezavo Velenja do
                  avtoceste oziroma do petega prometnega koridorja, s tem, da se obstoječa cestna
                  povezava od Velenja do avtoceste ohrani, kar je glede na napovedane dolgoročne
                  stopnje rasti prometa tudi nujno, predvsem zaradi Potrebno predvsem zaradi
                  obstoječega in prihodnjega gospodarskega razvoja tega območja. Razvojna os ne
                  pomeni samo izgradnje prometnice, zaradi obvladovanja prometa, ampak pomeni tudi
                  velik potencial za nadaljnji gospodarski in družbeni razvoj tega območja. Glede
                  teh dejstev smo v Državnem zboru razpravljali tudi na Odboru za promet in na
                  Odboru za okolje in prostor. V ta namen smo organizirali skupno sejo, ki je
                  potekala 13. januarja 2010, torej v tem mandatu. In če povzamem nekatere pomembne
                  poudarke oziroma sklepe, ki smo jih sprejeli na teh odborih. Odbor za promet in
                  Odbor za okolje in prostor predlagata Vladi, da naloži nosilcem prostora, da
                  prednostno obravnavajo umeščanje v prostor tras 3, 3A in 4 razvojne osi. V tem
                  primeru, ko se pogovarjamo o tretji razvojni osi, je bil seveda poudarek teh dveh
                  odborov, da se prednostno umešča v prostor prav tretja razvojna os. Glede na to,
                  da je so potrebna za izgradnjo razvojnih osi oziroma prometnic tudi sredstva, sta
                  odbora pozvala Ministrstvo za okolje in prostor ter Ministrstvo za promet, da
                  postopke priprave in sprejemanja državnih prostorskih načrtov posameznih
                  cestnoprometnih povezav na razvojnih oseh izvedeta v takih časovnih rokih, da bo
                  lahko Republika Slovenija za potrebe gradnje cestnoprometnih povezav črpala s
                  strani Evropske komisije odobrena finančna sredstva skladov Evropske unije,
                  odobrena v skladu z operativnim planom razvoja okoljske in prometne infrastrukture
                  za časovno obdobje 2007–2013. Torej, to je izjemno pomembna časovna dinamika, da
                  lahko v te projekte vključujemo tudi za to namenjena evropska sredstva. Ker gre za
                  investicije, gre s tem posledično tudi za ponovno spodbujanje gospodarske rasti v
                  Republiki Sloveniji. Oba odbora sta seveda ta sklep sprejela ravno zaradi tega, da
                  se ti roki poskušajo v največji meri doseči.</p>
               <p>Eden od teh sklepov, ki govori o zelo veliki pomembnosti razvojnih osi, je pa tudi
                  ta, da se pri zagotavljanju nadomestnih kmetijskih zemljišč, ki jih pogojuje
                  Ministrstvo za kmetijstvo, gozdarstvo in prehrano pri izgubi teh zemljišč zaradi
                  posegov državnega pomena, pretehta in upošteva tudi družbeno sprejemljivost in
                  razvojne učinke na gospodarski in socialni razvoj območij ob cestnoprometnih
                  povezavah, v tem primeru seveda tudi ob izgradnji tretje razvojne osi. Ob
                  vprašanju, ki je bilo zastavljeno v Državnem zboru, je razvidno, da se nekako
                  postavlja vprašanje, da je nerazumljiva odločitev Vlade, da se ob skrbi za
                  najboljša kmetijska zemljišča odloči za pričetek aktivnosti za izgradnjo
                  priključka na avtocesto Koper–Šentilj, in sicer od Šentruperta do Velenja. Ta
                  trasa, pravijo, je kljub velikemu nasprotovanju civilne iniciative in tudi stroke
                  umeščena po sredini Savinjske doline, mimo naselja Braslovč, in bo s tem uničeno
                  ogromno najboljših kmetijskih zemljišč prve kategorije, na katerih so trajni
                  nasadi hmelja in na katerem je zgrajen tudi namakalni sistem Trnava–Brije. V teh
                  postopkih, ki so bili izvedeni v tem obdobju in so, lahko rečem. tudi sledili
                  sklepom Odbora za okolje in prostor in Odbora za promet, je prišlo do spoznanja,
                  da je gospodarsko najučinkovitejša ravno ta povezava. In če želimo omogočiti, da
                  Ministrstvo za okolje, Ministrstvo za promet in nenazadnje tudi Ministrstvo za
                  kmetijstvo izpolnijo vsa svoja pričakovanja v rokih, ki smo jih zadali, da pride
                  do črpanja sredstev tudi že v tem obdobju od 2007–2013, se je treba resnično
                  poenotiti pri teh variantah in ne iskati v nedogled novih in novih variant.
                  Ugotovljeno je, da je obstoječa cesta od Velenja do avtoceste seveda nujno
                  potrebna prometnica, tako zaradi obstoječega kot tudi prihodnjega razvoja
                  gospodarstva v tej regiji. In nesmotrno bi bilo danes prekinjati odločitev Vlade,
                  ki je prišla do spoznanja, da lahko umesti v prostor traso od Šentruperta do
                  Velenja in tudi do same avtoceste. Seveda se pri tem v Poslanski skupini Socialnih
                  demokratov zavedamo, da je varovanje najboljših kmetijskih zemljišč tudi ena od
                  prioritet te vlade. In zato je v teh postopkih prišlo tudi do optimizacije poteka
                  te trase, in ta optimizacija pomeni, da se v veliki meri upošteva tudi ta
                  nacionalni interes varovanja najboljših kmetijskih zemljišč. Tako da vse
                  aktivnosti, ki so pripeljane do te točke, je treba nadgraditi v tem smislu, da se
                  resnično odpravijo vse dileme, za kakšne površine poseganja oziroma za kakšen
                  obseg izgube kmetijskih zemljišč gre v tem primer. Nedvomno je treba povedati,
                  seveda na enaki ravni stopnje priprave dokumentacije za vse variante, za kakšen
                  poseg na kmetijska zemljišča gre. Iz teh podatkov, ki smo jih dobili na razpolago
                  ob pripravah na današnjo sejo, lahko govorimo o tem, da se je optimizirana
                  varianta odmaknila od kmetijskih zemljišč in da je možno doseči soglasje za
                  umestitev v prostor tudi z Ministrstvom za kmetijstvo. Če pa bo treba izčistiti
                  vprašanje samih površin, pa je po našem mnenju tudi mogoče naročiti dodatno
                  ekspertizo, ki naj odpravi prav vse dileme, tako znotraj civilne iniciative kot
                  tudi same stroke, ki dela na tem projektu.</p>
               <p>Poudarjam pa, da si v Poslanskih skupini Socialnih demokratov resnično želimo, da
                  postane ta del umeščen v prostor čim prej, da lahko začnemo črpati evropska
                  sredstva, ki jih imamo že odobrena za to investicijo. Hvala.</p>
            </sp>
            <sp xml:id="SDZ5-Redna-25-2011-03-03.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod
                  Danijel Krivec.</p>
            </sp>
            <sp xml:id="SDZ5-Redna-25-2011-03-03.sp140">

               <speaker>DANIJEL KRIVEC:</speaker>

               <p>Spoštovani podpredsednik, oba ministra, kolegice in kolegi!</p>
               <p>Poslansko vprašanje spoštovanega kolega Alojza Posedela odpira zanimivo debato ali
                  zanimivo vprašanje. Meni se poraja, ko sem poslušal oba ministra, vprašanje, ali
                  sedita sploh v isti vladi, ko na takšno problematiko tako različno odgovarjata. Ne
                  čudi me zastoj na vseh področjih umeščanja v prostor vseh pomembnih objektov v tej
                  državi in tudi zastoj na sprejemanju občinskih prostorskih načrtov, kjer že več
                  kot dve leti, poudarjamo, ves čas te vlade, pa tudi v prejšnji smo opozarjali na
                  težavo, ki jo imajo vse lokalne skupnosti in vsi urejevalci prostora, predvsem s
                  kmetijskim ministrstvom, z njihovim neodzivanjem in tudi dokaj zastarelimi
                  podatki. Seveda nismo proti temu, kar novi zakon o kmetijskih zemljiščih
                  predvideva, se pravi, da se zaščiti najboljšo obdelovalno zemljo, da se poveča
                  pridelavo in proizvodnjo domače hrane, da se ohrani podeželje in na podeželju
                  življenje in podobno. To so seveda cilji, ki jih tudi mi podpiramo. Vendar so
                  konkretni koraki v zadnjem obdobju prepočasni in povzročajo predvsem v
                  gospodarskem smislu preveliko oviro in prevelike škode.</p>
               <p>Kdor se spomni razprav na Odboru za okolje in prostor, praktično od začetka
                  mandata, ko smo v teh razpravah opozarjali na težave umeščanja posameznih tras v
                  prostor, se bo spomnil, da je bila takrat obljuba tudi o tem, da se pripravi nov
                  zakon, ki bo linijske objekte na lažji način umeščal v prostor. Vendar od tega,
                  razen prvega koraka, nismo še nič storili. v tem zakonu naj bi bilo predvideno,
                  kako se postopkovno izognemo takšnim težavam, kot je nastala v tem primeru. Nobena
                  država, vsaj sosednje ne poznajo tako kompliciranih postopkov in tako težkih
                  odločitev, ko je treba umeščati neke koridorje, ki so pomembni za razvoj širšega
                  območja, v prostor. Predvsem pa ne poznajo postopkov, ki na nek način že sprejete
                  odločitve ponovno vračajo na začetek. Želja je bila, da se z novim zakonom o
                  umeščanju linijskih nekako izognemo vendar od tega, kot sem rekel, v praksi bilo
                  nič.</p>
               <p>Ta togost sprejemanja, ki se vleče skozi upravne postopke, dejansko v zadnjem
                  obdobju ovira in povzroča težave tudi pri črpanju kohezijskih sredstev, in to ne
                  samo za velike državne projekte, ampak tudi za projekte, ki jih imajo lokalne
                  skupnosti na vseh področjih. In ne vem, kdaj se bosta Ministrstvo za okolje in
                  prostor in Ministrstvo za kmetijstvo streznila in ugotovila, da sta nek vzrok ali
                  pa vir za ovire pri teh postopkih. Govora je o tem, da je treba,ščititi
                  obdelovalno zemljo – se strijam, vendar v nobenih strategijah ni govora o tem,
                  kako pridobiti nazaj zemljo, ki se je v preteklosti zarasla, in jo na nek koristen
                  način uporabiti v smislu kompenzacije za neka zemljišča, ki pa so nujna za razvoj
                  nekega območja. Ko pridemo do kmetijskih zemljišč, ki jih odnašajo reke in
                  vodotoki, tudi noben ne odgovarja za to niti za to, da se manjša površina
                  priobalnih območij. Nasprotno, kadar koli želi lokalna skupnost ali nekdo tretji
                  posegati v ta območja in zaščititi brežine, to ni možno dokler ni odločbe s strani
                  Ministrstva za okolje in prostor oziroma njihove benevolence. Konkretni primeri
                  tudi obstajajo, tudi tožbe so bile sprožene v teh postopkih. Tako da pavšalno
                  govoriti o tem, da je treba zaščititi obdelovalno zemljo, brez da se v posameznem
                  primeru zelo konkretno najde primerna rešitev, ni dobro, in s tem se lahko na
                  drugem segmentu povzroča velike ovire. Vemo, da so posamezni koridorji, kot so
                  razvojne osi, pomembni za razvoj in da je bila prioriteta, da se umeščajo v
                  prostor, vendar na temu področju, na žalost, nismo še prav daleč prišli. In takšni
                  primeri, ki se pojavijo skozi podobno težavo, kot je v temu primeru, ko navkljub
                  na nek način že sprejeti odločitvi o izvedbi koridorja, ponovno odpiramo vsa
                  vprašanja in povzročamo zelo veliko težavo tudi investitorjem, tudi tistim, ki so
                  zadolženi za črpanje evropskih sredstev, kohezije in podobno. Nenazadnje se tudi
                  ponovno vrtimo tudi pri tem, kdo na ministrstvu je odgovoren za posamezne
                  postopke. Želim, da se skozi ta vprašanja, ki so bila postavljena, pride do
                  boljših rešitev, predvsem pa, da začnejo ministrstva res funkcionirati kot
                  ministrstva ene vlade in sprejemajo odločitve, ki so na nek način v korist
                  vseh.</p>
            </sp>
            <sp xml:id="SDZ5-Redna-25-2011-03-03.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Lojze Posedel.</p>
            </sp>
            <sp xml:id="SDZ5-Redna-25-2011-03-03.sp142">

               <speaker>ALOJZ (LOJZE) POSEDEL:</speaker>

               <p>Hvala za besedo, še enkrat.</p>
               <p>V Poslanski skupini Zares je skrb za kmetijsko zemljo ena od prioritet. Že prej je
                  bilo v uvodu pojasnjeno, zakaj ta skrb ali pa postopki, ki so odločali in peljali
                  v te velike spremembe in zmanjševanje površin kmetijskih zemljišč, namenjenih za
                  predelavo hrane. Treba je opozoriti, da očitno tukaj nekaj ne velja, ali na nivoju
                  zakonodaje ali samega izvajanja. Zato je v začetku treba tudi izraziti vso pohvalo
                  ministru Židanu za napore, ki jih pri svojem delu kaže, da z opozarjanjem in
                  praktično na vsakem njegovem nastopu slišimo te alarmantne podatke in pa tudi
                  prepričevanje, kako je treba spodbuditi lastno pridelavo hrane, kako je treba
                  zavarovati kmetijska zemljišča. V tej smeri je za in da je v tej smeri tudi za
                  pohvaliti novi predlog Zakona o kmetijskih zemljiščih, ki je po svoje dober,
                  prinaša nekaj dobrega, po drugi strani pa ima slabosti. Prepričan sem, da jih je
                  treba spremeniti in bistvo tega velikega problema, ki ga vidimo, je predvsem
                  promet s kmetijskimi zemljišči. Vemo, da zelo dober namen preko Sklada kmetijskih
                  zemljišč, da se te zadeve urejajo, ni bil realiziran tako, kot je bilo
                  zastavljeno. Vemo, da se je Sklad kmetijskih zemljišč v nekaterih primerih maltene
                  spremenil v trgovca ali mešetarja s stavbnimi zemljišči, ki so bile od občin
                  prenesena na Sklad kmetijskih zemljišč, in da te funkcije varovanja v prometu s
                  kmetijskimi zemljišči, gozdovi, ni opravil. Zato je tudi za opozoriti ministra o
                  tem novem zakonu o kmetijskih zemljiščih tudi na napovedano dajatev za spremembo
                  namembnosti. Ta je po svoje dobra, lahko varuje, vendar po drugi strani lahko tudi
                  spodbudi občine, ki lahko preko tega zaznajo nov vir in bo prav spodbudila občine
                  za čim večje spremembe namembnosti in s tem tudi večjih prihodkov iz naslova tega
                  nadomestila. Tako da bomo pri sprejemanju in pripravi tega zakona o kmetijskih
                  zemljiščih sodelovali aktivno.</p>
               <p>V naši poslanski skupini je skrb za razvoj ena od prioritet in se zavedamo, da
                  prometnice, infrastruktura ob razvojnih oseh, ne pomenijo samo pridobitve na
                  infrastrukturi, ampak da gre predvsem za razvojno komponento. Zato smo tudi
                  prepričani, da pri tej varianti, o kateri se pogovarjamo, ravno ta razvojni vidik
                  ni bil upoštevan tako, kot bi moral biti. Nenazadnje izbrana trasa ne sledi ali pa
                  ni podrejena najvišjemu temeljnemu prostorskemu načrtu, se pravi strategiji
                  prostorske ureditve, ki ima enega od aksiomov povezave pomembnih gospodarskih
                  središč. V tem primeru smo se izognili tej nujno potrebni povezavi tretjega mesta
                  v državi, Celja, in pa petega mesta, Velenja, in smo dobili neko povezavo,
                  Šentrupert–Velenje. Zavedamo se dejstva, da nobene infrastrukture ni možno
                  pridobiti brez tega, da izgubimo tudi zemljo, zato je treba zelo jasno povedati,
                  da ta razprava ni odprta zaradi tega, da bi nasprotovali izgradnji trase.
                  Nasprotno. Odprta je zato, da bi se pri ravnanju in pri umeščanju tras ravnalo
                  skrajno racionalno, strokovno, ne pa pod vplivom različnih lobijev ali drugačnih
                  odločitev, do česar je očitno tudi v tem primeru prihajalo. V sami razpravi je že
                  danes zanimivo, da je minister za okolje postregel s številkami, za katere civilna
                  iniciativa, za katero ponovno poudarjam, in je treba poudarjati, da ne nasprotuje
                  trasi, obratno, želi si čim prejšnje izgradnje prometnice, ki bo povezala ta del
                  tretje razvojne osi, vendar že od leta 2007, od aprila meseca, ko je bila narejena
                  prva študija, in potem jeseni, ko je bila narejena druga študija, opozarja in ne
                  zahteva prekinitve postopka, ampak revizijo sklepa o začetku. Ker smo tako tisti,
                  ki pri tem sodelujemo, predvsem pa predstavniki civilne iniciative, za katero
                  ponavljam, da jo predstavljajo strokovni, kvalitetno izobraženi ljudje, in da
                  vedo, kakšne številke govorijo in kaj zasledujejo s svojimi dejanji, da so
                  številke o izgubljenih hektarjih kmetijskih zemljišč še pred enim tednom
                  označevali prav iz Ministrstva za okolje. V Večeru je bil objavljen članek
                  predstavnice za stike z javnostmi, ki je v kontekstu, da so v Braslovčah
                  naplahtali kmetijskega ministra in pa predsednika Računskega sodišča z številkami,
                  ki ne držijo. Danes sem z velikim veseljem slišal, da je celo minister dr. Roko
                  Žarnić govoril o 77 hektarjih. Ampak ponavljamo, da v teh debatah ne gre konkretno
                  za eno ali drugo številko, ampak gre za način, ki je očitno trenutno v Sloveniji
                  slab. To je to, na kar je bilo tudi opozorjeno, se pravi, dva ministrstva, ki
                  morata skupaj skrbeti za ohranjanje slovenske zemlje, očitno ne delujeta
                  usklajeno. Razlogi bodo verjetno poiskani s strani ministrov samih. Ampak vendar,
                  zelo lep stavek z žalostno vsebino, da uradniki uradujejo, kmetijska zemlja pa
                  izginja pod asfaltom in betonom, je poučen primer, kako je ravno v tej občini
                  Braslovče prišlo do izgube velike površine kmetijskih zemljišč. Mnenje Ministrstva
                  za kmetijstvo je na željo občine Braslovče, da spremeni namembnost kmetijskih
                  zemljišč v stavbna, odgovorilo negativno in zahtevala, da ostanejo v kmetijski
                  rabi. Predlog prostorskega načrta oziroma takrat reda, 2007, pa je bil na
                  Ministrstvu za okolje potrjen s pripombo, da se je treba glede zemljišč uskladiti
                  z Ministrstvom za kmetijstvo. Ker se to pač ni naredilo, akt je bil objavljen v
                  Uradnem listu in pravno formalno velja. Na opozorilo Ministrstva za okolje v letu
                  2009, da se na tem področju kvalitetnih prvovrstnih kmetijskih zemljišč že
                  porajajo novi objekti, se je pričela mučna pot predstavnikov civilne iniciative,
                  ki so na to opozarjali, kako so vsi naredili na vseh ministrstvih vse, kar je
                  treba, pa vendar še danes tudi po zadnjih volitvah novi župan Braslovč ne ve, kako
                  ukrepati, glede na to, da ima dokument prostorskega občinskega načrta, ki velja.
                  Upravna enota izdaja dovoljenja, Ministrstvo za kmetijstvo se pa s tem ne strinja.
                  Tudi v prvem odgovoru je minister za okolje napovedal ustavno presojo. V zadnjem
                  odgovoru tudi najavil, da se bo to zgodilo, pa vendar se ni. Zato smo v Poslanski
                  skupini Zares prepričani, da je ta razprava pomembna in da je vprašanje, koliko je
                  v Sloveniji takšnih primerov. Zelo žalostno in skoraj nerazumljivo je, da teh
                  podatkov, koliko je v zadnjih letih dejansko konkretno bilo pozidanih zemljišč, ni
                  mogoče prejeti na Ministrstvu za kmetijstvo niti na Ministrstvu za okolje, ravno s
                  tega vidika, da je zakonodaja, da so postopki sprejemanja prostorskih načrtov
                  izredno zapleteni, in da prave slike ni. Vemo, da se je tudi rok za izdelavo
                  občinskih prostorskih načrtov že dvakrat podaljšal in da je zelo malo občin,
                  mislim da 15 ali 26, ki imajo na novo sprejete občinske prostorske načrte, vse
                  ostalo pa je podvrženo usklajevanju, pregovarjanju in pa želji enih, da bi bilo
                  čim več novih zemljišč bilo na voljo, in drugih, predvsem Ministrstva za
                  kmetijstvo, da bi čim več teh zemljišč ostalo namenjenih primarni proizvodnji.</p>
               <p>V Poslanski skupini Zares zatorej ne razumemo, da je možno, da v državi prihaja do
                  takšnega nerazumevanja in neposlušanja ali pa nesprejemanja pobud strokovne
                  civilne iniciative, ki z argumenti, nenazadnje tudi z analizami Kmetijskega
                  inštituta Slovenije in drugimi strokovnjaki, recenzenti, dokazuje že praktično tri
                  leta, da sklep ni bil pravilen, da je bilo vrednotenje, ki je bilo opravljeno
                  naknadno, opravljeno verjetno strokovno nekorektno, da je na ta način bila
                  povožena stroka, da je prvo študijo OMEGA consult podpisalo 12 strokovnjakov, od
                  tega trije doktorji, ostalo diplomirani, izobraženi ljudje, strokovnjaki, in da je
                  potem študijo, ki je povozila to osnovno študijo, opravilo podjetje, kjer sta bila
                  dva diplomirana inženirja, z zelo tesnim rezultatom 114 : 112 ob tem, da so bili
                  izbrani ponderji, kriteriji, zelo nestrokovno izbrani in da to izhaja iz vseh
                  gradiv, ki so bila posredovana tudi Ministrstvu za okolje, Ministrstvu za
                  kmetijstvo, Ministrstvu za promet, predsedniku Vlade in da se praktično pod tremi
                  ministri za okolje ni spremenilo nič, dva predsednika Vlade in seveda tudi dva
                  oziroma trije ministri za prehrano. Zato smatramo, da je ta razprava potrebna.
                  Potem v nadaljevanju še konkretno o samem primeru, sicer pa je skrb za zemljišče
                  in pa za razvoj pomembna komponenta, vendar ne na razsipniški,
                  nestrokovnopotrošniški način porabe naše slovenske kmetijske zemlje, zato da se
                  lahko tudi uveljavljajo interesi, ki nimajo nič skupnega z razvojem, ampak gre
                  lahko tudi za čisto oseben primat nekoga, mesta nad mestom, pokrajine nad
                  pokrajino ali pa enega področja nad drugim. Hvala lepa. </p>
            </sp>
            <sp xml:id="SDZ5-Redna-25-2011-03-03.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Franc
                  Bogovič.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp144">

               <speaker>FRANC BOGOVIČ:</speaker>

               <p>Lep dober večer, spoštovani podpredsednik, spoštovana ministra s sodelavci,
                  spoštovane kolegice in kolegi!</p>
               <p>Zanimiva tema je tema, s katero se soočamo pri tej točki. V bistvu lahko rečemo,
                  da se na nek način tukaj srečujejo različna področja. Prvo, o katerem je veliko
                  govora, je zagotovo varovanje kmetijskih zemljišč. Drugo zelo pomembno je, kako
                  umestiti v prostor, ki je občutljiv, z vidika kmetijskih zemljišč zahteven
                  infrastrukturen objekt, kot je trtja razvojna os, v ozadju vsega tega pa je mogoče
                  čutiti tudi potrebo po nekem smotrnem iskanju optimalnih tras, ki so trase, kot
                  jim rečemo, ne zgolj trase neke ceste, ampak gre za razvojne osi. Ta tretja
                  razvojna os, ki od seveda proti jugu prečka Slovenijo, ima zametek na drugi strani
                  meje v Celovcu, pa preko Koroške, Savinjske, celjskega, zasavsko-posavskega
                  območja, dolenjskega, preko Bele krajine vse do Reke, kjer se ta koridor
                  pravzaprav konča.</p>
               <p>Glede kmetijskih zemljišč. Resnično sem tudi sam kot agronom vesel, da se je v
                  zadnjem času tako, kakor se je v Sloveniji veliko naredilo na tem, da se Slovenke
                  in Slovenci vedno bolj zavedajo, zavedamo potrebe po proizvodnji hrane in
                  samooskrbi, da se naši potrošniki zavedajo kvalitete naše slovenske hrane, da je
                  prav tako večja stopnja zavedanja, da enostavno te hrane ne bomo mogli pridelati,
                  če nam bo zmanjkalo kmetijskih zemljišč. V preteklosti, v zadnjih 20 letih,
                  zaznamovanih s hitrim razvojem Republike Slovenije, z izgradnjo marsikatere
                  prepotrebne infrastrukture, tako prometne, gospodarske in tudi siceršnje, je
                  resnici na ljubo v Sloveniji prišlo do upadanja kvalitetnih, največkrat
                  najkvalitetnejših kmetijskih zemljišč. Tudi sam, kakor je bilo že danes tukaj
                  rečeno s strani poslanskih kolegov, pozdravljam, da se v Državnem zboru na
                  naslednji seji že pojavlja zakon o kmetijskih zemljiščih, kjer bomo na eni strani
                  dorekli ostrejšo politiko do rabe teh zemljišč, dorekli, kaj je tudi na področju
                  kmetijskih zemljišč svetega, se pravi, česa se ne smemo dotakniti, in kaj je
                  tisto, česar se pogojno lahko dotikamo, kar lahko spreminjamo in je potrebno, da
                  se uporabi kmetijsko zemljišče, plačati določeno nadomestilo, ki ne bo nadomestilo
                  za delovanje lokalnih skupnosti, ampak mora biti to nadomestilo, s katerim se bodo
                  upravljali ukrepi na področju aktivne kmetijske politike z vidika odpravljanja
                  zaraščenih področij, ki so v preteklosti v veliki meri krive za to, da je v
                  Sloveniji manj kmetijskih zemljišč, na drugi strani pa tudi za aktivno kmetijsko
                  politiko na področju agromelioracij, se pravi ukrepov kmetijske politike, kot so
                  komasacije, namakanje, krčenje zarasti, agromelioracija in podobno. Sam podpiram
                  ta princip. Podpiram tudi princip, da se z rastjo kvalitete kmetijske zemlje dviga
                  tudi ta sprememba namembnosti. Moram reči, da je na nek način zelo zanimivo ali
                  pomenljivo, da se po skoraj 10 letih vračamo na rešitev, ki je v Sloveniji že
                  veljala in jo je takratni minister za okolje in prostor, pa mislim, da takrat tudi
                  Energetika še zraven, gospod Kopač ukinil v času, ko so se v Sloveniji na veliko
                  gradile avtoceste in ko so nekatera območja že prav dobila, takrat je bil to
                  občinski vir, te spremembe namembnosti, v nekaterih pa so se celo zgodile krivice,
                  da se je kasneje zgradila avtocesta, pa še nadomestila tiste lokalne skupnosti
                  niso prejele. V tem primeru gre zdaj za spremembo namembnosti, ki je bila
                  namenjena izključno kmetijskim operacijam, in mislim, da je ta intenca zakona
                  pravilna, kakor tudi za aktivnejšo politiko Sklada kmetijskih zemljišč, ki mora
                  tudi na področju ravnanja s kmetijskimi zemljišči in pa tudi s prometom igrati
                  večjo vlogo. Poleg tega je del sredstev v tem zakonu namenjen tudi prometu s
                  kmetijskimi zemljišči.</p>
               <p>Druga pomembna zadeva – gre za to razvojno os, ki sega v območje Slovenije.
                  Zagotovo je potrebno, da se infrastruktura tudi ta prometna in pa tudi siceršnja
                  gospodarska ob takšnih koridorjih izgradi, kajti sam sem trdno prepričan, da je
                  največji prispevek za razvoj, če hočete posavskega okolja, iz katerega prihajam,
                  predvsem za občine Krško in Brežice, bila izgradnja avtoceste. Mislim, da velja
                  podobno tudi za področje Prekmurja. Noben zakon ne bo Prekmurcem toliko pomagal,
                  kot je pomagala izgradnja avtoceste in pa zmanjšanje te bližine, predvsem pa večja
                  atraktivnost okolja za bivanje v njem in pa konec koncev tudi ustvarjanje pogojev
                  za delo. V tem delu mislim, da v Sloveniji delamo kar nekaj napak, da prepočasi
                  umeščamo to os, da smo se, kolikor veste, pri spremembi operativnih programov že
                  celo odrekli 60 milijonov evrov iz področja kohezije, ki je bilo namenjeno ravno
                  tretji razvojni osi, zato ker se je na Vladi ugotovilo, to je slabo leto nazaj ali
                  pa pol leta, da so očitno papirji v takšnem zaostanku, da še ni moč umestiti te
                  razvojne osi. V tem delu mislim, da smo priča primeru, kjer bi bilo po mojem treba
                  s pomočjo teh študij, ki so bile izdelane, mislim pa, da vsi, ki smo v tej
                  dvorani, smo imeli priliko videti že marsikatero študijo in če si malce bolj v
                  neki stvari, če se daš podučiti še od koga, ki ima določena znanja, žal prideš
                  velikokrat do spoznanja, da je velikokrat za avtorjem kakšne študije tudi kakšen
                  interes. Ne poznam konkretnih, sploh ne govorim o teh primerih, vendar pa mislim,
                  da je treba z eno določeno mero kritičnosti pogledati tudi na vse te študije in na
                  koncu resnično ugotoviti, kaj je tista optimalna varianta. V primeru tretje
                  razvojne osi, mislim, da gre resnično za to povezavo in da so tudi neki takšni
                  večji odkloni, kot je tu odklon od mesta Celja. Pa če se oddaljim od tega primera,
                  za katerega rečem, da ga toliko ne poznam, bom povedal na primeru sebi bližjega
                  okolja, v Zasavju, Posavju, kajti od Celja gre naprej cesta, ta tretja os, proti
                  Laškemu, proti Zidanemu mostu in naprej proti Novem mestu. Tudi v tem primeru je
                  neka zadnja varianta, ki je zopet spremenjena od prejšnjih, dokaj čudna, kajti gre
                  na povsem novo traso. V velikem delu gre na traso s številnimi tuneli in sam imam
                  občutek, kot da nekdo je na ta srednji del, se pravi od Celja do Novega mesta
                  želel tudi s predlogom trase, ki je praktično neumestljiva, ki je draga, s katero
                  se konec koncev ne strinjajo okolja kot je Sevnica, ki je povsem odmaknjena od
                  tega okolja, da se želi celo ta srednji del v nekem trenutku tudi spustiti, da se
                  bo potem v tem okolju kasneje umeščalo. Sam sem že večkrat o tem govoril in tudi
                  sevniški kolega župan gospod Ocvirk je dal na področju tretje razvojne osi, mislim
                  da, pametno idejo, da moramo mi določiti predvsem osrednji koridor in od tam
                  naprej mogoče tudi po segmentih kakšne zadeve umeščati. Prepričan sem, da sta
                  Koroška in Bela krajina tu najbolj izpostavljeni in da sta upravičeni, čim prej,
                  do neke pametne, dobre povezave, najprej cestne in temu sledi tudi vsa ostala. In
                  kot sem že dejal, to bo največji prispevek.</p>
               <p>Sam ocenjujem, da se v tem primeru zelo dobro vidi manko pokrajin v Sloveniji ali
                  kakršnekoli ureditve, ki bi umeščanje tako velikega posega v prostor spravila na
                  neko vmesno raven med zdaj velikokrat zelo razdrobljenimi občinami, parcialnimi
                  interesi posameznih občin in na drugi strani Ministrstvom za okolje in prostor.
                  Sam bi, kot sem že dejal, razdelil to traso na tri odseke, enega od avtoceste
                  Ljubljana–Maribor, se pravi severno, drugega med obema avtocestama, se pravi med
                  Savinjsko in Dolenjsko in tretji krak od Novega mesta skozi Belo krajino do meje.
                  Kdor bi uspel v tem regionalnem okolju najprej umestiti traso, tisti bi bil za
                  moje pojme tudi upravičen najprej do teh sredstev. Tu pa se velikokrat pojavlja ta
                  problem, da se pojavijo različni interesi, da se v regijah očitno ne zna
                  dogovoriti za optimalne variante, in da se velikokrat še s kakšnimi špekulantskimi
                  interesi v ozadju tudi začini težavnost teh umeščanj.</p>
               <p>Sam mislim, da je prav, da je ta debata v Državnem zboru, da se o tem spregovori,
                  predvsem pa vidim, da je to eno zelo operativno delo, delo v katerega je
                  vključenih več ministrstev. Tu imamo danes dva ministra, se pravi ministra za
                  kmetijstvo, gozdarstvo in prehrano in ministra za okolje in prostor. Zagotovo je
                  tu ključni minister za promet in tudi Ministrstvo za gospodarstvo, kajti tudi ono
                  je poklicano, da v tem primeru pove, če se umeščajo tako zahtevni infrastrukturni
                  objekti, kje se tudi z gospodarskega vidika dobijo največji efekti. Po drugi
                  strani pa sem trdno prepričan, da smo se iz umeščanja dosedanjih tras že toliko
                  naučili, da če bo treba kakšen evro ali tudi milijon, kar bo zagotovo v tako
                  velikem odseku, več dati za to, da se bomo najboljšim kmetijskim zemljiščem
                  izognili, da je to vredno narediti in na ta način ohraniti to, česar ne moremo več
                  nazaj spreminjati, se pravi najboljša kmetijska zemljišča. In skozi ta občutljivi
                  prostor Savinjske doline, kjer so bogata hmeljna polja in tudi sicer zemljišča, ki
                  jih je vedno manj – eno avtocesto smo v ta prostor že umestili, zdaj se umešča
                  drug koridor –, da je tu treba biti resnično zelo pozoren. Mislim, da je prava
                  pot, ki sta jo ubrala ministra, da se usedejo vsi skupaj in da na osnovi jasnih
                  analiz in efektov, ki jih na koncu strokovni ljudje pripravijo, tudi odločijo za
                  optimalno variantno. Kot sem že dejal, vredno je dati tudi kakšen evro več za to,
                  da se kmetijska zemljišča zaščitijo, nov zajem denarja za te ukrepe na področju
                  boljše rabe kmetijskih zemljišč, boljšega izkoriščanja, izboljšanja pogojev
                  obdelave in tudi večjih pridelkov pa sam vidim, kot sem že dejal, v sprejeti in
                  nazaj uveljavljeni spremembi namembnosti kmetijskih zemljišč, ki bo prišla v
                  proceduro v okviru zakona o kmetijskih zemljiščih.</p>
               <p>Pri tej točki običajno ne sklepamo, kajti gre za razpravo o poslanskem vprašanju,
                  zato z moje strani še enkrat apel vsem odgovornim na ministrskih nivojih in tudi v
                  regionalnem okolju, da sedete skupaj in s tenkočutnostjo in pozornostjo do rabe
                  kmetijskih zemljišč čim prej umestite optimalno traso. Na takšen način boste za
                  svoje okolje največ naredili. Hvala.</p>
            </sp>
            <sp xml:id="SDZ5-Redna-25-2011-03-03.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-25-2011-03-03.sp146">

               <speaker>FRANC JURŠA:</speaker>

               <p>Hvala za besedo, gospod podpredsednik. Obema ministroma lep pozdrav, kakor tudi
                  sodelavcem. Kolegice in kolegi!</p>
               <p>Pozidava kmetijskih zemljišč oziroma sprememba njihove namembnosti je eden
                  največjih problemov slovenskega kmetijstva, predvsem zaradi množičnosti pojava.
                  Zato v naši poslanski skupini pozdravljamo razpravo na to temo, saj je po naši
                  oceni bistvena za prihodnost slovenskega kmetijstva. Upamo le, da ne bo ostalo
                  samo pri razpravi in praznih besedah, temveč da si bomo vsi skupaj resnično
                  prizadevali, da se omeji pozidava predvsem na najboljših kmetijskih zemljiščih, ki
                  pri nas dnevno izginjajo. Po oceni naše poslanske skupine gre predlog novele
                  Zakona o kmetijskih zemljiščih v pravi smeri, saj je njegov namen zaščititi
                  najboljšo obdelovalno zemljo, povečati predelavo in proizvodnjo domače hrane in
                  ohraniti podeželje pri življenju. Žal pa se dogaja, da v praksi naletimo na
                  različne poglede dveh ministrov, ki bi morala skrbeti za zaščito najboljših
                  kmetijskih zemljišč. Ministrstvo za kmetijstvo tako opaža, da se najboljše
                  kmetijske površine hitro zmanjšujejo, govorimo o površinah, ki so zaskrbljujoče,
                  ter obenem opozarjajo, da smo med letom 2002 in 2007 izgubile oziroma pozidali
                  sedem hektarjev kmetijskih zemljišč na en dan. Na drugi strani pa na Ministrstvu
                  za okolje in prostor ugotavljajo, da je gradnja na kmetijskih zemljiščih dovolj
                  omejena, da je skoraj ni oziroma ni dovoljena, kadar je na voljo še dovolj drugih
                  slabše izrabljenih površin ali degradiranih območij, kamor se usmerja nova
                  poselitev. Obenem pa na Ministrstvu za okolje in prostor vseeno priznavajo, da se
                  velik del kmetijskih zemljišč spremeni za potrebe gradnje infrastrukturnih
                  koridorjev, predvsem avtocestnih povezav, kot je načrtovano tudi v primeru
                  izgradnje priključka avtoceste A1 od Šentruperta do Velenja, ki je tudi povod za
                  današnjo razpravo. Res je, da se avtoceste gradijo na zemljiščih, ampak če gledamo
                  konkretni primer v Pomurju, skorajda ni možno drugje izpeljati kot pa po
                  najboljših kmetijskih zemljiščih. Nekje v slovenskem prostoru pa se seveda to da
                  še kako drugače uredit. Na MOP pravijo, da se razmeroma majhen delež kmetijskih
                  zemljišč nameni za klasično gradnjo, torej širjenje naselij, saj ima pred gradnjo
                  prednost prenova. Obenem opozarjajo, da je razširjena gradnja tista, ki je v
                  preteklosti močno načela odprti kmetijski prostor, posebno v neposrednih zaledjih
                  večjih urbanih središč. Seveda pa na kmetijskem ministrstvu z obstoječim stanjem
                  niso tako zadovoljni kot na okoljskem. Po sprejetem zakonu o prostorskem
                  načrtovanju so nekatere občine že pristopile k pripravi novih prostorskih
                  dokumentov. Iz podatkov je moč ugotoviti, da je 117 občin predlagalo spremembo
                  namenske rabe na približno 13 tisoč 700 hektarjih vseh kmetijskih površin. Od tega
                  je za spremembo predlaganih približno 8 tisoč 115 hektarjev najboljših zemljišč,
                  torej več kot polovica. Prav zato je po oceni naše poslanske skupine treba
                  prisluhniti namenu kmetijskega ministrstva, ki želi z novelo Zakona o kmetijskih
                  zemljiščih zaščititi predvsem potencial kmetijskih zemljišč in povečati prehransko
                  varnost ter omogočiti trajnostni razvoj našega podeželja. Spremembe obstoječega
                  zakona naj bi pripomogle k usmerjanju gradnje na območja nekmetijskih zemljišč,
                  obstoječih stavbnih zemljišč, predvsem na degradirana območja. Prav tako pa želi
                  Ministrstvo za kmetijstvo z novelo zakona spodbuditi lastnike sedaj neobdelanih
                  kmetijskih zemljišč k večji dejavnosti.</p>
               <p>V poslanski skupini želimo opozoriti, da je treba širitve na kmetijska zemljišča,
                  predvsem najboljša zemljišča, načrtovati v skladu z realnimi razvojnimi potrebami,
                  če se takim širitvam res ne da izogniti. Mi ocenjujemo, da je za zaščito
                  najboljših kmetijskih zemljišč oziroma kmetijskih zemljišč na sploh, nujno
                  potrebno, da začneta okoljsko in kmetijstvo ministrstvo končno medsebojno
                  sodelovati in skupaj prevzemati odgovornost za zaščito naših kmetijskih zemljišč,
                  kajti v nasprotnem primeru bomo izgubili našo zlata vredno krajino in si
                  onemogočili razvoj slovenskega kmetijstva, vse možnosti za samooskrbo in
                  zagotavljanje zdrave varne hrane, o kateri v slovenskem prostoru v zadnjem času,
                  na čelu z ministrom, še kako radi govorimo. Hvala.</p>
            </sp>
            <sp xml:id="SDZ5-Redna-25-2011-03-03.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo stališče predstavil
                  gospod Miran Györek.</p>
            </sp>
            <sp xml:id="SDZ5-Redna-25-2011-03-03.sp148">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Kolegice in kolegi, spoštovana
                  ministra!</p>
               <p>Glede predmetne obravnave zadeve naj uvodoma opomnim, da je prav škoda, da bi za
                  tako pomembno, kompleksno, za slovenski prostor univerzalno in problematično
                  vprašanje, to je pozidava kmetijskih zemljišč, ali bolje rečeno vprašanje uporabe
                  namenskosti racionalnega izkoriščanja in dejanske koristnosti takšnih ali
                  drugačnih vrst kmetijskih zemljišč, obravnavali in sprejemali kakršnakoli načela
                  ali konkretna stališča na enem samem odprtem problematičnem primeru, to je
                  načrtovanem priključku ceste Šentrupert–Velenje na avtocesto 1. Kajti, kot rečeno,
                  je pozidava zemljišč, pa ne samo za cestne ali železniške trase, vsesplošno odprt
                  slovenski problem. Trasa tukaj ali trasa tam, v vsakem primeru bo treba vzeti v
                  zakup izgubo določenih površin kmetijskih ali gozdnih zemljišč. Torej kaj storiti?
                  Odgovor je samo en. Poiskati najracionalnejšo, za vse prizadete najbolj
                  sprejemljivo varianto oziroma rešitev. Za to je pa potrebno izdelati ustrezno
                  analizo, študijo in na osnovi rezultatov le te sprejeti odločitev s strani za to
                  pristojnih in kvalificiranih organov, vsekakor v prvi vrsti kmetijskega,
                  okoljskega in prometnega ministrstva. In žal prav tukaj nastopijo največje težave.
                  Ministri v tej zasebni in v takšni, z vsemi možnimi osebnimi in političnimi
                  interesi obremenjeni klimi, tega vprašanja enostavno niso zmožni niti sposobni
                  racionalno rešiti. Vprašanje kmetijskih zemljišč in gozdov postaja namreč skorajda
                  nerešljiv problem, ki ga ustvarjajo predvsem ekonomsko-kapitalski interesi,
                  katerim naši ministri zelo voljno in zase koristno podlegajo, marsikje popolnoma
                  nesprejemljivi, ne malokrat nacionalno škodljivi politični interesi, kar pa
                  izgleda po pomembnosti čisto na koncu, je pa pomanjkanje posvečanja pozornosti
                  temu, da je ta problem neposredno povezan z varstvom okolja, smotrnim urejanjem
                  prostora in posledično z vsestransko dobrobitnostjo za boljše življenje Slovenki
                  in Slovencev. Kot sem rekel, univerzalni slovenski problem. Pri kolegu Posedelu je
                  problem predmetna zadeva. Kolega Majhenič ne more spati zaradi Miklavške šume, v
                  Slovenski nacionalni stranki v celoti ne moremo razumeti dejstva, da neodvisna,
                  suverena Slovenija, članica EU in Nata, njena vlada pa dovoljuje okupacijo in tudi
                  pozidavo do osamosvojitve svobodnih v Sloveniji lastnih kmetijskih zemljišč in
                  gozdov s strani hrvaške države. Kot kaže, to pri tej vladi ne predstavlja prav
                  velikega problema. Nastane pa kar hitro velik problem, če bo šla trasa kakšne
                  ceste sto metrov levo ali desno, predvsem pa kdo bo zaslužil mastne denarce, kdo
                  je v naprej nakupil kmetijska zemljišča za drobiž, kdo je zadostno politično
                  zlobiral, dovolj podkupil kakšnega župana, ministra ali pristojne uradnike, potem
                  pa še problem delitve dobička seveda. Primerov je v Sloveniji kolikor hočete, da
                  sploh ne govorim o Murski Soboti, ki služi skorajda kot vzorec in učbenik v te
                  namene. In če mi dovoli kolega Lojze, bi s preskokom v moje Pomurje problem
                  prikazal širše slovensko. Tudi v moji regiji, ki je tipično kmetijskozemljiščna
                  regija, je zato logično takšnih, prej naštetih interesov in koriti največ. To, da
                  oba za to področje najbolj odgovorna ministra, torej kmetijski in okoljski, zadeve
                  ne obvladata, je jasno že vsakemu Pomurcu. No, če sem odkrit, kmetijski jo še kako
                  dobro obvlada, vendar kot vse kaže ne za nacionalne interese, temveč prej za
                  kapitalske interese svojih prijateljev monopolistov, nenazadnje njegovih
                  delodajalcev. Vse skupaj pa prezentira in zamegljuje s floskulami o smotrni
                  trajnostni zaščiti kmetijskih zemljišč, o urejanju sistema prehranske verige, o
                  njegovi viziji zagotavljanja prehranske samooskrbe, o pravi politiki cen, o svetli
                  bodočnosti pomurskih kmetovalcev in tako naprej in tako naprej. Tipičen primer je
                  izkoriščanje tistih nekaj sto hektarjev zemlje za bioplinarne. Torej za namene
                  izkoriščanja obnovljivih virov energije, torej tudi za tovrstno energetsko
                  neodvisnost in nenazadnje tudi za izpolnjevanje slovenskih zavez do evropskih
                  direktiv na tem področju. In kar je za nas Pomurce najpomembnejše – vsaj na teh
                  projektih smo videli in upali na izboljšanje vsaj do neke mere katastrofalne
                  gospodarske, finančne, socialne situacije v Pomurju. Potem pa pride minister Dejan
                  Židan, kot bi temu žargonsko rekli pri ajncu, kralj na asa. Zdaj bo počasi leto
                  dni njegovega ministrovanja in bi ga kar povprašal in pokomentiral nekaj dejstev.
                  Zakaj je v lanskem letu ugasnilo tisoč 300 govedorejskih kmetij? Zakaj je ugasnilo
                  v letu 2010 4 tisoč prašičerejskih kmetij? Zakaj je bilo lansko leto 8 tisoč 500
                  hektarjev manj posejanih žit? Zakaj je 21 tisoč 600 hektarjev kmetijskih površin v
                  zaraščanju? Zakaj tisoče hektarjev slovenskih zemljišč okupira hrvaška država in
                  tako naprej? Je morda vzrok in odgovor tistih nekaj bioplinaren v Pomurju? Vsi v
                  Pomurju vemo, da je gospod Židan odvetnik predelovalne industrije in Polaniča
                  Panvita, ki pokriva oba sektorja in vertikalno izkorišča kmete, ki raje končajo
                  kmetovanje in zapirajo kmetije. Žalostno dejstvo. Govori se, da se hrana draži
                  zaradi bioplina in da se kuri koruza. Vemo pa, da je bilo koruze posejane manj kot
                  prej, torej ta logika ne vzdrži. Kako lahko 1 % površin vpliva na dvig cen za 20 %
                  končnega izdelka? V povprečju so kmetje v Pomurju Panviti pšenico prodali po 120
                  evrov, kruh pa se prodaja, kot da bi bila pšenica stala 600 evrov. Minister je
                  izrazil v medijih, da so dali le signal, da se naj področje bioplin uredi. Kakšen
                  signal je to, da izsilite na Ministrstvu za gospodarstvo škodljivo uredbo 94/2010,
                  s tem spravite v neroden položaj investitorje, ki so 10 mesecev gradili, daste
                  signal Evropski uniji, da smo nepravna država, na pleča investitorjev in
                  davkoplačevalcev povzročite možnost, da bo država plačala škodo kazni. Kakšen
                  signal je le to? S tem ste zadovoljili le Panviti in Perutnino Ptuj, kmete pa dali
                  na kolena in tudi vse prihodnje investitorje. Govorite, da se vpliva na prehrano.
                  Kaj ljudje jemo? Silažo, ki je za krave? To se namreč uporablja kot biomasa za
                  bioplin. Govorite, kako boste z omejitvijo bioplinarn uredili samooskrbo in da
                  kmet ne bo prideloval za bioplin. Izsiljujete, da bo moral še naprej biti hlapec
                  Panvite in Perutnine. Kako boste, ker imamo v EU odprto trgovino namreč,
                  preprečili, da bi kmetje silažo pridelovalo za sosednjo Avstrijo, kamor že zdaj
                  prodajajo številni kmetje, in v Italijo? Boste torej ustavili odprto trgovino v
                  Evropski uniji in kmetom preprečili kam naj prodaja svoje pridelke? Tega ne boste
                  mogli narediti nikoli, prav nikoli. Še posebej ne, ker ste minister za določen
                  čas. Torej bo kmet raje kot domačim bioplinarjem, prodajal v Avstrijo. Mi bomo
                  nehali graditi bioplinarne zaradi vas, gospod Židan, in tako bomo ostali še brez
                  energije, ki jo cel svet strateško prideluje na vse možne načine, saj sledijo
                  gromozanske podražitve energije. Torej naj bi bilo smiselno že zdaj, sedaj vemo,
                  da kmet lahko proda svoj izdelek komurkoli izven Slovenije, da potemtakem raje
                  poskrbimo, da proda v Sloveniji in še posledično pridelamo zeleno energijo iz
                  biomase, kot pa da proda v tujino in smo brez energije. Ker pa svoj ugled gradite
                  na nevednosti in zavajanju kmetov, vas pa javno vprašam: "Kako boste povečali
                  samooskrbo z vašim javnim zavajanjem in kako boste omogočili, da bo kmet lahko
                  preživel s takšno oceno, da bo lahko na primer svoj krompir prodajal v Lidlu ali v
                  Hoferju?" Nikoli ne bo mogel. Saj bodo takšne verige kupovale vedno ceneje, kot
                  lahko naš domači kmet pridela. Sramota je, da se cela Evropska unija obrača k
                  bioplinu, kot najbolj strateškemu viru zelene energije, saj povečuje samooskrbo.
                  Ste dobro slišali, samooskrbo s hrano povečuje. Povečuje energijo in oživlja
                  kmetijstvo. Plinarji imajo polne hleve govedi, da ne naštevam še naprej. Namen,
                  gospod minister Židan, je jasen kot beli dan, tistim, ki poznamo zadeve.</p>
               <p>Treba je ustanoviti preiskovalno komisijo, prej ali slej, kjer se bo to vse
                  ugotovilo in razkrila dejanska ozadja takšnega početja. In da še rečemo kakšno
                  tudi o tem, v tem špilu sodelujoči, sicer bolje rečeno pasivno delujoči osebi, to
                  je okoljskemu ministru. To, kar se dogaja v moji regiji, konkretno v okolici
                  Murske Sobote, v zvezi s pozidavo kmetijskih zemljišč, je že prava katastrofa, da
                  ne rečem korupcija in klientelizem. Da ne govorim o lokalni odgovornosti lokalne
                  skupnosti. Da ne govorim o tem, bom raje izpostavil odgovornost državnih
                  inšpekcijskih in nadzornih oseb, pooblaščenih za vodenje postopka na področju
                  inšpekcije za okolje in naravo, ter inšpekcije za prostor. Primer. Dolgoletni
                  problem v Murski Soboti, okolici – ilegalno pozidana kmetijska zemljišča,
                  neurejeni prostorski plani, ilegalne, črne pozidave kmetijskih zemljišč v tej
                  okolici s strani, storilec je znan, bogat podjetnik, ki si lahko to privošči.
                  Žrtev – okoliško prebivalstvo, okoliški kmetje, ki trpijo takšno početje.
                  Peticije, pritožbe, medijsko razgaljanje takšnih nezakonitih dejanj – gospod
                  minister, okoljski, tukaj vam bom dal dokaze – ne pomagajo. Korupcija v lokalnih
                  okvirih, ne samo pri nas v Murski Soboti, kdo ima denar – ni čakalnih vrst pri
                  zdravnikih, ni izgubljenih sodb na sodiščih, gradi se brez dovoljenj, ni rušenja
                  objektov, ni inšpekcijskih sankcij, skratka vse gre kot podmazano. Posledice:
                  smrad, hrup, nemir, v tem konkretnem primeru brnenje pristajajočega ali pa
                  vzletajočega helikopterja ob vsakem času in na nenamensko uporabljenem kmetijskem
                  zemljišču. Vse se, kdo je žrtev – okoliško prebivalstvo. Ko povprašamo na vaših
                  inšpekcijah, na območnih inšpekcijah ni nikogar, nakupujejo v delovnem času po
                  trgovinah, posedajo za šanki. In ko povprašaš kakšnega od teh, ki so že tisti tam,
                  neki smrkavci, pravijo: "Kaj mi pa more ta minister? Saj sploh ne ve, zakaj je."
                  Še nekaj drugega, celo "butast minister". Oprostite, gospod minister, to niso moje
                  besede, ampak toliko, da boste vedeli, mnenje uradnikov na terenu je grozljivo. Če
                  sami ne boste poskrbeli za to, mi poslanci to gledamo zraven, poslušamo, se gibamo
                  med narodom, poslušamo pritožbe, kot da smo mi organ za peticije, kot da smo mi
                  tisti, ki to lahko rešimo. Kaj jaz lahko drugega naredim, kot tukaj vam povem, da
                  nekaj naredite? To je nevzdržno stanje, kar se tukaj dogaja. Ljudje so razočarani
                  nad nami, nad vami, nad vsemi. To postaja že prava apatija. Tistih nekaj
                  monopolistov, bogatašev pa se smeje, nalaga denar v tujini, se vozi s
                  helikopterji, jahtami, prebivalstvo pa trpi. Vaša dolžnost je, da poskrbite za to
                  in to uredite. V dokaz, gospod okoljski minister, kartografski posnetki, izpisi
                  dve leti nazaj po časopisih, dobro, vi niste bili še takrat minister, niste s tem
                  seznanjeni, ampak zdaj vas bom pa tukaj seznanil s konkretnimi primeri črnih
                  gradenj, kršitev okoljskih zakonov, zlorabe najboljših kmetijskih zemljišč v
                  okolici Murske Sobote. Prosim vas, ukrepajte, da ne bom jaz tega poslušal cele
                  dneve!</p>
            </sp>
            <sp xml:id="SDZ5-Redna-25-2011-03-03.sp149">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Borut Sajovic, ki bo predstavil stališče Poslanske skupine
                  Liberalne demokracije Slovenije.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp150">

               <speaker>MAG. BORUT SAJOVIC:</speaker>

               <p>Prijazna hvala lepa za besedo, gospod podpredsednik. Prijazen pozdrav obema
                  ministroma!</p>
               <p>Jaz moram reči, da je najbrž tudi minister zabavno biti kdaj pri predstavitvi
                  stališče. Človek bi lahko rekel, da roka, ki dela in pozitivno razmišlja, zagotovo
                  naredi za dobro te države več dobrega kot pa usta, ki stalno kritizirajo in
                  pljuvajo. Res zanimive predstavitve stališč, kaj vse je na področju kmetijskih
                  zemljišč v tej državi narobe. Jaz se tudi strinjam, prijatelji, prijatelji,
                  prijatelji so tista zgodba, ki Sloveniji delajo veliko škode, pa mogoče tudi taki,
                  ki bi na najboljših kmetijskih zemljiščih v Pomurju namesto koruze gradili
                  letalske muzeje pa še kaj. To so prave težave, ampak jaz bom šel na temo in na
                  tisto, kar nas pelje naprej.</p>
               <p>Zanimiva dilema. Jaz mislim, da je poslanski kolega gospod Posedel postavil pravo
                  vprašanje, okoli katerega se krešejo mnenja, Zagotovo se bo iz tega izcimilo kaj
                  dobrega, če ne drugega pa zagotovo večja podpora zakonu o kmetijskih zemljiščih,
                  ki je praktično že v parlamentu. Zagotovo se v zgodovini človeštva vzpostavlja ta
                  konflikt med na eni strani razvojem, na drugi strani pa tem, da vse milijarde, kar
                  nas je na tem svetu, živimo od ene same preprosto stvari, ki se ji reče hrana. Za
                  njo je treba imeti, če hočemo, da je zdrava, kmetijska zemljišča. Jaz moram reči,
                  da razmišljamo v Poslanski skupini LDS, da nam sam hiter razvoj ne bo veliko
                  pomagal, če ga bomo dočakali s praznimi želodci. To je tista ključna dilema.
                  Podatke o kmetijski statistiki in kmetijskih zemljišč v tej državi čivkajo že
                  vrabci, ampak od prejšnjega ministra gospoda Pogačnika do zdajšnjega gospoda
                  Židana, zagotovo v tej zgodbi na področju opozoril konkretnih ravnanj in pa tudi
                  zakonskih sprememb nikdar in nikoli še ni bilo toliko narejenega. Velik del
                  Slovenije je onemel ob podatkih, da imamo malo še več kot 800 kvadratnih metrov
                  zemljišč, na katerih lahko pridelujemo hrano, da smo jih veliko zapravili, na eni
                  strani, res je, s pretirano pozidavo, na drugi strani pa zagotovo tudi z
                  zaraščanjem. Zaraščanje me šđe ne skrbi toliko, kajti tam je zgodba povratna, je
                  pa zagotovo draga. Tista se da vzpostaviti nazaj, tista, ki smo jih pa pozidali,
                  tam je pa proces nepovraten. Kmetijska zemlja, ki je nastajala nekaj 100 do tisoč
                  let, je za vedno izgubljena. In mogoče še kakšno izvirno. Treba bi bilo pri tej
                  zakonodaji dati tudi poudarek, kam izgine tista najboljša kmetijska zemlja, ki se
                  odstrani iz zemljišč. Tudi to zadevo bi bilo treba zakonsko urediti, nobenega
                  smisla ni, da jo razgrabijo vrtičkarji za angleške trate, ki jih potem pridno
                  zalivajo z herbicidi in z gnojili. Ti ljudje takšne najboljše zemlje ne rabijo,
                  dobro travo za golf ali pa za angleški park se da narediti tudi iz relativno slabe
                  zemlje s kakšnim evrom več, tista, ki jo pa potrebujemo in odstranimo na nujnih
                  gradbiščih cest, avtocest in pa še česa, bi bilo pa treba nadzirati, regulirati in
                  pa nad njeno uporabo skrbno bdeti. Kajti 30, 40, mogoče tudi kakšen centimeter več
                  humusa, bi kakšnemu kmetijskemu zemljišču, ki ni v najboljšem stanju pa se
                  uporablja za kmetovanje, seveda prinesel in pa pripomogel veliko. Ta zgodba je
                  bila seveda v začetku videti kot konflikt med dvema ministrstvoma, med dvema
                  ravnanjema administracije. Nikakor in pa nikoli je pa jaz nisem videl kot konflikt
                  med dvema ministroma. Kajti tako gospod Žarnić kot gospod Židan v tej zgodbi
                  razmišljata tako, kot je treba, in zagotovo bodo tudi koraki pravi.</p>
               <p>Je pa zanimivo tako, ko človek v razpravah posluša, isti ljudje, ki seveda
                  govorijo o kmetijskih zemljiščih, o zaščiti, pa na drugi strani vpijejo, da
                  Slovenke in Slovenci gradimo najdražje avtoceste v državi. Oboje je težko imeti,
                  če je seveda cesta slabo umeščena po njivi, najboljši njivi in po najboljšem
                  travniku, potem jo gradimo poceni. Če pa gremo s cestami na obrobje dolin, da so
                  predori, viadukti in pa še kaj, potem imamo pa drage ceste. Jaz mislim, da se na
                  dolgi rok splača graditi nekoliko dražje ceste in varovati kmetijska zemljišča. Je
                  pa res, tu se bomo pa strinjali vsi, tako tisti v opoziciji kot pa mi v opoziciji,
                  da so seveda spremembe prostorskih planov nekaj v tej državi, kar do zdaj ni
                  obvladala še nobena vlada, da postopki potekajo nerazumno dolgo, zakomplicirano,
                  da praktično tisti v lokalnih skupnostih, ki dajemo pobude, da smo, bi rekel, tako
                  rekoč zadnji v vrsti. Moram reči, da, ne glede na to, da velika večina županov v
                  Sloveniji zgodbo razume in pa pri pozidavah ne delamo škode, da smo si, recimo, v
                  tej državi ustanovili inštitucije, razne zavode za varstvo naravnih, kulturnih in
                  pa še kakšnih dediščin, ki so bili zamišljeni in pa ustanovljeni zato, da bi nam
                  bili v svetovanje in pa v pomoč. Zdaj so pa to inštitucija, ki sedijo zraven boga
                  ali pa celo nad bogom. Da nas na eni strani ne moti in ne skrbi, če bo neko
                  kulturno dediščino uničil zob časa, to nas seveda ne skrbi toliko, ampak ne iščemo
                  pa pravih rešitev. Tudi to je eden od vidikov te zgodbe, ki nima politične
                  dimenzije.</p>
               <p>Naletimo pa seveda pri umeščanju zahtevnih objektov – in jaz sem prepričan, da
                  bomo po napakah, ki so se v Braslovčah zgodile in sta zanje soodgovorni dve
                  ministrstvi v delu zgodbe zgodovinsko in pa seveda tudi lokalna skupnost, da bomo
                  zdaj našli najboljšo rešitev. Ta je že na vidiku, cesta se umika ob rob, na
                  pobočje in pa številke pozidane, za vedno izgubljene kmetijske zemlje, so zdaj, ko
                  gre zgodba h koncu, bistveno manjše, kot so bile na začetku. Zopet trčimo na odnos
                  nas kot družbe na sploh, do civilnih iniciativ. Civilne iniciative so potreben,
                  zaželen in pa pomemben korektiv. Treba je poslušati, spoštovati njihovo mnenje,
                  ampak potem pa pika. Gradimo in pa delamo po zakonu. Civilna iniciativa ni nekaj,
                  kar bi bilo nad vsakim in pa nad vsemi zakoni. Odločati mora pa stroka, za katero
                  bi si pa želel, da je čim bolj neodvisna in pa nepristranska in pa tega nam
                  manjka. Zgodbe ne bom še enkrat ponavljal. To ste storili že kolegi pred menoj in
                  jaz mislim, da so bile dragocene, spoštovanja vredne razprave čisto vseh
                  poslanskih skupin. Vsak je dodal nekaj svojega, nek svoj razmislek. Prepričan sem,
                  da se bomo iz te zgodbe nekaj naučili in tisto, kar bo lekcija te zgodbe, vgradili
                  v zakon o kmetijskih zemljiščih, da bo čim bolj realen, in poiskali učinkovite
                  ukrepe, da bo v tej državi prostorsko planiranje še bolj učinkovito, predvsem pa,
                  da bo izvedeno v bistveno krajšem roku po enostavnejših postopkih. Hvala lepa.</p>
            </sp>
            <sp xml:id="SDZ5-Redna-25-2011-03-03.sp151">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi razprava poslank in
                  poslancev. K besedi se je javil gospod Židan, minister za kmetijstvo, gozdarstvo,
                  prehrano.</p>
            </sp>
            <sp xml:id="SDZ5-Redna-25-2011-03-03.sp152">

               <speaker>MAG. DEJAN ŽIDAN:</speaker>

               <p>Gospod podpredsednik, spoštovane poslanke in poslanci, gospod minister,
                  sodelavci!</p>
               <p>Najprej bi se vam rad zahvalil, ker vidim iz večine vaših govorov, da v bistvu
                  podpirate slovensko prehransko politiko, ki tudi temelji na tem, da obdržimo
                  slovensko kmetijsko zemljišče, le-temu je tudi namenjena sprememba zakona o
                  kmetijskih zemljiščih, ki je trenutno že v Državnem zboru. Rad bi tudi povedal, da
                  se strinjam z enim od poslancev, ki je rekel, da je čas za streznitev. Dejansko je
                  čas za streznitev. Od leta 1991 do konca leta 2009 smo izgubili 16,5 % slovenskih
                  kmetijskih zemljišč, ob tem, da smo jih imeli že pred tem premalo. Tako da imamo v
                  tem trenutku, dovolite, da povem ta podatek, samo 470 tisoč hektarjev kmetijskih
                  zemljišč. V tem času, kar je zlasti pomembno, smo izgubili tudi 20 tisoč hektarjev
                  najboljših kmetijskih zemljišč, tako da jih imamo v tem trenutku samo še 175 tisoč
                  hektarjev. S površino, ki je ostala na voljo, ki je zelo majhna, je razumljivo, da
                  smo prišli do tega, da začnemo ustvarjati prioritete, česar do zdaj nismo imeli.
                  Seveda pa s tem, ko ustvarjamo prioritete, trčimo ob lobije, ki včasih govorijo
                  očitno iz ust kakšnega od poslancev. Namreč, če je kmetijskih zemljišč premalo –
                  je pa jasno, da je prva naloga kmetijskih zemljišč preskrba hrane za ljudi, druga
                  naloga je preskrba hrane za živali in tretja prioriteta je vse ostalo –, ni res,
                  da imamo v Sloveniji samo odgovornost do zelene energije. Prva odgovornost, ki jo
                  v Sloveniji imamo, ta pa izvira tudi iz evropske politike, je prehranska varnost.
                  Kaj to pomeni? To pomeni, da moramo na kmetijskih zemljiščih, ki jih imamo na
                  uporabo, proizvesti zadosti hrane, da v primeru krize ljudje, ki živijo v tej
                  državi, ne bodo lačni.</p>
               <p>Tisto, na kar bi še rad odgovoril, je naslednje – prostorsko planiranje. Mi se
                  zavedamo, da je prostorsko planiranje v Sloveniji prezapleteno. Jasno tudi, da
                  razumete, da v trenutku, ko je na kmetijskem ministrstvu prošenj za spremembo
                  namembnosti za dodatnih 14 tisoč hektarjev kmetijskih zemljišč oziroma 9 tisoč
                  hektarjev najboljših kmetijskih zemljišč, treba vsako vlogo obravnavati z vso
                  skrbnostjo resnega gospodarja, ki skrbi za slovensko proizvodnjo hrane.</p>
               <p>Res pa je tudi naslednje. Z novim zakon, ki je trenutno pri vas v proceduri,
                  prostorsko planiranje bistveno olajšamo zato, ker v prvi fazi planiranja jasno
                  povemo, kje je možno, kje pa ni možno razmišljati o spremembi namembnosti.
                  Prostorsko planiranje, ki je zdaj prisotno, je naslednje. Občine usklajujejo
                  interese, gradijo svoje želje, se pogovarjajo z občani tudi tri, štiri ali pet let
                  in šele na koncu pridejo do soglasij, do soglasij posameznih resorjev. In takrat
                  se dejansko zgodi to, da potem proces postane težko obvladljiv. Moram pa le
                  povedat, da kar se tiče soglasij in mnenj, ki jih izdaja Ministrstvo za
                  kmetijstvo, ki je samo eno od resornih ministrstev, ki ima to nalogo, mislim, da
                  ste opazili, da ta proces poteka iz meseca v mesec hitreje.</p>
               <p>Mogoče samo še to, kar se tiče novega zakona. Novi zakon ureja tudi delo z
                  rodovitno zemljo. To je pomembno.</p>
               <p>Rad bi še povedal, če prihaja do občutka, da se dve ministrstvi med seboj ne
                  razumeta ali ne sodelujeta, je ta občutek napačen. Treba je pogledati nekaj
                  drugega. Ministrstva imajo različne pristojnosti. Naloga ministrstva, ki ga jaz
                  zastopam, je seveda, da ščiti slovensko kmetijsko zemljo. Ministrstvo, ki ga pa
                  zastopa dr. Roko Žarnić, je pa tisto ministrstvo, ki je prostorski usklajevalec in
                  mora usklajevati mnogo mnogo interesov, ne samo kmetijskega, ampak tudi druge.
                  Zato je v bistvu pomembno, da resorji med seboj sodelujejo. Moram povedati, da z
                  resorjem za okolje in prostor dobro sodelujemo. Moram reči, da smo skupaj
                  pripravili ta zakon o kmetijskih zemljiščih, ki je sedaj v proceduri. Jasno pa je,
                  kadar pa odgovarjamo, kadar moramo odločati, pa tudi vi razumete, da kadar so
                  podatki takšni, da se ne ujemajo, da pa zahtevamo, da se pogleda, zakaj se podatki
                  ne ujemajo. Hvala.</p>
            </sp>
            <sp xml:id="SDZ5-Redna-25-2011-03-03.sp153">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kontič, pripravi naj se gospod Kres, če bodo Žerjav, Majhenič,
                  Magajna in Lah odsotni.</p>
               <p>Izvolite, gospod Kontič.</p>
            </sp>
            <sp xml:id="SDZ5-Redna-25-2011-03-03.sp154">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovana gospoda ministra in sodelavka in
                  sodelavec ministrstva, kolegice in kolegi!</p>
               <p>Slišim, da boste presojali natančnost podatkov. Jaz nimam nič proti, da je to
                  dobro za to, da vemo, pri čem smo. Slišal sem, da boste povabili civilno
                  iniciativo. Jaz bi vam dal seznam še ostalih civilnih iniciativ, pa predlagam, da
                  povabite vse, imeli boste zanimiv dan, ko se boste pogovarjali o trasi hitre
                  ceste, ki jo boste umeščali v prostor. Predlagam, da povabite potem vse in se z
                  njimi pogovarjate, in če je le mogoče tudi dogovorite. Jaz delim skrb s tistimi,
                  ki jih skrbi kmetijsko zemljišče. Strinjam se z ministrom Židanom glede
                  pridobivanja natančnih podatkov. Naj pa hkrati povem, da povsem zaupam
                  projektantom in tistim, ki načrtujejo poseg v ta prostor, ker ne vidim razloga,
                  zakaj bi zavajali javnost in govorili nekaj, kar ni res. Prav je, da se ti podatki
                  soočijo in zelo hitro bomo prišli do pravega rezultata. Pri tej zadevi je treba
                  povedati naslednje. Ko primerjamo podatke, predlagam, da izberemo vsaj iste
                  sadeže, ne da v tem primeru primerjamo jabolka in hruške, ampak da vzamemo jabolka
                  na eni in jabolka na drugi stani in primerjamo, kaj nam bo rezultat dal. Na eni
                  strani govorimo o tem, da bi ohranili kmetijska zemljišča. Meni je zelo blizu
                  predlog ministra Židana, da je treba poiskati nadomestna zemljišča. Gospod Krivec
                  je o tem govoril in verjetno je to prava rešitev in to se tudi predvideva. Ko
                  nekje porabiš kmetijsko zemljišče za to, ker gledaš razvoj celoviteje ne samo s
                  področja kmetijstva, seveda izgubiš neka zemljišča, ki jih lahko na drugem delu
                  ponovno nameniš kmetijstvu z določenim posegom. In vedno bo tako. Če bomo gradili
                  ceste, tunele, viadukte, nadvoze, podvoze, karkoli bomo delali, bodo ceste drage,
                  ni druge variante. Če bomo gradili na področju kmetijskih zemljišč, bodo cenejše,
                  seveda bodo pa vzele nekaj zemljišč, ki jih bo treba nadomestiti. Ampak ker gre za
                  konkreten primer, ker gre za umeščanje trase hitre ceste na relaciji avtocestni
                  križ avstrijsko-slovenska meja, je seveda nekaj informacij o tem treba povedati.
                  To ni nova zgodba, zgodba počasi dobiva brado, sklepe o tej trasi je sprejela
                  prejšnja vlada. Tik pred volitvami leta 2008 so bili menda neki zapleti s to
                  traso, pa so zelo hitro ministri, tudi minister za kmetijstvo, povedali, da to ni
                  to, ampak da se umeščanje v prostor nadaljuje. Narejen je korak naprej. Danes smo
                  zelo blizu razgrnitve te trase, državnega prostorskega načrta, ampak mi vedno
                  znova iščemo neke nove variante in vedno se pogovarjamo, da bi poiskali nekaj
                  drugega, neko varianto, ki bi bila ustreznejša za ene, za druge nekoliko manj, pri
                  tem pa pozabljamo na dejstvo, da s tem odmikamo ta projekt. Vprašanje za koliko
                  let, če bomo to ponovno storili. Jaz sem prepričan, da to ni prava pot.</p>
               <p>Če pokomentiram tudi to navedbo v poslanskem vprašanju, češ, da se sliši, ko se
                  razmišlja tudi v Šaleški dolini in se tam sprašuje, ali gre za razvojno os od
                  Celja do Celovca skupaj z Velenjem ali pa gre mogoče za razvojni žep, če ne bo na
                  tej relaciji cesta, je seveda za lase privlečeno. Mi govorimo o razvojni osi, o
                  vsem kar sodi k razvoju. Hitra cesta je zgolj hrbtenica tretje razvojne osi in
                  seveda je pomembno, kje je umeščena ta cesta, ker se bo ob tej cesti razvijalo
                  gospodarstvo. Gospod Žarnić je imel priložnost poslušati tudi gospodarstvo in tudi
                  civilno iniciativo, oboji so imeli v Velenju priložnost povedati, kaj je pomembno.
                  Če povzamem gospodarstvo – nujno potrebujejo prometno infrastrukturo, v nasprotnem
                  primeru se bomo lahko dvolično obnašali in rekli, da nam ni prav, da recimo gigant
                  bele tehnike, izvoznik, Gorenje seli proizvodnjo nekam drugam, hkrati pa ne
                  omogočamo prometne infrastrukture, ki mu bo omogočila obstanek v tem prostoru.
                  Koliko zdaj lahko ta trditev drži, da je to povezano zgolj z infrastrukturo ali še
                  čem drugim, je seveda vprašanje, lahko pa je razlog in ta razlog je treba dejansko
                  preprečiti. In izjava civilne iniciative na tej isti seji, ki pravi: "Veste,
                  povezava Velenje–Arja vas je prava, ker na tej relaciji najbolj narašča promet."
                  Ja, kje pa naj narašča, kot na tej cesti, ki je edina, ki omogoča tovorni prevoz
                  in še kaj drugega. Torej za lase privlečen argument, ki ne zdrži resne presoje. In
                  še nekaj o tej varianti. Varianta, ki jo je potrdila prejšnja vlada s sklepom, je
                  bila varianta umeščanja po sredini kmetijskih zemljišč prve kategorije. Seveda se
                  je zgodila civilna iniciativa, tudi uradna politika s tistega konca je
                  nasprotovala umeščanju te ceste tako, kot je bila umeščena. Zgodila se je
                  optimizacija, seli se cesta na obrobje. In ko pride na obrobje, seveda naleti na
                  vzpetine in razne podobne ovire, ki jih je treba premagati. To seveda dvigne ceno
                  tej investiciji. In ko na koncu pogledajo ceno, pravijo: "Oprostite, to je
                  predraga, pojdite nekam drugam!" Se pravi, iz kmetijskih zemljišč na obrobje,
                  dvigne se cena – zelo prozorna igra – in ko vidiš ceno, rečeš: "Ne, to je
                  predrago, pojdite nekam drugam!" In tako se seliš naslednjih 10, 20 let nekam
                  drugam, razvoj pa zaostaja in dejansko stoji. Pa tukaj ne gre za konkurenčnost,
                  recimo temu, kar nekateri venomer znova očitajo, Celja in Velenja. Celje je tretje
                  središče v Sloveniji in nihče mu tega primata v prihodnje ne bo vzel. Verjetno ne,
                  ker se bo razvijalo naprej. Velenje je peto gospodarsko središče po gospodarski
                  moči in verjetno si zasluži eno določeno pozornost, oprostite. Vsi tisti, ki
                  govorijo o tej trasi, prihajajo tudi s tega območja, živijo tam, kjer bo potekala
                  trasa, nasprotujejo trasi, delajo pa v Velenju oziroma Šaleški dolini. Tak nastop
                  seveda ni dober in ne pripelje na dobro pot. Torej gre za sorazmeren razvoj, za
                  skladnejši regionalni razvoj in zato potrebujemo to cestno povezavo.</p>
               <p>In naj rečem še o Koroški. Saj za Koroško v bistvu ni tako pomembno, kje se
                  priključi na hitro cesto oziroma na avtocestni križ. Njim je predvsem pomembno, da
                  pridejo do avtocestnega križa. Se pa strinjajo z nami, da je to na priključku
                  Šentrupert, ker, ko si enkrat na avtocesti, že ni več pomembno, v katero stran se
                  pelješ, proti Mariboru ali proti Ljubljani. Ampak na Koroškem gre za nacionalni
                  pomen. Jaz ne vem, ali se mi tega zavedamo, kaj pomeni odrezana Koroška od
                  osrednje Slovenije. Pomeni gravitacijo v Avstrijo. Imajo boljše cestne povezave,
                  vse je boljše. In potem se bomo čudili, zakaj smo izgubili del Koroške gospodarsko
                  in še kako drugače. Zato je to tako zelo pomembno.</p>
               <p>Zdaj umeščamo in imamo javno razpravo o hitri cesti Velenje – jug–Slovenj Gradec.
                  Saj je lepo, slišali bomo pripombe in jo bomo umeščali naprej, ampak ta cesta se
                  ne stika s tem delom cestišča, ki bi šel proti Arji vasi, ker je potem napačno
                  umeščena v prostor. Že ta del Slovenj Gradec–Velenje je napačno umeščena v
                  prostor, če pristanemo na to, da varianto spreminjamo. In je treba kompletno
                  zadevo na novo umeščati. Druga zgodba je zgodnja Savinjska dolina, ki jo
                  oddaljujemo od avtocestnega križa. Da ne govorim o Šoštanju, verjetno bo Menih kaj
                  rekel tudi o Šoštanju. Da ne govorimo o prometnem zamašku. Po tej trasi, ki je
                  zdaj predvidena, pride ali pa pade hitra cesta na dvorišče Gorenja. V onem primeru
                  Arja vas, ki gre vzhodno od Velenja, ostane brez povezave, treba je povezavo
                  narediti, obvoznico, južno obvoznico, ne vem, kaj bomo delali, ne znam si niti
                  predstavljati, kako bo ta zgodba izgledala. Iz Gorenja ali pa v Gorenje pa vsakih
                  nekaj 10 sekund pripelje tovorno vozilo, šleper. Ko govorimo o tej cesti proti
                  Arji vasi, je treba še to povedati, da ta hitra cesta potem povozi obstoječo
                  cesto. Ne znam si predstavljati gradnje te hitre ceste na obstoječi cesti,
                  zastojev, prometnega infarkta, gospodarskega infarkta. Ne znam si te zgodbe
                  predstavljati.</p>
               <p>V imenu poslanske skupine je gospod Veber zelo dobro povzel bistvo. Gre za
                  razvojno os in gre za to, da je obstoječo cestno povezavo treba ohranit, ker
                  drugače ne bo možno funkcionirati. Zelo pomembno je, kje ta trasa bo in kdaj jo
                  bomo dejansko tudi umestili v prostor, zadeva se kljub trudu, naporu dejansko vse
                  preveč odmika. Morali bomo pretehtati eno in drugo rešitev, kaj je za nas razvoj,
                  na to bo treba poiskati odgovor. In zato so takšne razprave, kot jih imamo danes,
                  vključno z mojo, neproduktivne, ker na koncu ni nikakršnega sklepa in nikakršne
                  odločitve. Razpravljamo zato, ker z odgovorom ministrov nekdo ni bil zadovoljen.
                  Pomembneje bi bilo, da bi konkretno o projektu razpravljali, imeli posebno točko
                  dnevnega reda in na koncu sprejemali odločitve v tem Državnem zboru. Saj postopoma
                  bomo do tega prišli, ampak v tem trenutku pa to seveda ni to. Jaz upam, da res ne
                  gre za spor med ministrstvoma, še manj med ministroma, ker se mi zdi, da za to ni
                  prav nikakršne potrebe. Hvala lepa.</p>
            </sp>
            <sp xml:id="SDZ5-Redna-25-2011-03-03.sp155">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Rihter. Pripravi naj se gospod Menih.</p>
            </sp>
            <sp xml:id="SDZ5-Redna-25-2011-03-03.sp156">

               <speaker>MAG. ANDREJA RIHTER:</speaker>

               <p>Hvala lepa za besedo, spoštovani podpredsednik. Lep dober večer ministroma in
                  seveda sodelavcema!</p>
               <p>Ne vem, kje naj začnem, ampak v veselje mi je bilo zadnjič na obisku v Celju
                  gostiti še ministra Židana, ki se je pred prihodom v Celje ustavil na trasi in si
                  pogledal, kaj se dela z njegovimi kmetijskimi zemljišči. Namreč v Celju smo se
                  pogovarjali o kmetijskih zemljiščih. Smo namreč območje, ki je najbolj degradirano
                  in imamo probleme s kmetijskimi zemljišči, s predelovanjem hrane. To je naš
                  dolgotrajen problem in nam, čeprav smo industrijsko mesto, zelo zelo veliko
                  pomeni, kje so kmetijska zemljišča, kaj se z njimi dela, kako se z njim upravlja,
                  kaj z njim v prihodnje bo in nenazadnje kako se tudi načrtuje. Seveda veste, da
                  imamo v Celju veliko onesnaženost tal, kot posledica preteklosti ali pa nenazadnje
                  tudi sedanje velike industrijske aktivnosti. Promet je samo še pika na i, ki daje
                  svoj pečat ali nenazadnje tudi ton v javnosti. Tu, ko sedaj poslušam razpravo med
                  kolegi, kaj je tisto najbolj pomembno, je kolega Sajovic omenil in se je dotaknil
                  še enega ministrstva oziroma govorimo tudi o Ministrstvu za promet, ki je konec
                  koncev tisto, ki dobi nekaj ali bo moralo nenazadnje tudi ustvariti, ampak
                  dotaknili smo se še Ministrstva za kulturo. Jaz se bom spomnila 8, 9 let nazaj, ko
                  smo se pogovarjali o trasi na Dolenjskem in je vse stalo zaradi arheologije. Jaz
                  samo upam, da ta trasa, o kateri se pogovarjate, o kateri se boste pogovarjali, ne
                  bo prišla na arheologijo. Ampak veste, ker sem pa od tam doma, sem prepričana, da
                  se bo nekaj našlo. Slovenija na novo piše zgodovino, na novo zaradi materialnih
                  ostankov ali nenazadnje virov, ki so se ob izgradnji avtocestnega križa posebej na
                  Prekmurskem na novo tudi piše. Ob tem se je pa tudi na novo postavil cenik za
                  arheologijo. Zato je ta številka, ki jo imate zdaj, o kateri se pogovarjamo, za
                  mene še vedno, kakor bom rekla, oblak na nebu, ki še vedno ni v celoti. Za mene je
                  ta razprava toliko dobra, če jo poslušajo tudi uslužbenci ministrstev, pa ne bom
                  govorila samo o teh dveh ministrstvih, ki sta tukaj, ampak o ministrstvih. Seveda
                  za Ministrstvo za gospodarstvo je verjetno bistveno, da ima najboljšo oceno,
                  minister za promet prav tako najboljšo ceno trase, minister za kmetijstvo
                  najboljše kmetijske površine, Ministrstvo za kulturo mora obdržati vso tisto
                  arheologijo, vso dediščino in tako naprej. Ampak, kaj bi bilo, če bi se vmes pred
                  tem le administracijo oziroma tudi uradnike povprašalo, kaj je najboljše za vse
                  nas, za Slovence. Zato tukaj danes, ko nekateri pravite, tista politika, pa ta
                  politika, pa tista predhodna – za božjo voljo, dajmo se že enkrat vprašati, da
                  cestni križ v slovenskem prostoru je nujno potreben. Potrebujemo, mi potrebujemo
                  povezavo med severom in jugom, zaradi tega, kakor je rekel kolega Kontič, Korošci
                  so daleč stran in se nenazadnje usmerjajo v Avstrijo. Nihče danes ni omenil mojih
                  Kozjancev ali nenazadnje tega kompletnega južnega območja, za katerega tretja
                  razvojna os tudi naj bi bila. Jaz upam, da prometni minister in prav tako minister
                  za okolje in prostor razmišljata o tem, da bodo povezavo in prometno povezavo s
                  tem območjem povezali. To je prav tako bistveni del tretje razvojne osi, da ne
                  govorim o povezavi naprej proti Dolenjski, kar je kolega Veber čisto na začetku
                  omenil, da so te povezave.</p>
               <p>Ko govorimo o gospodarstvu, jaz imam tukaj pred seboj pismo, namreč 15. marca bo
                  celjski mestni svet še enkrat razpravljal, ponovno odprl debato, zakaj je
                  nenazadnje ta sklep, ta odločitev bila. Mestna občina Celje se je v razpravo
                  vključila že v letu 2007, tako govorijo nenazadnje tudi papirji, z argumenti
                  celjskega gospodarstva, ki prav tako potrebuje prometno povezavo. Če govorimo o
                  Gorenju, velikem gigantu, pa imamo v Celju Štore Steel, pa imamo Cinkarno, pa še
                  druga velika podjetja, ki za svoj razvoj, za svoje delo, hitro komunikacijo, prav
                  tako potrebujejo prometno povezavo. In sedaj seveda, kaj je najbolj dobro, kaj je
                  najbolj optimalno, kaj je najcenejše in tako naprej. Tukaj se bodo odprla ta
                  vprašanja in sama razmišljam in se mi zdi krasno, da kolega minister za kmetijstvo
                  razmišlja zelo po svoje, kajti očitno se do zdaj ni bilo časa pogovoriti med
                  ministrstvi, predvsem pa med uradniki, bom rekla, na tisti drugi, tretji, četrti
                  in peti ravni, kaj bi bilo najbolje, ker tukaj očitno prihaja, koliko smo slišali,
                  peta številka o kmetijskih površinah, o številki vrednosti in tako naprej, da si
                  naroči in se prepriča, verjetno v lastnem okolju, kaj je najbolj pomembno za
                  njega, kajti, ko govorimo o 9 tisoč 500 hektarov najboljših kmetijskih zemljišč,
                  ki jih Slovenci potrebujemo, in to je ena bistvena strategija v prihodnje. Je pa
                  res zelo pomembno, kako se bo minister nenazadnje odločil, ali bo dal soglasje in
                  h kateri trasi. Mislim, da je to ena izmed najpomembnejših zadev pri tej zgodbi.
                  Seveda, jaz spoštujem civilne iniciative, delam z civilnimi iniciativami v Celju,
                  ker si ne znam predstavljati, kako bi brez njih zadeva okoljevarstva sploh tekla,
                  in jih spoštujem. Do sedaj nismo imeli problemov, vse, kar smo se z njimi
                  pogovarjali, je bilo transparentno jasno, dokazljivo z argumenti, z jasnimi
                  znanstvenimi raziskavami. Jaz verjamem, sem pač tak človek ali pa ženska po srcu,
                  da verjamem tisto, kar mi kdo reče. Lahko pa, da me tukaj nosijo okoli. Upam,
                  minister Židan, da tudi vas ne, obadva sva zaupljiva človeka. Vi ste prišli zelo
                  odkrito na teren, poslušali civilno iniciativo, zaupali. Verjamem vam, da imate
                  zdaj ob pogovoru s kolegom, s katerim sta kolega in dobra sodelavca, ker mislita
                  tudi najbolje in tako, kot sem rekla, manjka tudi tretji, kolega Patrick Vlačič,
                  ki prav tako sodeluje v akciji, da bo zadeva najbolje stekla in najbolj pravična
                  za vse nas. In nenazadnje, kar je najbolj bistveno tukaj, kolega tam čez, obljube
                  za to tretjo razvojno os so bile dane, da bodo v letu 2008 že nenazadnje plani
                  razgrnjeni in se bodo zadeve nenazadnje začele graditi. Zdaj smo leta 2011, prvi
                  plani so se razgrnili, imamo možnost, da tretja razvojna os steče takoj. Vendar z
                  narobe razpravo, z narobe zaključki, z "ne slišim dobro" enega in drugega ne bomo
                  prišli nikamor. Meni se ta debata kolega Lojzeta Posedela zdi zelo dobra, če jo
                  bomo znali nenazadnje usmeriti v pozitivno smer, ne da bomo drug drugega
                  obtoževali ali celo kritizirali. Jaz prav tako poslušam na terenu, "ja, pa ste vi
                  zdaj Socialni demokrati, pa sta si s kolegom Kontičem stalno sta si v laseh
                  oziroma sta tukaj na drugih bregovih". Pa mislim, da ni res. Drug drugemu resnično
                  v zakulisju zadaj marsikatero tudi rečeva, si konkretno tudi poveva, vendar oba
                  imava isti cilj, da Koroško čim prej povežemo z avtocestnim križem in da
                  razbremenimo zelo zelo nevarne odseke in nenazadnje veliko število mrtvih ljudi,
                  ki jih imamo na tem območju in da pripomoremo k čim večji pretočnosti gospodarstva
                  tako iz Velenja kakor tudi iz Celja. Tako, da razpravo, ki jo danes tukaj
                  opravljamo in jo bomo tudi opravili do konca, podpiram zelo, ampak s pozitivnimi
                  cilji. In razprava, zdaj je kolega iz naše nacionalne stranke odšel, imajo slabo
                  kvoto pokrivanja alim, bom rekla, zapravljanja časa, pa smo slišali vse od
                  kmetijstva, pa ne vem še kaj, ampak tovrstno razpravo o neprijateljstvih ali pa
                  nesodelovanju – daleč od tega. Jaz ravno vidim, da v tej vladi se sodeluje in da
                  gremo na odprto sceno in se tudi na odprti sceni tukaj javno pogovarjamo o tem,
                  kaj je slabo in kaj je treba nujno urediti za vse nas, za nacionalne interese. V
                  tem primeru gre za velik nacionalni interes, kot so ceste, prometna povezava,
                  infrastruktura in uporaba našega malega slovenskega prostora za kmetijske površine
                  in za ohranjanje nenazadnje tudi preteklosti, kakor je kulturna dediščina.</p>
               <p>Ministra, jaz vama želim dobro sodelovanje, poslanci smo tukaj, da bomo pomagali
                  še tudi naprej, na terenu pa s civilnimi iniciativami. Resnično pa morata imeti
                  tukaj sedeča enake podatke, enake papirje in se z njim tudi strinjata, zato so
                  vajini sodelavci, bom rekla, tisti, ki vaju oskrbujejo z vsemi temi podatki.
                  Predvsem pa želim, da se spoznajo kolegi na vajini levi strani in predvsem veliko
                  bolje sodelujejo pri vseh teh vsebinah.</p>
               <p>Moja podpora in posebej podpora vseh poslancev Socialnih demokratov tudi še
                  naprej, kajti tretja razvojna os se bo gradila, sem prepričana, v tem še kratkem
                  obdobju, kolikor je vlada gospoda Pahorja. Prepričana pa sem, da bomo tudi v
                  prihodnje zelo konstruktivno sodelovali pri reševanju tovrstnih nastalih
                  problemov, ki so za mene problemi za rešitev, zelo hitro. Hvala lepa.</p>
            </sp>
            <sp xml:id="SDZ5-Redna-25-2011-03-03.sp157">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Menih. Pripravi naj se gospa Črnugelj.</p>
            </sp>
            <sp xml:id="SDZ5-Redna-25-2011-03-03.sp158">

               <speaker>DARKO MENIH:</speaker>

               <p>Hvala lepa za besedo, gospod predsedujoči. Pozdrav obema ministroma s sodelavci,
                  poslanke in poslanci, lep pozdrav!</p>
               <p>Kolega Kontič je že prej lepo orisal vse probleme v Šaleški dolini in jaz se moram
                  z njim strinjati in tudi podpiram vse tisto, kar je povedal. Veseli me, da se je v
                  zadnjem času pospešila aktivnost glede umeščanja tretje razvojne osi v prostor.
                  Pred kratkim je bilo kar nekaj sestankov in srečanj. Datumsko so tudi že določene
                  javne razgrnitve prostorske umeščenosti trase v prostor. Upam, da bosta oba
                  ministra uskladila svoje delo in usmeritve in odločitve glede umestitve tretje
                  razvojne osi v prostor.</p>
               <p>Pozdravljamo novi zakon o kmetijskih zemljiščih, vendar se moramo na drugi strani
                  posvetiti tudi gospodarstvu, podjetnikom, turizmu, ki je značilno za SAŠA regijo
                  in Zgornjesavinjsko dolino. Prometnice so zasičene s prometom in v zelo slabem
                  stanju. Šoštanj je popolnoma zasičen s prometom in nujno potrebujemo priklop na
                  hitro cesto. Ne smemo pozabiti tudi na povezavo s Koroško regijo.</p>
               <p>Gospodarstveniki, podjetniki, turistični delavci in vseh 10 županov SAŠA regije
                  apeliramo na oba ministra, da čim prej pristopita k izvajanju umestitve tretje
                  razvojne osi v prostor od Šentruperta do Velenja in naprej na Koroško, kar je
                  izrednega pomena. Občine imamo težave z izdelavo OPN-jev, pridobivanje smernic je
                  dolgotrajno. Konkretno – v občini Šoštanj čakamo že 10 mesecev na odgovor
                  kmetijskega ministrstva, na smernice. Vloženih imamo preko 150 vlog za spremembo
                  namembnosti. Naši občani postajajo nervozni, stalno sprašujejo, kako dogo bo še to
                  trajalo, in že izgubljajo potrpljenje.</p>
               <p>Jaz obema ministroma želim, da pristopita k tej resni zadevi in da čim prej
                  uskladita svoje delo. Na koncu bi pa rekel, da je čas zlato. Hvala.</p>
            </sp>
            <sp xml:id="SDZ5-Redna-25-2011-03-03.sp159">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Črnugelj, pripravi naj se gospod Jurša.</p>
            </sp>
            <sp xml:id="SDZ5-Redna-25-2011-03-03.sp160">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljena ministra, Kolegi in kolegice!</p>
               <p>Prostorsko načrtovanje je sila zapleten in predvsem, za tistega, ki to počne,
                  interesanten posel. Je pa povezan z veliko različnih, zelo prepletenih interesov.
                  In zaradi tako različnih in tako kompleksnih interesov prihaja tudi takrat, ko
                  človek niti ne pričakuje, do nekaterih konfliktov, ki sicer niso tipični, lahko so
                  tudi atipični. Jaz verjamem, da je stroka tista, ki zna povedati, kako, kaj, na
                  kakšen način, katera trasa, v katerem predelu, in zna narediti tudi ustrezne
                  kalkulacije, nenazadnje je tudi možno narediti komparacije in analize,
                  primerjalne, z različnimi državami v svetu, ne samo v Evropi. Ampak pri nas
                  prihaja do konfliktov. Žal so ti konflikti, bi človek rekel, kar usodni in če
                  nenazadnje povem, moramo se zavedati, da so ponavljajoči. Nekateri so rekli, da
                  prihaja čas za streznitev. In ta čas seveda vsekakor mora na nek način priti. Kako
                  se bomo streznili? Ali bodo to civilne iniciative, ki nam bodo povedale kako?
                  Mogoče. One sigurno ne kažejo s prstom, tako ali drugače, ampak ena modrost in
                  dejansko nenehno dogovarjanje in pogovarjanje kljub temu, da je moj kolega Kontič,
                  mogoče mu je le ušlo, da tukaj ni prostor za pogovor in ne prostor za razpravo o
                  teh zadevah. Jaz vendarle mislim, da je. Če kolega Kontiča spomnim, recimo, na
                  umestitev trase, ki je že mimo in je nekako skoraj končana, in se ji reče
                  ljubljanska obvoznica, marsikdo danes pravi, ja, mogoče bi pa bilo bolje, da smo
                  poslušali tega ali onega in ne vem kaj vse skupaj, tudi kakšni profesorji iz te
                  ali one fakultete. Bolje je, da se pogovarjamo in da se slišimo, kot da ne. Ker
                  kljub temu, da sem iz Ljubljane, so se name obrnili iz Koroške, iz Kozjanskega.
                  Vsak ima na svoj način pogled, kako na to smer in kako na ono. Glede na to, da
                  nisem interesno vpletena v to, si vsekakor želim optimalne variante in rešitve in
                  da se bo našla taka rešitev, da se bo vsak gospodarski subjekt našel v tem, da bo
                  ohranjena kulturna dediščina, da bo optimalno ekonomsko vse skupaj izkoriščeno, da
                  bo nenazadnje tudi pokrajina zaščitena in da bomo imeli standard gradnje
                  avtoceste, tako kot imajo nekateri naši sosedje, pa da ne govorim o standardu,
                  najbolj banalnem, ki se mu reče protihrupna zaščita ali še kakšen drug standard,
                  ki ga do zdaj, v teh minulih letih gradnje avtocest, žal nismo uspeli na en način
                  realizirati tako, kot bi si želeli tisti, ki vemo, da so avtoceste naložbe za
                  prihodnost. In ko naložiš denar, mora biti naložen optimalno in najbolj
                  kakovostno, ne pa z nekimi dvomljivimi in ne vem kakšnimi materiali. Problem je
                  tudi v postopkih, v administrativnih ovirah. Mislim, da je vendarle parlament
                  prostor za zakonodajno plat, mogoče tudi za iskanje nekih optimalnih rešitev in
                  iskanje drugačnih predpisov in drugačnih zakonskih določi, ki bi vendarle te
                  postopke, ki so neskončni in vemo, kako boleči za nekatere gospodarske in tudi
                  pravne in fizične osebe, da ne govorim koga vse, zelo boleči, ne glede, katero
                  področje dejavnosti je. Jaz ne bi rada naštevala, ker so nekateri rekli, da smo
                  tukaj vsak zaznamovan s svojo zgodbo in tako, jaz moram priznati, da mogoče tudi,
                  ker sem uporabnica, hodim po Sloveniji oziroma se vozim po teh avtocestah in bi si
                  želela, da so boljše in bolj kakovostne.</p>
               <p>Glede zaupanja v register v podatke. Jaz mislim, da je bilo na to temo izrečenih
                  kar nekaj dvomov. Ko smo se pogovarjali o Zakonu o arhivskem in dokumentarnem
                  gradivu, smo žal posvetilu pozornost samo enemu segmentu, mislim pa, da bi lahko
                  na splošno ta zakon osvetlili z drugih plati, ki bi bile daleč bolj zanimive tudi
                  za stroko, kot je kmetijstvo, promet in zveze, gradbeništvo in ne vem kaj vse
                  skupaj, ker pač to je podlaga, mislim, neka zgodovinska danost in vse ostalo, kar
                  je.</p>
               <p>Študije, število študij – bilo jih je zelo veliko. Jaz poznam nekatere študije
                  oziroma nekatera področja, ki imajo 10, 15, tudi 20 študij, zelo podobnih,
                  različnih ali celo istega avtorja. Do kdaj in koliko? Kdo bo tisti, ki bo to
                  prekinil in rekel, "zdaj pa je dovolj, moramo se odločiti". To je veliko vprašanje
                  in dilema ostaja in zato je razgovor in pogovor potreben tudi na tem nivoju.
                  Hvala.</p>
            </sp>
            <sp xml:id="SDZ5-Redna-25-2011-03-03.sp161">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Jurša.</p>
            </sp>
            <sp xml:id="SDZ5-Redna-25-2011-03-03.sp162">

               <speaker>FRANC JURŠA:</speaker>

               <p>Hvala lepa za besedo gospod predsednik.</p>
               <p>Prostorsko načrtovanje, je nekdo že malo prej rekel, je zelo kompleksno, zahtevno
                  delo. Tudi jaz to zadevo razumem, ampak ne v popolnosti, ker stojim na drugem
                  bregu. Sem med tistimi, ki ta prostor rabijo, in težko je v nekem okolju
                  dopovedati podjetnikom, kmetom, občankam in občanom, da so to dolgotrajni postopki
                  in da za pridobitev ustrezne dokumentacije za razpravo o občinskem prostorskem
                  načrtu menda potrebujemo nekje okrog 42 smernic, če imam pravo informacijo. To ne
                  pomeni, da od leta 2007 ustrezna ministrstva ne pridobijo tovrstnih smernic in ne
                  zaključijo postopkov, da bi lahko lokalne skupnosti sprejemale svoje občinske
                  prostorske načrte. Verjetno na to, kar sem rekel, ima tako okoljski kakor tudi
                  kmetijski minister svoj pogled in bi mi dal ustrezen odgovor. Ne toliko meni,
                  kolikor ta odgovor pričakujejo tisti, ki ta prostor rabijo, kot sem že malo prej
                  rekel. Ljudem enostavno in preprosto ne moreš dopovedati, da ne more v tem
                  prostoru početi tega, kar rabi v osnovi za delovanje svoje firme, kmet za
                  delovanje kmetije ali v končni fazi občina, občanka, državljan, državljanka, ki
                  želi zgraditi hišo. Še bolj pa ne razume, da se ne moremo dogovoriti oziroma ti
                  postopki dogovarjanj tečejo tako dolgo, ko želimo v lokalnih skupnostih zgraditi
                  na nekem prostoru javne objekte. Jaz zdaj govorim o eni šoli. To dvorano bom
                  primerjal z enovito parcelo. Polovico te parcele je zazidljive, se pravi, lokalna
                  skupnost lahko gradi šolo, druga polovica pa je kmetijska. Jaz mislim, da moramo
                  tu najti rešitev, minister za kmetijstvo, kljub temu, da sem velik zagovornik
                  kmetijskih obdelovalnih površin. To, kar ste govorili in govorite, pa ne samo vi,
                  tudi vaš predhodnih, o 880 kvadratnih metrih na prebivalca v Sloveniji, da je to
                  bistveno daleč pod evropskim povprečjem, je zaskrbljujoča zadeva. Ampak za take
                  primere pa ja moramo najti neko skupno rešitev, da bomo imeli prostor, kjer bodo
                  mladi hodili in se izobraževali. To je bodoči potencial te države. Če ne bomo
                  takih imeli, ne bo vaših naslednikov. In predvsem zaradi tega moramo tudi
                  temeljito razmisliti in postopke bistveno prej zaključevati. Občinski prostorski
                  načrt je kompleksna zadeva.</p>
               <p>Prav je, da smo danes govorili tudi o tretji razvojni osi. Ne samo, da je tretja
                  razvojna os zelo pomembna, poleg tega je seveda zelo pomembno, predvsem za župane
                  občin, da bodo imeli tudi občinske prostorske načrte in jaz ne morem teh zadev
                  enostavno razumeti. To teče predolgo, stvari moramo pospešiti, se kadrovsko
                  okrepite, če nimate dovolj ljudi. Kajti ljudje na terenu tega ne morejo razumeti
                  in tudi sam sem že počasi tisti, ki zelo težko razumem, da tako dolgo ne pride do
                  teh rešitev. Poglejte, imamo mesta, ne govorim zdaj o vsaki vasi, ker je moda v
                  slovenskem prostoru, kjer imamo 211 občin v tem trenutku, da bi vsaka občina rada
                  imela poslovno oziroma industrijsko ali pa obrtno cono, kot jo imenujejo. Se
                  strinjam, da ne more biti v vsaki vasi in da ne more biti na najboljših kmetijskih
                  zemljiščih. Tudi to se strinjam in vsi mi se strinjamo, ampak da pa nekatera mesta
                  zaradi tega nimajo in nimajo možnosti nobenega razvoja, da bi domačim podjetnikom
                  ali pa, če hočete, tudi tujim podjetnikom ponudili prostor, da lahko na tem
                  prostoru zgradijo tovarno v tem času, ko imamo zelo težko gospodarsko krizo,
                  recesijo in nam še vsako delovno mesto ogromno pomeni. Birokrati, ki pa vodijo ta
                  ministrstva, nam ne smejo tega omejevati, ker potem pomeni, da ne delajo v
                  interesu državljanov in državljank. Prosim vas, da poskusite pospešiti, da bo ta
                  zadeva hitreje tekla. Hvala lepa.</p>
            </sp>
            <sp xml:id="SDZ5-Redna-25-2011-03-03.sp163">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič. <stage>(Ga ni.)</stage> Prosim, Breda Pečan.</p>
            </sp>
            <sp xml:id="SDZ5-Redna-25-2011-03-03.sp164">

               <speaker>BREDA PEČAN:</speaker>

               <p>Jaz imam pritisnjen mikrofon, tako da ta čas ne bi rada dala besede vam
                  predsednik. </p>
            </sp>
            <sp xml:id="SDZ5-Redna-25-2011-03-03.sp165">

               <speaker>PREDSEDNIK DR. PAVEL GANTAR:</speaker>

               <p>Zdaj ste ga že nekaj zapravili.</p>
            </sp>
            <sp xml:id="SDZ5-Redna-25-2011-03-03.sp166">

               <speaker>BREDA PEČAN:</speaker>

               <p>Jaz bom povedala samo nekaj besed okrog tega, kako bi pravzaprav morali čim preje,
                  ker takrat, kadar se načrtuje v prostoru in posegamo na kmetijska zemljišča, čim
                  prej preveriti boniteto kmetijskih zemljišč, o katerih je govora. Po lastnih
                  izkušnjah lahko povem, da je na mnogih območjih boniteta kmetijskih zemljišč mnogo
                  nižja, lahko pa tudi višja, seveda, ampak jaz vem za mnoga območja, kjer je mnogo
                  nižja, kot je pa bila določena tam v 70. letih in zaradi tega imamo, ali pa v 80.,
                  ker baje v 80. letih je bilo ponovno to vrednotenje kmetijskih zemljišč pred
                  sprejemanjem družbenih planov do leta 1990 in potem do leta 2000. Zakaj to
                  govorim? Zaradi tega, ker se kmetijsko ministrstvo pa seveda tudi mnoge kvazi
                  civilne iniciative sklicujejo na vrednotenje kmetijskih zemljišč brez kakršnekoli
                  prave strokovne podlage. In zato pozdravljam, da je v Zakonu o kmetijskih
                  zemljiščih Ministrstvo za kmetijstvo prevzelo strošek ponovnega vrednotenja
                  kmetijskih zemljišč. Mislim, da je to treba takoj po sprejemu zakona zagnati. Jaz
                  vem, da bo sicer iz tega lahko nastal velik strošek za državni proračun, vendar
                  ker je to vezano na sprejemanje občinskih prostorskih načrtov, se da to zagotovo
                  tempirati tako, da se ne bo zavlačevalo s sprejemanjem občinskih prostorskih
                  načrtov, istočasno pa bo res realna ocena tega, kar se s kmetijskimi zemljišči
                  dogaja.</p>
               <p>Jaz bi rekla samo nekaj, ko se pojavi civilna iniciativa na določenem območju, bi
                  bilo vendarle dobro razmisliti o tem, da ko gre za resnične težave ali pa za
                  resničen problem nepotrebnega poseganja na najboljša kmetijska zemljišča, lahko da
                  je, ne, lahko da je, je, zagotovo je v Braslovčah oziroma v tisti okolici prišlo
                  do nepotrebnega poseganja na kmetijska zemljišča, vendar je reagiranje pristojnih
                  na ministrstvih, ki so za to pristojna, mnogo prepočasno in predvsem bi se bilo
                  vendarle treba odločit, kadar gre za trase avtocest, za trase železnice in drugih
                  infrastrukturnih objektov državnega pomena pa tudi občinskega, ampak pustimo, jaz
                  bi se zdaj skoncentrirala, ker pač je nastalo vse skupaj, predvsem ta pogovor,
                  predvsem zaradi cestne povezave Velenje, pač avtocesta tam v Savinjski dolini,
                  mislim, da bi tu morali razmisliti in tehtati, ali premikanje ceste na neka manj
                  vredna, čeprav so gozdovi ali pa pašniki ali karkoli že, območja, kljub temu, da
                  je to toliko dražje, bo treba vendarle reči, da je boljše, da država da, vlaga v
                  gradnjo avtocest in železnice na takih območjih, ki so zaradi same izvedbe sicer
                  dražja, vendar pa dolgoročno ne bodo zmanjšala obsega najboljših kmetijskih
                  zemljišč. Torej, ko gledamo prezentacije tega območja, ki je trenutno v debati,
                  mislim, da bi bilo treba reči, če je cesta zaradi tega dvakrat dražja. Je treba
                  vedeti, da kmetijska zemljišča bodo ostala za vedno tam, zaradi tega, ker bo v
                  skladu z Zakonom o kmetijskih zemljiščih prišlo do tega, da bodo ta območja
                  razglašena za varovana območja kmetijskih zemljišč, za trajno varovana območja
                  kmetijskih zemljišč. Sveda gre tukaj za vrednost, o kateri se lahko pogovarjamo.
                  Ker gre za stoletno ali pa dvestoletno vrednotenje napram enkratni investiciji, je
                  seveda amortizacija te investicije zagotovo povrnjena v obdobju, ki zagotavlja
                  obdelavo kmetijskih zemljišč.</p>
               <p>Jaz bi samo še nekaj rekla. Da ni pa treba vedno nasedati različnim civilnim
                  iniciativam zaradi tega, ker je treba včasih tudi preveriti, kaj se pravzaprav
                  skriva za njihovimi napadalnimi interesi.</p>
            </sp>
            <sp xml:id="SDZ5-Redna-25-2011-03-03.sp167">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Čadež, Kek, Petan. Beseda ima Renata Brunskole.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp168">

               <speaker>RENATA BRUNSKOLE:</speaker>

               <p>Hvala lepa. Prav lepo pozdravljeni!</p>
               <p>Današnja razprava, čeprav nas žal, glede na pomembnost razprave in glede na to, da
                  v Državnem zboru zelo velikokrat tudi kolegi iz opozicije razpravljajo o tem, kako
                  so potrebna posamezna območja v Republiki Sloveniji pomoči, in v povezavi s
                  cestami, mi je nekako zelo žal, da ni teh nekaterih mojih kolegov danes tukaj
                  prisotnih. Res mi je žal. Predvsem tudi zaradi tega, ker sama tudi prihajam iz
                  območja, za katerega se je sicer danes, 3. marca, pričel v bistvu pomemben
                  začetek. Upam, da pomemben začetek v povezavi s tem, tako kot je včeraj na
                  tiskovni konferenci predstavil minister za okolje in prostor dr. Roko Žarnić in
                  minister za promet dr. Patrick Vlačič, pričela se je javna razgrnitev, javna
                  obravnava prvega odseka tretje razvojne osi, južni del. Gre za območja, o katerih
                  sem sama velikokrat govorila pa se mi zdi, da je prav, da se temu nikakor ne morem
                  izogniti. Namreč gre za območje jugovzhodne Slovenije, Dolenjske, torej za
                  avtocestni križ, ki je bil zadnji dokončan na dolenjskem kraku. Veliko je bilo v
                  zadnjem času pripomb, celo nekatere izredne seje Odbora za promet. Mislim, da bomo
                  celo nadaljevali, pri obravnavi verjetno še marsikaj slišali, vendar predvsem
                  očitno nekako nekaterim ni ustrezalo, da se je ta avtocestni križ na dolenjskem
                  kraku dokončal, čeprav zadnji. Meni bi bilo v zadovoljstvo, mislim, da smo na
                  pravi poti vsi skupaj, da bi bili pri tem projektu pa sedaj prvi. Predvsem v
                  povezavi z obema gospodoma ministroma, ki ju tukaj lepo pozdravljam, v povezavi s
                  tem, da je to območje bilo dolgo časa zelo zapostavljeno. Na eni strani je
                  marsikdo omenjal, tudi sama že dostikrat, pa bom ponovila, kateri so pomembni
                  slovenski izvozniki ali največji, kot sta Revoz in Krka, na drugi strani pa na
                  področju infrastrukture, torej cestne infrastrukture, že dolgo nazaj to ni bilo
                  storjeno. Prepričana sem, da ni nikakor ne krivda te vlade, tudi verjetno katere
                  vlad od prej, da ne bi izpadlo, da o komer koli od kolegov iz opozicije kakorkoli
                  razpravljam v negativnem smislu. Vendar menim, da je zadnji čas. Še posebej tudi
                  zato, ker so težave, ki so nastale težave. Zanimiva je bil tudi včerajšnja
                  razprava, in tudi že na nekaterih sejah prej, vezana na plačilno nedisciplino,
                  tudi mogoče na nekatere ukrepe, ko smo govorili o prioritetah Vlade do konca
                  mandata, je bilo zanimivo slišati nekaj zadev v povezavi z letom 2008. Čeprav se
                  spomnim 7. novembra leta 2008, ko sem tukaj v razpravi o imenovanju predsednika
                  Vlade govorila o tem, da prihajam iz območja, ki se sooča z velikimi težavami v
                  tekstilni industriji, o težavah, o možnih brezposelnih. Marsikdo je takrat
                  govoril, "kakšna kriza, krize ni" in tako dalje. Zadeva se je neverjetno obrnila.
                  Spomnim se tudi, da so še v januarju leta 2008 tudi v Beli krajini
                  gospodarstveniki govorili, da je težko dobiti delavce. Danes je zgodba popolnoma
                  drugačna. Ker pa smo sedaj pri razpravi, kolega Kontič se je v marsikateri točki
                  dotaknil tega, kaj bo ta razprava prinesla, mogoče nas je tudi zato manj, samo
                  glede na to, da je pa sama točka strateško gledano na celoten skladni razvoj in
                  spodbujanje skladnega regionalnega razvoja na območju celotne Slovenije, pa menim,
                  da je razprava nadvse pomembna. Ne samo za tiste, ki sedaj sedimo tu, pa smo
                  mogoče iz območij, kjer so težave, kot kolega iz Kočevskega, kot kolegi iz
                  Koroške, Savinjsko-šaleškega območja in tako naprej, tisti smo večina tukaj, pa
                  Idrija, Bovško, torej so nekatera območja, kjer se točno vidi, da smo tisti tukaj.
                  Prepričan sem, da tudi Zasavje. Vendar v povezavi s kmetijskimi zemljišči, ker
                  tudi sama prihajam iz območja, kjer se bomo v povezavi s tretjo razvojno osjo
                  ravno s to javno razgrnitvijo, sedaj bo prineslo in pokazalo, kakšni so odzivi.
                  Ena razgrnitev je že bila na Dolenjskem, v Novem mestu, že predhodno preverjanje
                  mnenja. In nekako ugotovitev je to, o čemer je govoril tudi minister za promet dr.
                  Vlačič, da ljudje na tem območju ne samo, da pričakujejo in gospodarstvo pričakuje
                  to cesto, jutri je na Otočcu predstavitev organizaciji gospodarske zbornice
                  Dolenjske in Bele krajine in društva za ceste jugovzhodne Slovenije, javna
                  predstavitev tretje razvojne osi gospodarstvu pa tudi predstavnikom politike in
                  poteka te trase in tudi pomena. Nadvse pomembno je, da smo se v zadnjih letih
                  poenotili. Spomnim se julija 2008, ko smo prišli pred takratnega ministra za
                  promet belokranjski predstavniki občin in Dolenjske, da smo poenotili, in
                  pričakujemo, da bi postopek stekel. Spomnim se kolega prej, ki je bil minister, ki
                  je sedaj kolega poslanec, da je rekel ""middle management" ni odreagiral in
                  naredil tega, kar bi moral". Če ne bi bili sedaj že ravno pri vprašanju v povezavi
                  tudi s kmetijskimi in ostalimi zemljišči, vendar glede na pripravo projekta,
                  kolikor sem seznanjena, je tukaj šlo za zelo veliko vključevanja pristojnih
                  ministrstev. Tudi sama si želim, da v območjih, kjer je kmetijska dejavnost
                  izrednega pomena, ne bi prišlo do kakršnihkoli manipulacij ali špekulacij v
                  povezav z zemljišči, velikostjo zemljišč in tako dalje. Da pa tudi pri nekaterih
                  kmetijskih zemljiščih, če se ugotovi, da je strateškega pomena, če govorim o
                  tretji razvojni osi, v celi Sloveniji gre za panevropski koridor in, če pogledamo,
                  ker živim na meji s Hrvaško, Hrvaška bo v roku parih mesecev imela izgrajeno
                  avtocestno povezavo tudi na območje Slovenije, torej samo to območje od Koriške do
                  Bele krajine bo tisto, ki nima evropske povezave. Zatorej jaz predlagam, da se
                  tudi s kmetijskimi zemljišči le ugotovi, tako z ministrstvi, kot tudi z
                  iniciativami, morebitnimi, in občinami, da tukaj pridemo do rešitev, pa tudi če je
                  kdaj treba kakšno njivo nekoliko presekati, jo po velikosti zmanjšati v dobrobit
                  razvoja. Tukaj sem prepričana, da se bo tudi minister za kmetijstvo na nek način
                  odločil v prid razvoju Slovenije. Hvala.</p>
            </sp>
            <sp xml:id="SDZ5-Redna-25-2011-03-03.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti. <stage>(Ga ni.)</stage> Iztok Podkrižnik. <stage>(Ga ni.)</stage> Vili
                  Rezman <stage>(Ne.)</stage> , Vito Rožej <stage>(Ne.)</stage>, dr. Peter Verlič <stage>(Ne.)</stage>, Anton Urh <stage>(Ne.)</stage>, Miran
                  Györek <stage>(Ne.)</stage>, Franc Pukšič <stage>(Ne.)</stage>, Milenko Ziherl <stage>(Ne.)</stage>, Alojz Posedel <stage>(Ne.)</stage>, dr.
                  Vinko Gorenak se je opravičil, Tadej Slapnik <stage>(Ne.)</stage>, Jože Tanko <stage>(Ne.)</stage>, Borut
                  Sajovic <stage>(Ne.)</stage>. Lojze Posedel v času poslanske skupine.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp170">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsednik.</p>
               <p>Najprej bi poudaril, da je bila pobuda za razpravo o tem vprašanju zelo in
                  izključno dobronamerna. Da mogoče kakšni podtoni iz besed kolega Kontiča mogoče
                  kažejo na kaj drugega, ampak ponavljam, izključno dobronamerna in sem prepričan,
                  da bi takšnih razprav, ne da so neproduktivne, prepričan, da bi takšnih razprav v
                  parlamentu moralo biti več. Vendar očitno takšne teme, ki imajo neposreden vpliv
                  na življenje ljudi, nenazadnje na porabo davkoplačevalskega denarja, očitno niso
                  zanimive. To niso arhivi, to niso ideološke borbe, tu se je pač treba konkretno
                  pogovarjati o zadevah in zato sem, kljub temu, da je malo prisotnih, prepričan, da
                  bo ta razprava dosegla svoj namen in da je ocena vedno pač različna. Tudi v
                  predlogu za razpravo ni bilo nikoli rečeno, da ministrstvi ne sodelujeta ali da
                  sta celo skregani, ampak bilo je pa poudarjeno, da to, kar se dogaja, je
                  nerazumljivo in tudi nedopustno. Ne more biti, da ima eno ministrstvo izrazito
                  negativno stališče, drugo ministrstvo pa po sklepu Vlade povozi to strokovno
                  pomembno mnenje na ta način, kot je bilo v primeru pozidave Braslovč, ali kot
                  očitno gre tudi v tej zgodbi. Zato mogoče izgovarjanje na to, da je sprejela
                  prejšnja vlada, res ni na mestu. To je sprejela prejšnja vlada, ampak že bivši
                  minister za kmetijstvo, gospod Iztok Jarc je zelo jasno napisal, da je izrazito
                  negativno stališče in da je ministrstvo opozorilo na mnoge napake v okoljski
                  oceni. To je dokument. Takoj po tem, ko je Vlada sprejela ta sklep o pričetku
                  izdelave državnega prostorskega načrta, je bila civilna iniciativa prva, ki je
                  začela opozarjati na to, da se zahteva revizija vrednotenja izbrane trase. To je
                  tisto bistvo in to so mogoče tudi tiste ocene, kako so civilne iniciative včasih
                  škodljive. Verjetno je tudi res, ampak v konkretnem primeru sem na začetku zelo
                  jasno povedal, da so to ljudje, ki imajo veliko strokovnega znanja in da
                  sodelujejo z inštitucijami. Vesel sem, da kolega Kontič pravi: "Zakaj ne bi
                  zaupali projektantom, zakaj bi zavajali ljudi?" Tudi jaz popolnoma zaupam stavku,
                  ki ga je v študiji Kmetijskega inštituta Slovenije napisal docent dr. Vrščaj,
                  "Odločitev 2007 leta – kot najboljša izbrana trasa F2 – ocenjujem kot primer
                  neracionalne, nespametne in potrošniške rabe prostora ter kot izrazito slab primer
                  umeščanja velikih infrastrukturnih objektov v prostor". To je verjetno ocena
                  strokovnjaka, ki mu gre zaupati, ker je podkrepljeno z vsemi analizami, ki so ga
                  pripeljale do te ocene. In vesel sem tudi tega, kolega Kontič pravi, da je treba
                  primerjati v tem nadaljnjem postopku jabolka in jabolka. Ravno to je bila ena
                  velika stvar, na katero je civilna iniciativa vseskozi opozarjala, da so bili
                  kriteriji vrednotenja vseh tras in način vrednotenja, ki je pripeljal F2 na prvo
                  mesto z rezultatom 114 proti 12, neenotni. Vsi so bili, na primer, ocenjeni s
                  ponderjem 1 in je prečkanje trase igrišča za tenis pomenilo enako temu, da se je
                  povozilo najboljše kmetijsko zemljišče. Zato sem vesel, da se bo v nadaljevanju
                  upoštevano "jabolka in jabolka", mislim, da so bila "jabolka in hruške" ravno v
                  tej študiji, ki je bila osnova za izbor te trase.</p>
               <p>Razvojni žep ni nič slabega misleče z moje strani, ampak je to prepisano iz članka
                  v Večeru, pisec je gospod Peter Rezman, ki razpravlja o situaciji v Velenju. Vi
                  lahko zmajujete z roko, je pa verjetno malo resnice v tem razmisleku, ali ta trasa
                  sledi razvojni usmeritvi, da imamo os povezavo Celovec–Celje ali pa imamo neko
                  stransko pot oziroma bližnjico Velenje–Ljubljana. Ko ste govorili o glasu
                  gospodarstva, zelo nekorektno je, da je ta cesta pomembna samo za gospodarstvo
                  Šaleške doline. Od leta 2008 so tako regijska gospodarska zbornica v Celju, obrtna
                  zbornica, vse kmetijske zadruge, vsi hmeljarji, vse, kar dela na tem področju
                  celjske regije, opozarjali ministrstva in vlade, da je treba ponovno proučiti, ali
                  bomo imeli ozko razvojno os ali pa bo nekaj drugega. Očitno je takrat prevladalo
                  "nekaj drugega" in se nikoli ni želelo, tako kot ste rekli, te trase, ta
                  vrednotenja dati ponovno na mizo in ugotoviti, ali je bila prva študija, ki jo je
                  podpisalo 12 strokovnjakov, od tega trije doktorji in vsi ostali, ali pa je bila
                  pravilna odločitev druge študije, ki sta jo izdelala v enem podjetju, d. o. o.,
                  dva diplomirana inženirja.</p>
               <p>In še tisti očitek, ki mislim, da ni na mestu, da bodo stroški večji zato, ker se
                  trasa umika na obrobje in bo zato večji klanec in večji stroški. Zavajanje in
                  nerealno prikazovanje podatkov se vleče od začetka odločitve te trase. Prej sem že
                  citiral Ministrstvo za okolje, da je še prejšnji teden operiralo s predračunsko
                  vrednostjo 198 milijonov. Bom nadaljeval potem, v svojem času. Hvala.</p>
            </sp>
            <sp xml:id="SDZ5-Redna-25-2011-03-03.sp171">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Danijel Krivec.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp172">

               <speaker>DANIJEL KRIVEC:</speaker>

               <p>Hvala še enkrat za besedo, spoštovani predsednik. Kolegice in kolegi!</p>
               <p>Saj nisem vedel, ali se bom še enkrat oglasil, ampak nekaj iztočnic je bilo, tako
                  da bi rad še par stvari kot razmislek dal, kajti ta razprava tako ali tako nima
                  nekih zaključnih sklepov, je pa bila v tem svojem bistvu dosti zanimiva in
                  opozorilo se je na precej stvari, ki povzročajo težave v tem prostoru. Moram reči,
                  da se strinjam z večino predgovornikov, vsak je osvetlil eno težavo, marsikdo se
                  je oddaljil od ključne teme, ki je bila s strani kolega Posedela izpostavljena in
                  ki se zdi meni pomembna, to pa je, da kakorkoli govorimo in leporečimo, kako smo
                  vsi za neke razvojne zadeve, vendar neke konkretne strategije znotraj te države
                  pač nimamo oziroma bolj ko poslušam odgovore in razprave, ugotavljam, da je mogoče
                  pa ena dobra strategija na nivoju države glede na to, da zmanjkuje denarja na vseh
                  področjih, glede na to, da smo osnovni avtocestni križ pa le zgradili in umestili
                  v prostor že v preteklih časih, ko smo mogoče malo bolj načrtno gradili in delali
                  in tudi izvajali umeščanje v prostor, da je pa zdaj prilika, da s podobnimi
                  aktivnostmi, kot je ta, ko dve ministrstvi med seboj usklajujeta nek dokument kar
                  nekaj let, pa ne samo na tem segmentu, tudi verjetno na drugih razvojnih oseh, pa
                  pridemo do tega, da se neki viri vseeno prihranijo, mogoče za druge projekte. Tudi
                  taka razlaga je možna v tem primeru. In enako velja tudi s problematiko, ki
                  nastaja z občinskimi prostorskimi načrti, kjer dlje časa opozarjamo, da ti
                  postopki dejansko trajajo predolgo, da je velik del krivde na ministrstvu za
                  kmetijstvo, ki se ne odziva promptno, ne drži se niti postopkov ZUP-a, niti
                  ostalih, bi rekel, zakonskih obveznosti. Opozarjali smo ga, da ima stare podatke,
                  da operira s podatki, ki so nastali v nekem preteklem obdobju, kjer se vrednoti
                  zemljišča po neki oceni, ki ni več realna v prostoru, kjer niti nekateri ne vedo,
                  kaj je namenska raba prostora, kaj je planska raba prostora, kaj je to v
                  katastrski rabi in tako naprej in se določeni uradniki prepirajo med seboj na
                  ministrstvih, pa tukaj ne govorim o ministrih, ampak o uradnikih. Tudi zato
                  prihaja do velikih zastojev pri posameznih dokumentih, ki bi jih moral nekdo
                  sproducirati. Ker sem v več odborih, ki se Državnem zboru ukvarjajo z razvojem,
                  tako na gospodarstvu, prometu in okolju, pač vem, o čem smo v preteklosti sklepali
                  in moram reči, da smo na področju prometa kar nekaj sklepov sprejeli tudi za druge
                  razvojne osi, kjer je bila pobuda dana, da se odseki, ki ne rabijo dodatnega
                  umeščanja v prostor, obravnavajo prioritetno. Tudi to se ne dogaja. Bila je tudi
                  pobuda, da se mogoče pristopi k temu, da se določene odseke umešča tudi z
                  medobčinskimi lokacijskimi načrti, kjer je pač interes lokalnih skupnosti lahko
                  močnejši in se tudi lažje pride do kvalitetnih rešitev, usklajenih v prostoru.
                  Tudi tega se večinoma ne poslužujemo.</p>
               <p>Prej je bilo govora o tem, kdaj je to najboljša cena, ene od kolegice je
                  razpravljala, kako pridemo lahko v fazi izvedbe tudi do težave z izkopavanjem in
                  tako naprej. To je vse res, vendar mi v zadnjem obdobju nismo prišli niti do tega,
                  da bi kakšen državni lokacijski načrt za pomembne objekte umestili. To velja za
                  linijske objekte, kot velja tudi za večje objekte, ki so vezani na, recimo,
                  odpadke in podobne stvari. Tudi zakon, ki smo ga sprejeli o tem, da pospešimo
                  umeščanje pomembnih objektov v prostor, je ostal samo v tisti prvi fazi. Takrat ob
                  zaključku je minister jasno povedal, da je treba sprejeti še približno pet
                  popravkov na zakonodaji. Nič se ne dogaja. Mi pa govorimo o tem, kako pospešiti
                  zadeve. Jaz verjamem v to, da nekega sodelovanja med ministrstvi enostavno ni in
                  nič ne pomaga, da so vsa ministrstva v Ljubljani, očitno je ta bližina bolj
                  škodljiva in se ta zatohlost med uradniki bolj razrašča kot pa razčiščuje. Mogoče
                  bi jih bilo treba malo razpršiti, potem bi se vozili iz enega kraja v drugega in
                  bi razumeli, kaj je umeščanje v prostor v širšem pomenu, tako da je to mogoče
                  usmeritev za naprej.</p>
               <p>Vsi govorite o tem, da je velik interes, da se komunikacije vzpostavijo, seveda je
                  to res, vendar ko pridemo do konkretnih projektov, se pa zadeve ustavijo. Ne
                  ustavijo se pri ministrih, ki imajo dobro voljo, da to rešijo, ustavijo se na
                  uradniškem delu, kjer se tolmačijo zadeve zelo po svoje ali pa po domače,
                  kakorkoli kdo želi. In res je, da je razvoj ob avtocestnem križu in tam, kjer so
                  se avtoceste dogradile, pa bistveno večji in uspešnejši, kot pa v tistih območjih,
                  ki te možnosti dejansko nimajo. To je problem skladnega regionalnega razvoja pa
                  kakorkoli želimo to reči. In tam, kjer je želja, se pride tudi do spremembe
                  namembnosti zemljišč. Pa, da ne bom čisto konkreten, bom rekel samo: v Ljubljani.
                  Ostali župani bodo vedeli, da je to zelo težko narediti, nekje se pa to da. Tudi o
                  tem se je treba vprašati. Pa zanimivo, da nas sedi v Državnem zboru zdaj ob tej
                  obravnavi praktično večina županov pa bivših županov pa gospod Tone Anderlič, ki
                  se po navadi koncem razprav zmeraj pridruži, da da nek ocvirek na zaključno
                  razpravo. Ampak tudi to je dejstvo, da zanima pomembna problematika dejansko tudi
                  župane v tem parlamentu in ne vem, zakaj jih nekateri poskušajo nagnati iz
                  parlamenta. Mislim, da imajo župani kar precej za povedati o tem, kako kašna
                  zakonodaja dejansko vpliva in na kakšen način se jo da izvajati.</p>
               <p>Še na to bi opozoril, kot sem rekel, glede na to, da sedim v več odborih, ki so
                  vezani na razvoj neusklajenost strategij. Ko beremo energetsko strategijo, beremo
                  prostorsko strategijo, beremo strategijo razvoja prometa, če kdo zna to združiti,
                  ne vem, kako pride do tega. Prej je bilo govora o tem, da je treba Koroško
                  povezati s tretjo razvojno osjo, da glede na to, da ima boljše povezave proti
                  Avstriji kot proti Sloveniji. To absolutno podpiram, vendar ne vem, kako bomo mi
                  to pospešili, glede na to, da na vseh odborih ves čas na to opozarjamo, predvsem
                  Ministrstvo za okolje in prostor, o teh problemih z umeščanjem, vendar se v
                  zadnjem obdobju dejansko ni kaj dosti premaknilo. In mislim, da so takšna
                  vprašanja, ki so bila posreči nekako sproducirana in tudi izglasovana, da sploh o
                  tem razpravljamo, nenazadnje tudi koristna, mogoče za ministrstvo, mogoče za koga,
                  ki to posluša, v vsakem primeru pa bo potrebno več sodelovanja med ministrstvi. S
                  tem bi se verjetno tudi kakšen projekt hitreje izvršil. Tudi kar se tiče razprav,
                  ki so se dotikale občinskih prostorskih načrtov, in jaz se absolutno s tem
                  strinjam, veliko je tukaj omejitev, ki onemogočajo kvalitetno umeščanje, večinoma
                  se problemi zreducirajo na Ministrstvo za kmetijstvo. Na žalost, to bo treba to
                  vzeti v zakup, ne glede na to, da je soglasodajalcev zelo veliko. To mislim, da ni
                  dobro in na to opozarjamo praktično že dve leti.</p>
               <p>To sem želel na nek način povedati, tako da ne bom o tem, da tudi na našem
                  območju, iz katerega prihajam, je razvoj cestne mreže potreben kot četrta razvojna
                  os. Mogoče za ilustracijo – tudi jaz, ko se pripeljem v Ljubljano, se peljem čez
                  Italijo, mogoče mi bo pa ta del bližji, pa se kdaj tudi tja obrnem. Toliko.
                  Hvala.</p>
            </sp>
            <sp xml:id="SDZ5-Redna-25-2011-03-03.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želita besedo še minister za kmetijstvo, gozdarstvo in prehrano ter minister za
                  okolje in prostor? Ja. Najprej minister za kmetijstvo, gozdarstvo in prehrano,
                  mag. Dejan Židan.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp174">

               <speaker>MAG. DEJAN ŽIDAN:</speaker>

               <p>Bo zelo kratko. Samo to bi rad odgovoril gospodu poslancu Danijelu Krivcu. V
                  celoti se strinjam, v tem trenutku je zagata pri dovoljenjih, ki jih dajemo na
                  Ministrstvu za kmetijstvo, gozdarstvo in prehrano. Kar se tiče prostorskih aktov
                  ni več toliko vprašanje časa, iz tedna v teden, od kar je zakon končan, je
                  parlament in cela skupina ljudi ponovno delala dejansko cel delovni čas pa še več
                  dela ravno na teh projektih. Zagata je nekje drugje. Zagata je v tem, ker se do
                  zdaj v bistvu ni vedelo, katera zemljišča sploh uporabljati in o katerih
                  zemljiščih razmišljati kot o razvojnih. In ravno zato je ta zakon, ki je trenutno
                  v parlamentu, ki pa dejansko vnaprej določa, kaj so trajna kmetijska zemljišča –
                  in so nujno potrebna v slovenski proizvodnji hrane – in kaj so ostala, kjer pa so
                  kompromisi, tako zelo pomemben. In jaz vas, gospod poslanec ,samo prosim, veliko
                  boste naredili za občino, če boste ta zakon podprli. Hvala.</p>
            </sp>
            <sp xml:id="SDZ5-Redna-25-2011-03-03.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo še minister za okolje in prostor?</p>
               <p>Prosim, dr. Roko Žarnić.</p>
            </sp>
            <sp xml:id="SDZ5-Redna-25-2011-03-03.sp176">

               <speaker>DR. ROKO ŽARNIĆ:</speaker>

               <p>Spoštovani gospod predsednik, spoštovane poslanke in poslanci, dragi kolegi!</p>
               <p>Ta razprava danes me veseli zato, da vidimo, kako težko je naše delo pri umeščanju
                  v prostor. Zadnjič, ko smo bili v Velenju – je gospod poslanec povedal, da smo
                  bili tam – je minister Vlačič eno zanimivo zadevo povedal. Nizozemci, ki so ravni
                  pa močno demokratično razviti in je vrednost imovine zelo močna, so uspeli, s tem
                  se hvalijo, spraviti povprečno trajanje umeščanja v prostor iz 14 na 7 let.
                  Kitajci, ki so veliki in bolj učinkoviti, pa ne bom nič drugega rekel, pa se od
                  odločitve do vožnje zgodi v 3 do 4 letih. Mi smo nekje še malo razvijajoči se in
                  prihajamo iz tega kitajskega v bolj holandski sistem. Recimo, ta tretja os bo
                  rabila okoli 5 let in pol od ideje do razgrnitve. Zato iztočnica, da malo povem,
                  gospa županja oziroma poslanka je pohvalila, da smo danes prvi del južnega kraka
                  spravili pod streho, v razgrnitev, 10. bo srednji del severnega kraka, začetek
                  aprila pa ostala dva kraka na severnem delu. Mislim, da se bomo do takrat nekako
                  uskladili. Če pa se ne bomo mogli uskladiti glede tega, o čemer danes
                  razpravljamo, mislim, da je smotrno, vsaj kar se nas, našega ministrstva tiče, da
                  zaključimo eno fazo tega z razgrnitvijo. Potem je tukaj še razprava. Če se v tem
                  mesecu razprave ne bo prišlo do nekega konsenza, obstaja tudi varianta, da se bo
                  začela kakšna druga varianta. Samo to pomeni naslednjih 4, 5 let. Ampak, kar se
                  tiče našega ministrstva, bomo dano nalogo iz leta 2006 zaključili in potem naprej
                  nadaljevali. Lahko verjamem našim sodelavcem, ki včasih rečejo, da malo zavidajo
                  kolegom na kmetijskem ministrstvu, kajti oni skrbijo – pa ne mislim, da jim je
                  čisto za zavidati – za eno stvar, mi moramo pa mnoge usklajevati, tudi naše
                  naravovarstvenike v hiši. To je verjetno bolj problematično in težko, vendar,
                  dobro, nekako smo uspešni, vidimo, mogoče ne toliko, kot si želite.</p>
               <p>Moram pa povedati, da so dobri osebni odnosi med ministri tudi dobri za dobre
                  odnose med sodelavci. Z ministrom Vlačičem in ministrom Židanom se redno sestajamo
                  s sodelavci, smo vpeljali eno takšno dobro prakso. Marsikatero stvar dorečemo,
                  zadnjič smo se pogovarjali o Škofljici in smo našli neke hitre rešitve za čez eno
                  leto, in neke srednjeročne za malo več. Danes tukaj kažemo, da sva dva ministra,
                  ki se bova lahko tudi o tej stvari znotraj svojih pravil uskladila. Mislim, da ti
                  dobri odnosi med sodelavci ostajajo dobra praksa, in sem prepričan, da bodo tudi
                  rešitve zato bolj zadovoljive kot do zdaj.</p>
               <p>Hvala lepa za to razpravo. Kolegici sem povedal, da se danes zvečer splača tukaj
                  sedeti, ker se marsikaj naučimo in malo vidimo, kako vi reagirate na tista
                  vprašanja, ki nas mučijo. Ne mislite, da mi nimamo dilem, ravno tako kot vi. Hvala
                  lepa.</p>
            </sp>
            <sp xml:id="SDZ5-Redna-25-2011-03-03.sp177">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Me kar mika, da bi kaj rekel, pa ne smem. Ampak, bom rekel samo eno
                  stvar, da je najdražja tista trasa ceste, ki je ni.</p>
               <p>Repliko? Ja, seveda, čas je še, ja.</p>
               <p>Prosim. Stavek napačne navedbe.</p>
            </sp>
            <sp xml:id="SDZ5-Redna-25-2011-03-03.sp178">

               <speaker>DANIJEL KRIVEC:</speaker>

               <p>Saj bom kratek, ne se bati.</p>
            </sp>
            <sp xml:id="SDZ5-Redna-25-2011-03-03.sp179">

               <speaker>PREDSEDNIK DR. PAVEL GANTAR:</speaker>

               <p>Ne. Ima pravico do popravka napačne navedbe, napačne navedbe ministra.</p>
            </sp>
            <sp xml:id="SDZ5-Redna-25-2011-03-03.sp180">

               <speaker>DANIJEL KRIVEC:</speaker>

               <p>No, minister Židan me je tudi omenil. Z moje strani ima podporo za tak predlog,
                  kot je bil omenjen.</p>
               <p>Me je pa zmotila zaključna misel ministra za okolje in prostor, ki je rekel: "No,
                  saj če ne bo pa neka trasa, bomo pa razmišljali o novi trasi." Kje pa je potem
                  tukaj strokovnost, o kateri je bilo prej govora s strani vseh naših razpravljavce,
                  kjer je bilo govora o tem, da se o tem opravi razprava, posluša iniciative, vendar
                  se nato na neki strokovni bazi odloči o neki stvari. Vi pa ste zdaj zaključili: če
                  ne bo prišlo do ničesar, pomeni to novo rešitev in to pomeni naslednjih 4 do 5
                  let. To je tista težava, ki jo imamo, ker vsaka civilna iniciativa, ki se pojavi,
                  lahko povzroči zamik za naslednjih 5 let. Najbolj kruto ob tem pa je, da noben od
                  te civilne iniciative nič ne odgovarja, noben ne prevzema nobene odgovornosti.
                  Nalaga se dodatna obremenitev ministrstvu, vsem drugim resorjem, civilna
                  iniciativa, ki pa neko zadevo zruši, pa nima nobene odgovornosti. Kje je tukaj
                  stroka? Vaš odgovor je šel v to smer, če nekdo izvede večji pritisk, se išče neka
                  nova zadeva. Kam pridemo? Pridemo do umeščanja neke zadeve, ki traja 30 let, ker
                  se bo zmeraj pojavila nova civilna iniciativa. To je treba rešiti na dolgi
                  rok.</p>
            </sp>
            <sp xml:id="SDZ5-Redna-25-2011-03-03.sp181">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Javil se je minister za okolje in prostor dr. Roko Žarnić. On ima kot minister
                  pravico, da razpravlja kadar želi, če ima še čas. Tako da mu pač moram dati
                  besedo. </p>
            </sp>
            <sp xml:id="SDZ5-Redna-25-2011-03-03.sp182">

               <speaker>DR. ROKO ŽARNIĆ:</speaker>

               <p>Se opravičujem, samo za kratko. Mogoče sem bil malo preveč nenatančen. Bom bolj
                  odkrit. Tukaj je bilo priti do Velenja več variant. Mislil sem v tej študiji
                  variant, če se ne bo drugače izšlo, bo edina alternativa izbrati eno od
                  preostalih, in to je tri leta od izbire. Samo toliko. Hvala lepa.</p>
            </sp>
            <sp xml:id="SDZ5-Redna-25-2011-03-03.sp183">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo še predlagatelj Lojze Posedel? Želi.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp184">

               <speaker>ALOJZ (LOJZE) POSEDEL:</speaker>

               <p>Hvala lepa.</p>
               <p>Vedno je proti koncu najbolj zanimivo in tudi ta razprava ali te izjave sedaj
                  kažejo na nekaj, kar je res na začetku tega problema. V bistvu je razprava
                  zahtevana zato, ker se vse to obdobje, ki se je začelo 2007 in 2008 s sklepom
                  Vlade, ni upoštevalo in ni želelo poslušati, da izbrana trasa verjetno ni
                  najboljša. In samo s korektno strokovno analizo bi ta leta, ki so jih zdaj
                  nekateri verjetno s svojimi vzvodi, pripeljali do tega, da bo očitek, da je
                  civilna iniciativa kriva, da smo krivi tisti, ki sprašujemo, zakaj ravno ta trasa,
                  ki ne kaže na to, da civilna iniciativa ali jaz kot predlagatelj nasprotujemo tej
                  cesti. Ne. Delo civilne iniciative in pa moja želja po tej razpravi je ravno
                  zaradi korektnega in pa dobrega odnosa do slovenskih kmetijskih zemljišč in pa
                  predvsem do davkoplačevalskega denarja. Danes ni bilo še ene besede rečene o
                  stroških. Trasa se je začela delati na podatkih, ki so bili objavljeni še prejšnji
                  teden s strani MOP. 198 milijonov evrov iz projektantskega predračuna iz leta 2007
                  z vsemi optimizacijami, nič povečanja, s stroški, ki evidentno manjkajo v tej
                  oceni, tako glede klanca. Ob 5,6 % klancu bodo verjetno potrebni odstavni pasovi,
                  jih ni nikjer v teh ocenah. Ugrezninsko območje na področju Velenja – nikjer
                  ocenjeno, kakšno bo. Pokriti vkop trase – nikjer ocene koliko bo to znašalo.
                  Gradnja treh tunelov skozi geološko neprimerne vulkanske kamnine – nikjer
                  ocenjeno. In ko se strokovnjaki, združeni v civilni iniciativi, ponavljam
                  strokovnjaki, pozabavajo s temi številkami, in kdor je gledal oddajo Preverjeno,
                  je lahko te podatke, frapantne podatke, slišal, da bo povprečna cena hitre cene v
                  Sloveniji znaša 8,7 milijona na kilometer, da pa zna ta cena biti 24 in še nekaj
                  milijonov na kilometer te ceste. To so številke, ob katerih bo verjetno bolela
                  glava tistega, ki bo moral dati soglasje za takšno traso.</p>
               <p>Če zaključim. Še enkrat, sem prepričan, da je bila ta razprava dobra, predvsem
                  dobronamerna, ne zato, da bi ovirali izgradnjo, ampak da bi dobili pravo
                  odločitev, strokovno odločitev, ki pa mislim, da je v tej celi zgodbi ni bilo. In
                  tudi včeraj na predstavitvi ostalih tras, dveh osnutkov državnega prostorskega
                  načrta za tretjo razvojno os, je minister Žarnić na novinarski konferenci lepo
                  dejal, da to ni odločitev o gradnji, odločitev sprejme Vlada. S tem se strinjam.
                  In da je ministrstvo do razgrnitve državnega prostorskega načrta opravljalo strogo
                  strokovno in politično nevtralno delo. S to vašo izjavo se, lahko si to dovolim,
                  ne strinjam. Mogoče za vas ja, bilo bi pa dobro, da bi vprašali tudi vaše
                  sodelavce. Iz izjav, ki smo jih gledali in slišali, da je predsednik Odbora za
                  izgradnjo tretje razvojne osi potrdil, da je bil na ministrstvu z vašimi sodelavci
                  že takrat, ko se je izbirala trasa, da je bil tudi potem mnogokrat na ministrstvu
                  in pa gospod Kontič, če mahate z rokami, na spletni strani vaše stranke SD
                  Velenje, mestni odbor, je zelo lepo napisano: "V tem času je potekal spopad dveh
                  predlaganih tras tretje razvojne osi, in sicer ali bo osrednje gospodarsko
                  središče tretje razvojne osi Celje ali Velenje. Ta bitka je bila tako rekoč
                  dobljena v sredo, 25. 2. 2009, ko je Velenje obiskal minister za promet dr.
                  Patrick Vlačič in je izrazil popolno podporo trasi, ki je zagovarjala Velenje."
                  Jaz se opravičujem, da sem vam to prebral, ker vem, da to poznate, ker je na vaši
                  spletni strani, pa vendar se mi zdi dobro, da se ob tej razpravi vprašamo tudi,
                  kolikokrat je bila v tej Sloveniji že povožena stroka s strani politike. Ne
                  govorim o tem konkretnem primeru, mogoče ja, mogoče ne, ampak tudi za nadaljnje
                  delo. Jaz samo upam, da bo minister Židan obdržal to držo, ki jo je lepo
                  napovedal, in da bo ta razprava, soočanje teh argumentov, potekala na osnovi
                  argumentov in da bo potem odločitev takšna, ki bo najboljša za razvoj Velenja,
                  vseh krajev ob tretji osi, predvsem za davkoplačevalce in pa zato, da bi do te
                  trase čim prej prišli. Hvala lepa.</p>
            </sp>
            <sp xml:id="SDZ5-Redna-25-2011-03-03.sp185">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas,
                  določen za razpravo, še ni potekel, sprašujem, ali želi na podlagi prvega odstavka
                  71. člena Poslovnika Državnega zbora še kdo razpravljati? Eden je to želel. Dajem
                  prijavo. Prosim za prijavo oziroma odpiram prijavo. Besedo ima Bojan Kontič.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-03.sp186">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovana ministra, še enkrat.</p>
               <p>Bilo je izrečenih nekaj stvari, ki ne držijo. Če začnem kar pri tisti, sicer sem
                  pričakoval, da bo kdo od teh, ki se s tem ukvarja, povedal. Bilo je rečeno, da ni
                  upoštevana cena ceste, ki gre po ugrezninskem območju. Ne gre po ugrezninskem
                  območju, kolikor jaz vem. Ali ta podatek drži? Ne gre po ugrezninskem območju in
                  ne zavajati v tem parlamentu.</p>
               <p>Druga zgodba je ta, o kateri je gospod iz SDS govoril, in zelo pametno je povedal
                  – civilna iniciativa ne nosi nobene odgovornosti, če zruši projekt. Odgovornost
                  nosite vi, spoštovani predstavniki Vlade, in delno tudi mi tukaj v parlamentu in
                  na koncu je treba neko odločitev sprejeti, drugače lahko cesto umeščamo naslednjih
                  100 let pa je ne bomo umestili v prostor. In če sem prav prej slišal, je bilo
                  rečeno, najdražja je tista, ki je ni. S tem se strinjam, gospod predsednik, to ste
                  vi dejali. Zanesljivo, ta cesta, ki je ni, je najdražja.</p>
               <p>Gospa Silva Črnugelj, prijavili bi se k besedi in razpravljali do onemoglosti, če
                  je treba, sicer Poslovnik to omejuje ...</p>
            </sp>
            <sp xml:id="SDZ5-Redna-25-2011-03-03.sp187">

               <speaker>PREDSEDNIK DR. PAVEL GANTAR:</speaker>

               <p>Gospod Kontič prosim, ona ne more nič odgovarjati, kar nadaljujete svojo
                  razpravo.</p>
            </sp>
            <sp xml:id="SDZ5-Redna-25-2011-03-03.sp188">

               <speaker>BOJAN KONTIČ:</speaker>

               <p>... za medklic, ampak dobro, se bomo to sami zmenili v poslanski skupini.</p>
               <p>Tako da to je res. Se pravi, treba je dati konkretne podatke na mizo in ne
                  operirati s takšnimi, ki ne vzdržijo. Kdo je bil na Ministrstvu za okolje in
                  prostor? Pa tam si kljuke podajajo župani? Gospod Posedel, zanesljivo ste tudi vi
                  hodili na ministrstvo. Zanesljivo. Tam si ljudje kljuke podajajo, ker tam se
                  stvari rešujejo. Jaz mislim, da tako funkcionira ta država. Zdaj kdo lobira, kdo
                  ne lobira, to je druga stvar. Če mislite, da lobiram za to os Velenje–Šentrupert,
                  povem, da podpiram to os. Zanesljivo in jo bom tudi naprej pa mi lahko rečete
                  lobist, Šalečan, kar hočete, mi lahko rečete. In ne pristajam na to, da je
                  razvojna os samo, če je Koroška povezana proti Celju. Ne pristajam na to. Zato,
                  ker je povezava Koroška–Velenje–Šentrupert proti osrednji Sloveniji ravno tako
                  razvojna ali pa še bolj kot pa ona. Pomembno je predvsem, da tisti, ki nimamo
                  hitre ceste in nimamo te povezave, to cesto dobimo. Ne glede na to, kje v
                  Sloveniji živimo, ker to pomeni možnost nadaljnjega razvoja. Hitra cesta je
                  hrbtenica razvoja, tudi skladnejšega regionalnega razvoja. Brez nje ne gre. In ko
                  gospodarstvo opozarja in to smo lahko slišali, verjetno opozarja zato, ker pozna
                  razmere, ker pozna probleme logistike, potrebuje pa logistiko, če se želi nadalje
                  razvijati, ne glede na to, kje se nahaja v Sloveniji. In ko govorimo o kmetijskih
                  zemljiščih, treba jih je čuvati, se strinjam, da jih je treba čuvati. Ampak če bi
                  jih dosledno čuvali, Prekmurje nikoli ne dobi hitre ceste. Ni variante, da jo
                  naredite v Prekmurje, brez da povozite kmetijsko zemljišče. Ampak je treba
                  vrednotiti zadeve, kaj pomeni za razvoj posamezna cesta, odvisno od tega, v
                  katerem delu je v prostor umeščena. In ne gre za rivalstvo in tudi nobenemu ne
                  govorim, da zlonamerno karkoli dela. Vsak ima pravico zagovarjati svoje stališče,
                  ne glede na to, od kod prihaja, saj ni nepomemben, tudi Žalec ni nepomemben v tej
                  igri. Saj je pomembno središče, ki je ob tej cesti, in je prav, da se vključuje v
                  razpravo. Ampak ljudje, tisti, ki ste na avtocestnem križu, dovolite, da tudi
                  tisti, ki nismo na avtocestnem križu, kaj rečemo o tem in da odločamo o tem, kako
                  bo cesta do nas prišla. Ker zelo lepo je imeti hitro cesto ali avtocesto, potem se
                  ti pa slika za vse ostalo. Če nič drugače, je to predvsem sebično. In še to je,
                  saj ko take linijske projekte umeščamo v prostor, je v bistvu potem zadeva takšna,
                  "podpiramo hitro cesto, nič nimamo proti hitri cesti, tudi proti železnici ne,
                  samo ne blizu mene, jaz bi jo uporabljal, tako kot mi ustreza, samo naj ne pride
                  tako blizu mene, da ogroža moj življenjski prostor". Treba je soočiti te podatke
                  in predlagam, da resnično nadaljujete s tem začetim delom.</p>
            </sp>
            <sp xml:id="SDZ5-Redna-25-2011-03-03.sp189">

               <speaker>PREDSEDNIK DR. PAVEL GANTAR:</speaker>

               <p>Žal, kolega Posedel, ne morem vam več dati besede. Razpravo smo zaključi,
                  razdelili čas. Žal se niste prijavili, ne morem vam več dati besede. Po poslovniku
                  vam tega ne morem več omogočiti. Morali bi se prijaviti k delitvi časa. Prav tako
                  je že zdavnaj dogovor, da ni dveh delitev časa, samo ena. S tem smo svoje in s tem
                  smo svoje jokerje izčrpali in tudi razpravo.</p>
               <p>Zaključujem razpravo, zaključujem tudi točko dnevnega reda. Prekinjam 25. sejo
                  Državnega zbora, ki jo bomo nadaljevali jutri ob 10. uri. Hvala. <stage type="time">(SEJA JE
                     BILA PREKINJENA 3. MARCA 2011 OB 20.55.)</stage>
               </p>
            </sp>
         </div>
      </body>
   </text>
</TEI>