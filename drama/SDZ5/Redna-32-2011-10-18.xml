<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ5-Redna-32-2011-10-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|48BFE6DA03FF82F3C1257E60002C1AA3</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=48BFE6DA03FF82F3C1257E60002C1AA3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-32-2011-10-18.DZ" n="32">
               <name>Redna</name>
               <date when="2011-10-18"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-32-2011-10-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 32. seje</stage>
            <stage type="chairman">Sejo so vodili predsednik Državnega zbora Ljubo Germič ter
               podpredsedniki France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 9. uri. </stage>


            <sp xml:id="SDZ5-Redna-32-2011-10-18.sp1">

               <speaker>PREDSEDNIK LJUBO GERMIČ:</speaker>

               <p>Spoštovane kolegice poslanke, spoštovani kolegi poslanci, gospe in gospodje!</p>
               <p>Pričenjam z nadaljevanjem 32. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
                  poslanci: gospa Janja Klasinc, gospa Silva Črnugelj, gospa Renata Brunskole do 20.
                  ure, gospod Zmago Jelinčič Plemeniti od 14. ure dalje, gospod Tadej Slapnik,
                  gospod Roberto Battelli, gospod Matjaž Zanoškar in gospod Iztok Podkrižnik.</p>
               <p>Vse prisotne lepo pozdravljam. <title>Nadaljujemo s </title>
                  <title>prekinjeno 27. točko dnevnega reda, to je z obravnavo Letnega poročila
                     Varuha človekovih pravic Republike Slovenije za leto 2010. </title>
               </p>
               <p>Nadaljujemo z razpravo poslank in poslancev o poročilu in predlogu
                  priporočila.</p>
               <p>Besedo ima gospod Miran Potrč.</p>
            </sp>
            <sp xml:id="SDZ5-Redna-32-2011-10-18.sp2">

               <speaker>MIRAN POTRČ:</speaker>

               <p>Hvala lepa. Gospa varuhinja človekovih pravic s sodelavci, kolegice in kolegi,
                  najprej dobro jutro!</p>
               <p>Jaz bi izrazil veliko nezadovoljstvo, da smo morali včeraj zaradi zapletov pri
                  točkah dnevnega reda in pri sprejemanju dnevnega reda prekiniti to točko, ker bo
                  najbrž nekaj časa potrebnega, da bomo spet na polno v problematiki, ki pa je
                  skrajno aktualna in bi jo morali obravnavati z največjo odgovornostjo. Jaz bom z
                  nekaj mislimi poskušal k temu prispevati.</p>
               <p>Najprej hvala varuhinji s sodelavci za izjemno eksaktno, obsežno, konkretno,
                  usmerjujoče poročilo, ki kaže na njihovo delo; kaže na to, da se je sistem varuha
                  človekovih pravic v našem sistemu prijel, da deluje tako pri državljankah in
                  državljanih in kot kažejo stvari v vedno večji meri tudi pri tistih, ki bi se
                  morali odzivati na opozorila glede neustreznih ravnanj. Mislim, da moramo s tem
                  nadaljevati in tudi v Državnem zboru prispevati, kar se da. Menim, da smo v
                  zadnjih letih povečali pomembnost obravnave tega poročila, kar me veseli, in da so
                  tudi s tem povezani rezultati. Meni se zdi izjemno razumljivo, da je varuhinja
                  človekovih pravic v svojem poročilu dala posebno pozornost vprašanjem socialnih,
                  socialno-ekonomskih pravic, bolj kot teh klasičnih človekovih pravic, kar je
                  razumljivo glede na stanje, s katerim se v družbi srečujemo, da se kljub vsem
                  naporom Vlade povečuje delež tistih, ki so na meji normalnega življenja, da je
                  vedno več tistih, ki imajo težave z zaposlitvijo in podobno, in mislim, da je tem
                  vprašanjem prav posvetiti ustrezno pozornost, ker so to temeljna vprašanja, od
                  katerih je odvisna eksistenca ljudi.</p>
               <p>Mislim pa, da je zelo dobro, da je poleg tega, tako vsaj jaz razumem, varuhinja
                  prvič opozorila, da obravnava v Državnem zboru pravzaprav ni namenjena samo oceni
                  konkretnih problemov, ni namenjena samo temu, ali dela Vlada dobro, ali
                  ministrstva delajo dobro, ali pravosodje, ali policija in podobno, temveč da
                  končno ugotovimo, ali dela dobro tudi Državni zbor. Ker so vsebina, ustrezna
                  medsebojna usklajenost, konkretnost zakonov, ki jih mi sprejemamo, tisto, kar v
                  marsičem pogojuje, kako se uresničujejo človekove pravice v praksi. Glede
                  njihovega uresničevanja sta namreč dve podlagi. Prvo, da imamo neustrezen zakon,
                  ki ga kljub opozorilom leta in leta ne uredimo, ne spreminjamo in ne usklajujemo,
                  ali pa imamo slabo izvajanje. V drugem primeru gre za odgovornost izvršnih
                  organov, predvsem tudi za kontrolno funkcijo Državnega zbora, ampak predvsem za
                  izvršne organe. V prvem primeru gre pa za naše delo. Osebno moram reči, da bi bilo
                  prav, da ugotovimo, da tudi glede vsebine zakonov nismo v celoti zadovoljni, da
                  nam mnogi govorijo, da zakoni še nikoli niso bili tako nepregledni in tako težki
                  za izvajanje, ker imamo podobne stvari urejene še v različnih predpisih, in da k
                  temu najbrž nekaj pripomore tudi obseg sprememb in dopolnitev, ki jih Državni zbor
                  vsako leto sprejema, ter postopki, po katerih jih sprejema. Ti so takšni, da nam
                  mnogokrat ne dajejo veliko možnosti odločanja, ker večina postopkov ni rednih,
                  ampak so nujni in skrajšani postopki. Zato upam, da bo nov Državni zbor, ki bo
                  kmalu izvoljen, v skladu z Resolucijo o zakonodajni politiki, ki smo jo sprejeli,
                  posvetil več pozornosti tudi temu vprašanju. In nekaj upanja je, da bo tudi to
                  prispevalo k učinkovitejšemu odpravljanju problemov, na katere opozarja
                  varuhinja.</p>
               <p>Še o dveh stvareh bi na kratko spregovoril. Veseli me, da je sodnih zaostankov
                  manj. Veseli me, da se počasi spreminjajo nekatere stvari tudi na področju
                  pravosodja. Seveda nisem zadovoljen, štejem pa to za realen problem, da se vedno
                  več pritožb pojavlja glede kvalitete odločitev, ne pa samo glede zamud in
                  postopkov. Bi pa rad ponovno povedal eno svojih bolečin, ki jih razlagam
                  mnogokrat, kadar o tem govorimo. Ni dobro, da politika vrši pritisk na pravosodje.
                  Ni dobro. In politika ga vrši, V načelnih postopkih včasih utemeljeno, kadar gre
                  za konkretne primere, pa to ni dobro. In v teh štirih letih smo imeli prakso, ko
                  smo dajali tudi na predloge poslancev v obravnavo žive primere, ki še niso bili
                  zaključeni, in zahtevali, da Državni zbor kot zakonodajno telo do njih sprejme
                  svoja stališča. Mislim, da to ni dobro in da tako v bodoče ne bi smeli
                  odločati.</p>
               <p>In še eno, morda na videz obrobno vprašanje v zvezi s tem. Tako radi govorimo, da
                  v Sloveniji ni več pravne države in da imamo za različne ljudi dva različna pravna
                  sistema. Jaz bi želel, da smo precizni. Pravni sistem je eden, samo eden je, za
                  vse enako velja, vprašanje pa je, ali se za vse enako uveljavlja. In tu je kritika
                  in opozorilo, da se ne uveljavlja za vse enako. Da na neenakost vplivajo
                  sorodstvene vezi, lobiji, kolegiji, slabo delo posameznikov, tudi, če hočete,
                  podkupovanje in podobno. Vse to je res, ampak velja za konkretne razmere, ne pa za
                  ustvarjanje vzdušja, kot da pri nas veljata dva pravna sistema, eden narejen za
                  majhno skupino privilegiranih in drugi za večino ljudi.</p>
               <p>In zadnje. Veseli me, da smo tudi v letošnjem letu opravili dve stvari, na kateri
                  nas je varuhinja pogosto opozarjala. 1. februarja 2011 smo sprejeli Deklaracijo
                  Republike Slovenije o položaju narodnih skupnosti pripadnikov narodov nekdanje
                  SFRJ v Republiki Sloveniji. Zelo načelen dokument, vendar dokument, ki kaže na
                  spoznanje, da se bo morala Slovenija intenzivneje ukvarjati tudi s tem vprašanjem,
                  zato pričakujem, da bo tako ravnal tudi nov Državni zbor in Vlada, ne pa, da bo to
                  zamrlo. Drugo velja za zakon o izbrisanih. In tretje, jaz bi bil vesel, če bi bilo
                  v tej smeri, da se problemi rešujejo, več storjenega tudi glede najemnikov v
                  denacionaliziranih stanovanjih, kjer Vlada nima posebej odprtih ušes, da bi te
                  probleme reševala, in upam, da bo k temu nekaj malega prispeval tudi zakon, ki ga
                  imamo na tej seji in za katerega upam, da bo sprejet, ki bi dal enake pravice, kot
                  so jih imeli včasih najemniki v denacionaliziranih stanovanjih, tudi hišnikom.</p>
               <p>Gospa varuhinja, hvala in še naprej uspešno delo.</p>
            </sp>
            <sp xml:id="SDZ5-Redna-32-2011-10-18.sp3">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Zmago Jelinčič Plemeniti. (Ga ni.) Besedo ima gospod Miro Petek,
                  pripravi pa naj se gospod Franc Bogovič.</p>
            </sp>
            <sp xml:id="SDZ5-Redna-32-2011-10-18.sp4">

               <speaker>MIRO PETEK:</speaker>

               <p>Hvala za besedo.</p>
               <p>Letošnje poročilo varuhinje oziroma njenega urada je zelo obsežno, natančno
                  poročilo in veseli me, da je varuhinja v tem poročilu zaznala tudi nekatere
                  probleme, ki doslej niso bili obravnavani.</p>
               <p>Na tem mestu bi omenil področje onesnaženosti okolja. Varuhinja je zaznala problem
                  onesnaževanja Mežiške doline in v tem poročilu zapisala, da je bil letni program
                  za izboljšanje kakovosti okolja v Zgornji Mežiški dolini za leto 2010 sprejet šele
                  v juliju leta 2010, sredstva namenjena za sanacijo tega okolja pa so bila močno
                  okrnjena. To pomeni formalno zaviranje programa, saj tako načrtovanih aktivnosti
                  ni bilo mogoče izvesti. Težko je razumeti tudi, kako lahko država sanira zgornjo
                  Mežiško dolino in hkrati dovoljuje dodatno obremenjevanje okolja in tako dalje.
                  Skratka, varuhinja je zaznala tisto ,o čemer smo razpravljali tukaj v Državnem
                  zboru, ko smo predlagali, da bi sprejeli zakon o sanaciji Zgornje Mežiške doline,
                  ker pač ta sanacija, katere okvir je odlok Vlade, enostavno zastaja, in je zgornja
                  Mežiška dolina v zadnjih dveh letih namesto dveh milijonov dobila milijon 200
                  tisoč evrov, torej 800 tisoč evrov manj. Tukaj gre varuhinji priznanje, vem pa
                  tudi iz terena, da se je veliko pogovarjala z ljudmi, ki živijo v tem obremenjenem
                  okolju v zgornji Mežiški dolini.</p>
               <p>S področja okolja je zanimiva tudi njena ugotovitev o deponiji gum na Dravskem
                  polju v občini Kidričevo. Kot vemo, je šlo tam leta 2008 za požar na deponiji gum.
                  Ta zadeva je v javnosti precej odmevala in sanacija seveda ni potekala tako, kot
                  bi morala. Investitor je izvajal sanacijo gramoznice v nasprotju z gradbenim
                  dovoljenjem, kot je ugotovila varuhinja. Poglejte, ta investitor, to je Albin
                  Promotion, pa še kar naprej dobiva nepovratna sredstva od Republike Slovenije.
                  Nedavno je iz ribniškega sklada, ki je razdelil 14,6 milijona evrov, ta
                  investitor, Albin Promotion, d. o. o. , ki očitno ne spoštuje zakonov, ki jih
                  postavljamo v Državnem zboru, sicer za neko drugo področje, dobil 110 tisoč evrov.
                  Lahko vidimo seznam, da se iz tega ribniškega sklada delijo prav zanimiva denarna
                  sredstva zanimivim ljudem. Naša nekdanja kolegica poslanka Darinka Mravljak je za
                  svojo firmo Darinka Mravljak s. p. za obnovo neke hiše dobila skoraj da 200 tisoč
                  evrov nepovratnih sredstev, toliko kot dobi poslanec plače v celem mandatu. Vendar
                  to ni vprašanje varuha človekovih pravic. To je vprašanje, kako se ta državni
                  denar deli, komu, po kakšnih kriterijih in kdo so ljudje v komisiji, ki delijo ta
                  denar.</p>
               <p>Ustavil bi se še pri poglavju spolnih zlorab otrok. Temu ste tudi namenili
                  ustrezno pozornost, seveda pa je vprašanje, koliko ste bili pri tem uspešni.
                  Mislim, da je ta vaš stavek, ki ste ga zapisali, da naša zakonodaja in številni
                  postopki nikakor niso naklonjeni otroku kot žrtvi. Pa me zanima, kaj na tem
                  področju narediti. Gospod Dolčič, vaša desna roka, je nedavno jasno in glasno
                  povedal, da v primeru koroške deklice policija in tožilstvo nista naredila dovolj
                  oziroma sta v teh postopkih naredila veliko napak. Jaz tu pogrešam, pa če lahko na
                  to odgovorite, kaj nam je narediti v Državnem zboru, da tega ne bi bilo oziroma da
                  bi tega bilo čim manj. Ko sprašujemo ministra za pravosodje, ki je zdaj tudi v
                  funkciji ministra za notranje zadeve, ali sta policija in pravosodje na tem mestu
                  naredila dovolj, pravi, da ja, delali so po zakonu, delali so najboljše, vidimo
                  pa, da problem ostaja. Torej, kaj narediti? Hvala.</p>
            </sp>
            <sp xml:id="SDZ5-Redna-32-2011-10-18.sp5">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Franc Bogovič. (Ga ni.) Besedo ima gospod Samo Bevk. (Ne.)
                  Besedo ima gospod Milenko Ziherl, pripravi pa se naj gospod Bogdan Barovič.</p>
            </sp>
            <sp xml:id="SDZ5-Redna-32-2011-10-18.sp6">

               <speaker>MILENKO ZIHERL:</speaker>

               <p>Hvala za besedo, gospod predsednik. Lep pozdrav vsem prisotnim predstavnikom Vlade
                  ter varuhinji z njeno ekipo!</p>
               <p>V vsaki državi ima varuh človekovih pravic pomembno vlogo in si s svojim delom
                  gradi imidž in ugled in po nekaj letnem delu bi to moralo biti neizkrivljeno
                  ogledalo družbe, svarilen prst, ki požuga ob vsaki nepravilnosti, torej ob vsakem
                  kršenju človekovih pravic, in na koncu nekako skala, na kateri trdno stoji neka
                  določena družba. Za varuhinjo ugotavljam, da veliko nalog izpolnjuje in vsekakor
                  bolje opravlja svoje delo kot njen predhodnik. Verjetno pri njej nismo slišali
                  tako omalovažujočih besed, kot je na primer njen predhodnik za določeno zadevo
                  rekel, da je to pač "pičkin dim". Takšnih od nje nismo slišali in to je za
                  pozdraviti. Vsekakor pozdravljam njeno zavzemanje za okolje, ki je bilo do sedaj
                  zelo prezrto. Vsakoletno posebno srečanje, kjer se predstavijo dosežki oziroma
                  pomanjkljivosti, ki so na okoljskem področju še prisotne, je vsekakor za
                  pozdraviti. Tukaj dobro izpolnjuje nalogo, ki jih nalaga Aarhuška konvencija, po
                  kateri morajo biti prebivalci vključeni v vsak poseg v naravo in se o njem smejo
                  izraziti in morda tudi izraziti kakšen dvom.</p>
               <p>Morda bi vas želel opozoriti, da se še malo pogleda po naši bližnji okolici. V
                  okolici Škofje Loke je namreč Rudnik urana Žirovski vrh v zapiranju in kljub temu,
                  da so bili izvedeni obsežni gradbeni posegi in da se je veliko delalo na njen, še
                  vedno eno od jalovišč ni sanirano, ker je na plazečem terenu in vedno znova
                  nastajajo razpoke. Ministrstvo za okolje in prostor pa ne najde posluha ter
                  predvsem ne najde financ in nekih načrtov, kako sanirati in kako nadoknaditi škodo
                  lokalni skupnosti. Upam, da se bo v ta problem zakopala tudi varuhinja s svojimi
                  sodelavci in bo morda v nekem naslednjem poročilu tudi ta točka bolj obdelana
                  oziroma da bo prišlo do ustreznih ukrepov.</p>
               <p>Potem bi se zadržal tudi pri sovražnem govoru. Za naslednja poročila se ji
                  materija še kar nabira. V nekaterih primerih je ukrepala, v nekaterih primerih bi
                  se pa dalo še kaj narediti. Morda bi kazalo opozoriti na oddajo kanala Pink, na
                  katerem je v nekem kvazi humorističnem stilu oddaja Tito in Draža, v kateri nekdo
                  igra Tita, nekdo pa igra lik Draže Mihajlovića, ki je skoraj avtentičen originalu
                  in morda obuja neko nostalgijo po nekih že preživetih časih. Meni ne bi bilo prav
                  nič humorno, če bi sedaj gledal precej po vojni nastale oddaje, kjer bi nastopal
                  Hitler ali pa podobni diktatorji. Seveda spada v drugi kontekst Chaplinov film
                  Veliki diktator, ki je nastal pred vojno, po vojni pa tudi verjetno ne bi bil
                  ravno okusen humor na račun nacistov. Seveda gre v tej kvazi humoristični oddaji
                  predvsem na račun Hrvaške, jutri bo pa morda na račun Slovenije ali kakšnega
                  drugega naroda na področju nekdanje Jugoslavije. Šale so neokusne, človeka
                  primerjajo z opico in tako dalje.</p>
               <p>Pri sovražnem govoru ne moremo mimo našega kolega Grimsa, ko so bili njegovi
                  otroci in njegova družina označena za Goebbelsovo družino. Sebe sprašujem, ali sem
                  naredil prav, ker sem postavil na spletno stran prijeten nedeljski izlet, ko smo
                  se srečali z Grimsovo družino na Blegošu. Sedaj ne vem, ali je moja žena slikala
                  nas skupaj kot prijetno družbo z Goebbelsovimi otroki ali pa so to bili Grimsovi
                  otroci. Kaj hočem povedati? Da imajo tudi Grimsovi otroci pravico, da gredo tja,
                  kamor jih starši peljejo, ali je to prijeten nedeljski izlet ali pa je to maša na
                  največji cerkveni praznik, in je čisto njegova stvar, kako svoje otroke vzgaja.
                  Sovražnega govora je seveda še veliko več in tukaj je zelo težko postaviti ločnico
                  oziroma neko mejo, do kje je kakšna stvar smešna, od kod naprej pa se začne
                  žaljiva vsebina.</p>
               <p>Za konec bi se ustavil še pri kršenih pravicah, ne samo delavcev in ne samo tistih
                  iz Bosne in Kosova v gradbeništvu, tudi drugod so kršene pravice. Najhuje je, da
                  prihaja do mobinga in pritiskov na delavce, pa si o tem ne upajo poročati. V nebo
                  vpijoče so pa krivice, ki so se dogajale delavcem iz Bosne in Kosova, ko je celo
                  humanitarna pomoč v nekih čudnih vodah za njih izginila. Zastonj je potem, če
                  minister podpisuje sporazum na sporazum, ravno s področja delovne zakonodaje pa
                  priznavanja pravic, če se potem na terenu to ne izvaja.</p>
               <p>Kaj bi za konec še povedal? Vsekakor želim varuhinji še naprej uspešno delo. Vsak
                  njen uspeh pripomore k temu, da se gradi lik naše države oziroma da se človekove
                  pravice uveljavljajo oziroma da se prepreči kršenje človekovih pravic, da se to
                  zatre že v kali. Čim bolj uspešno bo delala, tem bolj hvaležni ji bomo Slovenke in
                  Slovenci. Hvala lepa.</p>
            </sp>
            <sp xml:id="SDZ5-Redna-32-2011-10-18.sp7">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Bogdan Barovič, pripravi pa se naj gospod Jožef Jerovšek.</p>
            </sp>
            <sp xml:id="SDZ5-Redna-32-2011-10-18.sp8">

               <speaker>BOGDAN BAROVIČ:</speaker>

               <p>Spoštovane kolegice, spoštovani kolegi, gospa varuhinja!</p>
               <p>Vaše poročila je dolgo 400 strani, kar priča o tem, da je stanje na področju
                  človekovih pravic v državi Republiki Sloveniji, ki naj bi bila demokratična in
                  pravna država, zelo slabo. Vsak med nami lahko po pravici pove, da celotnega
                  poročila na 400 straneh ni mogel prebrati, toda verjamem, da so si mnogi vzeli čas
                  in so prebrali tisto, za kar ocenjujejo, da imate prav. In moram vam priznati, da
                  imate veliko prav. 11 let sem v tem Državnem zboru in vsako leto sem poslušal
                  poročila varuhov človekovih pravic in med temi poročili je bilo veliko razlik, ob
                  tem, da je v vašem poročilu zajeta večina tem, večina področij in vaše ugotovitve
                  dobrih in slabih strani, ne glede na to, kdo jih je storil. In vaše poročilo je po
                  moji osebni presoji pošteno.</p>
               <p>Naj vam povem, da sem se ponoči vrnil iz zasedanja mednarodne parlamentarne unije,
                  kjer sem med 5 člani iz vsega sveta tudi član Odbora za varovanje človekovih
                  pravic poslancev. Naj vam povem, da me je sram, da je bila še do včeraj Slovenija
                  med 39 članicami kršitelji človekovih pravic poslancev obravnavana kot edina
                  evropska država. Pridružila se ji je Romunija. Naj vam povem, da so to ugotovili
                  člani – 5 rednih in 5 nadomestnih članov iz celega sveta –, da nekaj v državi
                  Sloveniji ni prav. Ampak ne bom o tem. Samo povem vam, da me je bilo in da me je
                  odkrito sram.</p>
               <p>Vaše poročilo v točki 2.3 Omejitev osebne svobode je delno povezano s tem. Govori
                  o pripornikih, obsojencih na prestajanju kazni zapora. Dobro je zapisano, vendar
                  premalo, ker seveda ne zmorete vsega. Vaše poročilo o pravosodju je obširno, a
                  premalo obširno. Še enkrat, vem da ne morete vsega. Če se dotaknem samo točke
                  2.4.3 Zagotoviti je treba zaupnost obtožnega predloga, dokler z njim ni seznanjen
                  obdolženec. Slovenija je eklatantno edina država, kjer so vsi novinarji že vnaprej
                  seznanjeni, preden je nekdo sploh zaprt. Vsi že čakajo in slikajo. Ne zaprt, samo
                  najden pri nekem kaznivem dejanju. To je eksemplar med 39 državami, še enkrat bom
                  povedal, Kongo, Kinšasa, Ruanda, Togo in potem Slovenija. Vztrajanje pri
                  obdolžilnem predlogu kljub utemeljenosti pritožbe. Krasno poročilo. Še enkrat
                  pravim, žal premalo obširno.</p>
               <p>In se bom spet vrnil na Slovenijo. Točka 2.10 Delovna razmerja. Kaj pomagajo vaše
                  opozorilo in vaše ugotovitve v točki 2.10.3 Neplačevanje prispevkov za socialno
                  varnost in 2.10.5 Trpinčenje, nadlegovanje in šikaniranje na delovnem mestu?
                  Ugotovitve so. Ali bodo tudi ukrepi na osnovi vaših ugotovitev? To sprašujem
                  tiste, ki jih tule najbrž ni, ki so za to zadolženi. Vi niste tista, ki boste, vi
                  opozarjate na to. Nič se ni zgodilo. Imamo krasno poročilo, pošteno poročilo, ki
                  ga bom potrdil in se strinjam z njim. Ampak kaj nam pomaga, če ni ukrepov?</p>
               <p>Vaše poročilo v točki 2.14 Brezposelnost. Mislim, pisano je na štirih straneh,
                  zaslužilo bi si jih še dodatnih 100. Še enkrat pravim, vem, da ne zmorete tega. In
                  tisto, kar bo prišlo danes, jutri, v naslednjih dneh pri varovanju otrokovih
                  pravic, ko jih bodo nekateri tako kot do zdaj uporabljali v politični propagandi.
                  O otrokovih pravicah, o katerih pišete v točki 2.15.5 Varovanje otrok pred spolnim
                  nasiljem. Naša stranka je na to opozarjala 11 let. 11 let smo se prepirali.
                  Predsednik naše stranke Jelinčič je dobil opomin in celo izključili so ga iz
                  Državnega zbora, ker je na to opozarjal. Vi opozarjate, pošteno in konkretno. Kdo
                  je kaj naredil in kdo bo kaj naredil?! Hvala, da ste opozorili. Vsaka hiša bi
                  morala to dobiti in prebrati, predvsem pa pristojni ministrstvi.</p>
               <p>In na koncu. Sem vpleten v človekove pravice, ne samo poslancev, imel sem to čast,
                  da sem nekaj stvari lahko na povabilo srbske skupščine tudi povedal tam, in imel
                  sem čast, da sem aktivno vključen tudi v področje trgovanja z ljudmi, novodobnega
                  suženjstva. Žal je zadnji podatek, ki ga imam, ker imam osebno stalne vezi, ker me
                  to moti, da Slovenija ni več samo tranzitna država, ampak je država, ki je cilj
                  tega trgovanja z ljudmi. Z otroki, s prodajo otrok, s spolnimi uslugami, z uvozom
                  mladoletnih deklet iz Moldavije, Ukrajine, Romunije. Vse podatke imam. In nismo
                  samo tranzitna država, ciljna država smo.</p>
               <p>400 strani poročila je vredno podati vsem, še bolj pa tistim, ki so bili odgovorni
                  za to, pa niso storili ničesar, v upanju, da tisti, ki bodo, bodo kaj storili za
                  to. Prvič v 11 letih vam moram reči, gospa varuhinja, da sem vesel tega poročila
                  in da je odkrito, pošteno in odprto. Saj se človek ne more z vsem strinjati, ampak
                  v glavnem ste opozorili na vse napake. Jaz samo to upam, da bo tisto opozorilo, ki
                  je zapisano tule, padlo na plodna tla in se bo začelo nekaj delati proti temu, kar
                  ste vi zapisali. To je cilj tega poročila, ne pa da vsi pametni o njem govorimo
                  tule in razpravljamo in iščemo neke napake. In da se bo Slovenijo izbrisalo med
                  imeni držav, o katerih mora mednarodna parlamentarna unija govoriti. Nisem omenjal
                  imen in jih tudi ne bom, vendar upam, da tega ne bo nikoli več. Hvala lepa.</p>
            </sp>
            <sp xml:id="SDZ5-Redna-32-2011-10-18.sp9">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Jožef Jerovšek. Pripravi naj se gospod Robert Hrovat.</p>
            </sp>
            <sp xml:id="SDZ5-Redna-32-2011-10-18.sp10">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovana gospa varuhinja in ostali prisotni v
                  dvorani!</p>
               <p>Kot vsako leto obravnavamo poročilo varuha, vaše poročilo, in mislim, da je to
                  poročilo najobsežnejše. To je hkrati dobro, ima pa tudi nekaj omejitev, kajti to
                  bi plediral za bodoče. V nedogled, preko vseh dimenzij se poročilo ne sme širiti,
                  ker izgubi osnovni pomen, ker potem toliko manj ljudi pogleda tako poročilo. Tako
                  da je treba nekatere marginalne zadeve izločati, vendar je to pravzaprav problem v
                  času računalnikov, ko je vse v računalniku, pa se samo dodajajo nove vsebine iz
                  leta v leto. Hkrati pa to poročilo kaže na pazljivo, pedantno opravljeno delo,
                  vendar bi se tudi sam dotaknil, tako kot moji predhodniki, nekaterih zadev.</p>
               <p>Etika javne besede v povezavi s človekovim dostojanstvom, ki ga je pravzaprav
                  Ustavno sodišče reafirmiralo. Mislim, da bo vaše delo v bodoče lažje, kajti imate
                  zaslombo, imate pravni akt, ki afirmira človekovo dostojanstvo in seveda pove, da
                  zaradi človekovega dostojanstva ni možno česarkoli početi, kljub temu, da to
                  počnejo mogočneži današnjega časa. Da so meje, ki se jim reče človekovo
                  dostojanstvo, ki so jasno zapisane tudi v slovenski ustavi in jih je treba
                  spoštovati.</p>
               <p>Glede etike javne besede in tega, kar se je pri nas uveljavilo kot sovražni govor,
                  sem pravzaprav razočaran, ker je bilo v preteklem letu v tej dvorani izjemno dosti
                  nestrpnosti in tokrat iz vrst vladajočih. V celem mandatu. Ne rečem, da niso bile
                  včasih tudi morda obrnjene pozicije, ampak takrat so pristojni organi seveda
                  izjemno ostro reagirali, če se je kdo spozabil, spomnim se nekaterih primerov. Ko
                  pa smo v tem mandatu doživeli, da je vodja poslanske skupine največje vladne
                  stranke napadel poslanca Gorenaka za slovenskega Džugašvilija, Stalina, zločinca,
                  pa ni bilo nikjer nič. To sta nezaslišani nestrpnost in žalitev, ki bi morali iti
                  tudi do vaših ušes, pa je nisem zasledil, čeprav smo opozarjali, protestirali
                  znotraj hiše in seveda, še enkrat pravim, vas tudi z najnovejšo odločbo o
                  spoštovanju človekovega dostojanstva take stvari zavezujejo.</p>
               <p>Drugo. Sedaj že bivši poslanec je mene osebno napadel za kapota v nacističnem
                  taborišču. Koalicija je solidarno podpirala in takšne stvari gredo mimo. In če se
                  v tej hiši tako nestrpno in izključevalno širi nestrpnost, potem se seveda ne
                  moremo čuditi, da je teh pojavov tudi v družbi veliko, saj nekateri domnevajo, da
                  je to upravičeno, dovoljeno. Kolega pred menoj je že govoril o tem, da se ponekod
                  reklamirajo simboli, ki so simboli nestrpnosti, totalitarizma vseh vrst in mislim,
                  da je po tej odločbi Ustavnega sodišča tudi pri nas zavezano, da bi kdorkoli o čem
                  takem karkoli pozitivnega rekel.</p>
               <p>Drugo, kar se mi tudi zdi povezano s človekovim dostojanstvom, je vaše obširno
                  poglavje o pravosodju. Ko gledam povzetke in predloge, kaj priporočate, sem
                  pravzaprav začuden, da poleg tega kar predlagate, predlagate pa pripravo sprememb
                  Kazenskega zakonika, s katerim se bo inkriminiralo vsiljivo in psihično nasilno
                  vedenje (zalezovanje), s čimer se v celoti strinjam, in sedaj bomo na današnji
                  seji za to točko obravnavali spremembe Kazenskega zakonika, pa bom še enkrat šel
                  posebej gledati, kako vam je Vlada oziroma minister Zalar prisluhnil, vendar me
                  čudi, da med vašimi priporočili ni nečesa, kar bi na nek način dalo upanje ljudem,
                  ki so v tej državi tako nastradali, da so postali dobesedno sužnji, ki niso dobili
                  plač, plačanega dela. Ker je v tej državi prišlo do ropa državnega premoženja
                  skozi banke in nekatere programe, kot so avtocestni in tako naprej, in je toliko
                  ljudi prišlo na rob preživetja.</p>
               <p>Glejte, ne vem če ste, gospa varuhinja, zasledili izjavo dr. Urbana Vehovarja v
                  oddaji Studio ob 17h, ko je govoril, da je to, kar se dogaja v naših bankah, se
                  pravi tajkunski krediti in vse to, in posledično dokapitalizacije, zločin. Mislim,
                  da je prav, da se sociolog izrazil na ta način. In če se je zgodil zločin, so tudi
                  storilci. In storilce bi bilo treba seveda tudi inkriminirati in preganjati. Mi pa
                  smo doživeli s strani Vlade sedaj v Kazenskem zakoniku blažev žegen, ki
                  oškodovanje družbene lastnine inkriminira za kaznivo dejanje tam do pet let. Ne,
                  gospe in gospodje, gre za veleizdajo države, za napad na neodvisnost in napad na
                  državo. Kajti 350. člen sedanjega Kazenskega zakonika pravi, da je, kdor s svojim
                  ravnanjem spravi državo v podrejen položaj proti drugim državam, napadel
                  neodvisnost države in se kaznuje. To je samo eno stopničko bolj hudo dejanje od
                  veleizdaje domovine. In zaradi tega mi predlagamo v novem kazenskem zakoniku za
                  kaznivo dejanje napad na finančni sistem države, suverenost države in teh primerov
                  je v našem finančnem sistemu ogromno. Ne vem, kako se bo individualiziralo, vendar
                  se je to zgodilo. To se je zgodilo. In pričakujem na tej seji javno podporo, da se
                  to inkriminira, gospa varuhinja. Kajti o tem amandmaju bomo danes razpravljali.
                  Seveda je zaradi tega, kar se je zgodilo na finančnem področju, posledično kršeno
                  človeško dostojanstvo deset in sto tisoč Slovencev in proti temu v svetu in pri
                  nas demonstrirajo z gibanjem 15. oktober. Proti finančnemu pohlepu.</p>
               <p>In, gospa varuhinja, v okviru tega se je zgodil še en napad na človekovo
                  dostojanstvo. Bral sem, da je šel tem, ki demonstrirajo in so demonstrirali v
                  soboto za pravični cilj, tudi v Sloveniji na treh krajih govoriti ljubljanski
                  župan, ki je sinonim za finančni pohlep in poslovni pohlep, Saj vendar vemo, kaj
                  grozovitega je komisija Alenke Jeraj že ugotovila, kaj se dela, in zaradi tega
                  pohlepa trpi tisoče Slovencev. Mislim, da bi ta cinizem, da gre taka oseba
                  govoriti tem, ki stavkajo za pozitivni cilj, zahteval vašo reakcijo, saj vam je
                  vendarle jasno, da sinonim finančnega pohlepa ne more nagovoriti tistih, ki se
                  borijo proti finančnemu pohlepu.</p>
               <p>Tako da, veliko je stvari, ki bi jih bilo treba. Gospa varuhinja, upam da se boste
                  do teh stvari pozitivno opredelila. Hvala lepa.</p>
            </sp>
            <sp xml:id="SDZ5-Redna-32-2011-10-18.sp11">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Robert Hrovat, pripravi se naj gospa mag. Julijana Bizjak
                  Mlakar.</p>
               <p>Gospod Hrovat, imate besedo.</p>
            </sp>
            <sp xml:id="SDZ5-Redna-32-2011-10-18.sp12">

               <speaker>ROBERT HROVAT:</speaker>

               <p>Hvala lepa za besedo. Lepo pozdravljeni vsi!</p>
               <p>Vsako leto obravnavamo poročilo Varuha človekovih pravic in ugotavljam, da je
                  vsako leto to gradivo obširnejše in tudi kvalitetnejše pripravljeno. In moram
                  reči, ob prebiranju tega letnega poročila za leto 2010, ki je pač že eno leto
                  oddaljen od takrat, ko so se ti dejanski problemi tudi dogajali, in verjamem, da
                  se je v tem času kakšna stvar tudi že spremenila oziroma izboljšala, sploh na
                  področju, ki ga želim jaz izpostaviti, torej področju dela, družine, socialnih
                  zadev, ampak ko primerjamo poročili za leto 2009 in 2010, lahko ugotovimo, da se
                  predlogi iz leta v leto ponavljajo, da se problemi ponavljajo, da se revščina
                  povečuje, da se brezposelnost povečuje in še in še bi lahko naštevali, predvsem na
                  tem področju, o katerem želim govoriti. In kaj mi kot poslanci lahko storimo, da
                  bi to stanje izboljšali? Mi imamo škarje in platno v rokah. Državni zbor je tisti,
                  ki mora sprejemati zakonodajo, na katere pomanjkljivosti opozarja varuhinja
                  človekovih pravic. Jaz bi pričakoval v tem času, torej v zadnjih treh letih te
                  vlade, večjo angažiranost s strani vlade, morda večjo angažiranost tudi s strani
                  parlamenta, nas vseh. Ne samo koalicije, tudi nas. Na to je opozorila tudi
                  varuhinja človekovih pravic v svojem uvodu, ko je rekla, da bi pričakovala, da
                  bomo poslanci odreagirali večkrat in tudi večkrat izpostavili te teme, ki dejansko
                  zadevajo ljudi, ki so v stiski in ki si se soočajo s problemi, ki so opisani.</p>
               <p>Jaz bi rad nekaj več rekel o področju dela, družine, socialnih zadev in invalidov,
                  in sicer je kar nekaj zadev opisanih v tem poročilu. Če se dotaknem samo delovnih
                  razmerij. Jaz mislil, da je prav, da se tukaj pogovarjamo tudi o zelo konkretnih
                  zadevah, o ugotovitvah, ki jih je varuhinja zapisala v to poročilo. Jaz sem pri
                  predstaviti stališč poslanskih skupin opazil, da se je zelo pavšalno govorilo o
                  vseh zadevah. Jaz bi se pa rad dotaknil res nekaterih zelo konkretnih stvari, ker
                  se mi zdi to zelo pomembno in edina možnost je tukaj v parlamentu, da se o teh
                  stvareh tudi pogovarjamo.</p>
               <p>Varuhinja v tem poročilu piše, da je ključna vprašanja prijav možno opredeliti po
                  področjih: trpinčenje na delovnem mestu, neizplačevanje plač, neplačilo prispevkov
                  za socialno varnost, nezakonite odpovedi pogodb o zaposlitvi ter nezagotavljanja
                  varnosti in zdravja pri delu. Če potegnemo črto pod vse te ugotovitve, lahko
                  rečemo, da je v naši državi res nekaj hudo narobe, če se samo na področju delovnih
                  razmerij vse to ugotavlja.</p>
               <p>Potem nadaljuje še bistveno bolj konkretno. Pravi, da je treba urediti nejasne
                  razmejitve in pristojnosti med Inšpektoratom Republike Slovenije za delo,
                  Inšpektoratom za javno upravo in Inšpektoratom Republike Slovenije za obrambo
                  proti domnevnem trpinčenju zaposlenih na Ministrstvu za obrambo. Tudi to je
                  vprašanje, s katerim se je treba konkretno soočiti. Ministrstvo za delo, družino
                  in socialne zadeve in Inšpektorat Republike Slovenije za delo morata uskladiti
                  prakso ravnanja o pritožbah zoper odločbe in ravnati enotno v zvezi z zadržanjem
                  učinkovanja izredne odpovedi po Zakonu o delovnih razmerjih. Zelo konkretna
                  ugotovitev, zelo konkretni apel. Inšpekcijske službe je potrebno okrepiti. Pri
                  družbah, katerim je država dovolila odlog plačila prispevkov za ZPIZ, naj država
                  pokrije neplačane prispevke za pokojninsko in invalidsko zavarovanje. To je zelo
                  konkretna stvar, ki bi se je bilo treba lotiti, ampak se je nismo. Vlada mora
                  takoj sprejeti ukrepe, ki bodo delodajalcem omogočili neplačilo prispevkov za
                  socialno varnost zaposlenih. Torej, očitno se to dogaja. Urediti se mora
                  plačevanje dodatka za dvojezičnost vsem delavcem, ki delajo na uradnih dvojezičnih
                  območjih in ne le nekaterim skupinam. In tako naprej.</p>
               <p>Kar se tiče pokojninskega in invalidskega zavarovanja, varuhinja ugotavlja, da se
                  je število obravnavanih zadev na tem področju v primerjavi z letom 2009 zmanjšalo
                  in to je pozitivno. In prav je, da tudi tiste stvari, ki so se dejansko
                  izboljšale, tudi na glas povemo. Ampak še vedno varuh predlaga naslednje ukrepe:
                  Vlada mora zagotoviti, da bodo pristojni državni organi pravočasno pripravili vse
                  strokovne podlage za sprejetje sprememb predpisov, ki jih zahtevajo odločitve
                  Ustavnega sodišča; Zavod za pokojninsko in invalidsko zavarovanje Slovenije naj
                  zagotovi ustrezno dodatno usposabljanje članov svojih organov, ki odločajo o
                  pravicah iz pokojninskega in invalidskega zavarovanja. In tako naprej.</p>
               <p>Tudi pri socialnih zadevah so zelo konkretno izpostavljena določena področja.
                  Nujno je treba spremeniti zakonsko določbo, ki sankcionira upravičenca do izredne
                  denarne socialne pomoči v primerih, ko pravočasno ne predloži dokazila o namenski
                  porabi sredstev. V primeru zamude mu socialna pomoč ne pripada kar 18 mesecev,
                  čeprav v tem času dejansko nima sredstev za preživetje. To je priporočilo
                  varuha.</p>
               <p>Če nadaljujem pri centrih za socialno delo. Le-te morajo vsakemu upravičencu
                  izdati potrdilo o predložitvi dokazil za uveljavljanje socialnovarstvenih pravic,
                  da se zmanjša možnost za nenamerne napake upravičencev in poveča pravna varnost v
                  postopkih. To je problem. S tem sem se tudi sam soočil v poslanski pisarni, ko mi
                  je nekdo te stvari razlagal. Možnost za dodelitev socialne pomoči naj se zagotovi
                  tudi v elektronski obliki. V tem času, v katerem živimo, je to neka logična
                  posledica. In tako naprej.</p>
               <p>Kar se tiče brezposelnosti, je bilo nekaj manj pobud s tega področja, ampak še
                  vedno so priporočila. Zmanjšanje čakalnih dob za vključitev v program zaposlitvene
                  rehabilitacije. Sploh v tem času, ko je res veliko brezposelnih. Povečanje števila
                  javnih del preko programa javnih del, ki bo upošteval tako potrebe izvajalca
                  javnih del kot brezposelnih oseb. In tako naprej.</p>
               <p>Tudi na področju varstva otrokovih pravic, o katerem je že kolega Petek prej
                  govoril, je enostavno kar nekaj stvari, ki jih varuh predlaga. Izboljšati je treba
                  obravnavo otrok, ki potrebujejo pedopsihiatrično zdravljenje na varovanih
                  oddelkih. Predlaga se ponovna ustanovitev specializiranih družinskih sodišč.
                  Spremeniti je treba zakon, ki ureja pričanje otroka kot privilegirane priče,
                  upoštevajoč, ali je otrok žrtve ter vrsto kaznivih dejanj, kjer mora pričati. V
                  nobenem primeru pa sodišče ne sme siliti otroka v pričanje. To je sedaj možno, če
                  je otrok mlajši od 15 let in to zahteva sam obdolženec. In tako naprej.</p>
               <p>Torej, jaz sem želel povedati nekaj zelo konkretnih stvari, ki jih priporoča
                  varuhinja in mislim, da je to mesto, kjer se je pač treba o teh stvareh
                  pogovarjati. Poglejte, v samem uvodu, ko je varuhinja govorila o nadzoru in
                  ugotavlja, da vsako leto na področju človekovih pravic le-to postaja vprašanje
                  nadzora. Zdaj pa nadaljuje: "Nadzor ne deluje, deluje slabo in ni učinkovit." To
                  je zapisano v samem poročilu. Tudi pomanjkanje inšpektorjev je torej tisto, ki
                  pripomore k temu.</p>
               <p>Jaz tudi ugotavljam, da je vse več anonimnih prijav. Tudi vse več anonimnih
                  vprašanj Varuhu človekovih pravic, saj tako izhaja iz tega letnega poročila.
                  Ugotavljam tudi to, da med ljudmi enostavno vladata zmeda in strah pred
                  prihodnostjo. Tukaj se pa moramo vsi mi ustaviti in zamisliti. Treba bo
                  odreagirati, sploh na teh najbolj izpostavljenih področjih.</p>
               <p>Za konec morda samo še ugotovitev namestnika varuha na Odboru za delo, družino in
                  socialne zadeve, da Slovenija ni več pravna in socialna država. To je bilo zelo
                  eksplicitno izrečeno in tega sem se jaz ustrašil in lahko ugotovim, da to vse pove
                  o politiki, ki se pač ta trenutek izvaja. Jaz sam na poročilo, ki smo ga dobili,
                  ki smo ga lahko primerjali tudi z ostalimi iz prejšnjih let, nimam nobenih
                  pripomb, se zahvaljujem, ker je kvalitetno pripravljeno, verjamem pa oziroma upam,
                  da se bo v naslednjih letih le-to tanjšalo in ne debelilo, kot se dogaja zdaj.
                  Hvala lepa.</p>
            </sp>
            <sp xml:id="SDZ5-Redna-32-2011-10-18.sp13">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospa mag. Julijana Bizjak Mlakar, pripravi se naj gospod Silven
                  Majhenič.</p>
            </sp>
            <sp xml:id="SDZ5-Redna-32-2011-10-18.sp14">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo. Spoštovani!</p>
               <p>Najprej pohvala gospe varuhinji zaradi očitnega napredka v poročilih.</p>
               <p>Podobno kot varuhinja opažam tudi sama, da ostajajo predlogi in priporočila varuha
                  večinoma brez ustreznih ukrepov tistih, ki bi jih morali uresničiti. V poročilu
                  pogrešam pregled nerealiziranih predlogov in priporočil varuha, zato upam, da bodo
                  kadrovske in finančne ovire, ki naj bi to pomanjkljivost poročila povzročile, v
                  prihodnje odpravljene.</p>
               <p>Sama bi želela opozoriti na področja kršenja človekovih pravic, ki prizadenejo
                  človekovo zdravje, njegovo socialno varnost in dostojanstvo, ter s tem neposredno
                  vplivajo na življenja ljudi. Gre za kršenje pravic delavstva do zdravega in
                  varnega delovnega okolja. Slovenija je še vedno v evropskem vrhu po številu
                  delovnih nesreč. Poklicne bolezni obolelim delavcem v Sloveniji še vedno niso
                  priznane. Delodajalci, ki proizvajajo invalide, niso z ničemer kaznovani.
                  Pristojna ministrstva in nadzor že dvajset let ne delujejo ustrezno. Neplačevanje
                  plač in prispevkov, čeprav je bilo o tem veliko napisanega in čeprav gre za
                  kaznivo dejanje, še vedno ni sankcionirano. Problem, ki sem ga izpostavila, so si
                  kot vroč kostanj podajali Ministrstvo za delo, družino in socialne zadev,
                  Ministrstvo za finance, Ministrstvo za pravosodje in Ministrstvo za gospodarstvo.
                  Vlada je ustanovila tudi medresorsko komisijo, ki naj bi ta problem rešila. Na
                  komisijo so se pristojni ministri sklicevali vsakič, ko sem jih vprašala, kdaj
                  bodo rešili probleme neplačevanja plač in prispevkov. Niti komisija niti ministri
                  niso doslej naredili potrebnih korakov za rešitev problema.</p>
               <p>Področja, ki bi tudi morala biti v ospredju priporočil Varuha človekovih pravic,
                  so še kršenje pravic prebivalstva do zdravega naravnega okolja, do dostopa do
                  zdravljenja in do socialne varnosti. Del teksta vsebuje prav to tematiko.</p>
               <p>Kapital še kar zastruplja naše naravno okolje in škodljivo vpliva na zdravje otrok
                  in tudi odraslih. Otroci in starejši so izpostavljeni preveliki koncentraciji
                  svinca, prašnih delcev in drugim škodljivim snovem. Opravlja se meritve, ki to
                  dokazujejo, nihče pa za škodo na zdravju prebivalstva ne odgovarja in skoraj nič
                  se ne spremeni. Bela knjiga Evropske unije za področje zdravstva, usmeritve
                  Svetovne zdravstvene organizacije in listine, s katerimi se je Slovenija zavezala
                  k oblikovanju univerzalnega zdravstvenega varstva, se ne uresničujejo. Če bi se,
                  bi bil prav vsakemu državljanu zagotovljen dostop do zdravljenja iz javnih
                  sredstev, ne glede na njegovo zmožnost plačila prispevkov. Če bi se, bi poslanci,
                  ki sedijo v Odboru za zdravstvo podprli moj nedavni predlog za črtanje 78.a člena
                  Zakona o zdravstvenem varstvu in zdravstvenem zavarovanju, pa ga niso. Tudi ne
                  poslanci obeh strank, ki nosita v nazivu besedo "socialni".</p>
               <p>Omenjeni člen ukinja pravico do zdravljenja, razen nujnega, samostojnim
                  podjetnikom, njihovim družinskim članom in tudi otrokom, ki so zavarovani po njih,
                  četudi te osebe iz opravičljivih razlogov ne zmorejo plačati prispevkov za
                  zdravstveno varstvo. Tako ostaja vsak dan okoli 8 tisoč državljanov, tudi otrok,
                  nosečnic in starejših, brez pravice do zdravljenja iz javnih sredstev, razen
                  nujnega zdravljenja. V Sloveniji je dostop do zdravljenja iz javnih sredstev
                  onemogočen še številnim drugim, najbolj revnim skupinam prebivalcev. Med njimi je
                  še posebej veliko starejših ljudi, ljudi z nizkimi pokojninami in plačami ter
                  samskih žensk, ki si ne morejo privoščiti dopolnilnega zavarovanja. Namesto
                  sistemskih ukrepov zdravstvene in s tem povezane socialne varnosti nam je poslanka
                  na Odboru za zdravje ponujala zdravljenje revežev v prostovoljnih ambulantah,
                  miloščino, češ da smo se že pred leti odpovedali univerzalnemu zdravstvenemu
                  zavarovanju. Sprašujem se, kdo v tej državi se je odpovedal univerzalnemu dostopu
                  do zdravljenja. Večina državljanov zagotovo ne!</p>
               <p>Zato upam, da bo v prihodnje med predlogi sprememb v poročilu Varuha človekovih
                  pravic tudi zahteva po univerzalnem zdravstvenem varstvu in po ukinitvi 78.a člena
                  Zakona o zdravstvenem varstvu in zdravstvenem zavarovanju.</p>
               <p>Poročilo bom podprla. Hvala lepa.</p>
            </sp>
            <sp xml:id="SDZ5-Redna-32-2011-10-18.sp15">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo dajem gospodu Silvenu Majheniču, pripravi naj se gospod mag. Radovan
                  Žerjav.</p>
            </sp>
            <sp xml:id="SDZ5-Redna-32-2011-10-18.sp16">

               <speaker>SILVEN MAJHENIČ:</speaker>

               <p>Hvala za besedo, gospod predsednik. Spoštovana varuhinja, minister!</p>
               <p>Vse se vrti okrog nespoštovanja zakonov, v katerih zagotovo ne piše, da se
                  delavcem ne izplačuje plač, da se jim ne plačuje prispevkov v pokojninsko
                  blagajno, da se jih goljufa, ko dobijo plačilno listo, ki beleži na nje odtegljaje
                  za plačane prispevke, ki pa niso plačani. Skratka, gre za nespoštovanje zakonov,
                  ki so sicer dobri, vendar se nikogar ne sankcionira za neupoštevanje, kar
                  varuhinja v svojem poročilu tudi zaznava.</p>
               <p>Vsi poznamo napake in ponujamo tudi rešitve, vendar, kot vidimo, tisti, ki so bili
                  do zdaj odgovorni za vodenje države, niso hoteli prisluhniti in so trmasto
                  vztrajali na rešitvah, ki so peljale države v vedno večjo bedo. Tudi to je v
                  poročilu varuhinje na nek način skozi različne teme pojasnjeno. V vseh temah, ki
                  jih obravnavamo v Državnem zboru, se na nek način dotikamo človekovih pravic, in
                  bilo bi za pričakovati, da se teme uskladijo v Državnem zboru in ne na
                  referendumih. Kar nekaj zakonov, ki so šli na referendum, je bilo v glavnem
                  dobrih, ampak vedno se najde kakšen člen, ki pa ni bil sprejemljiv za večino in je
                  zakon padel na referendumu. To je seveda pravica ljudi.</p>
               <p>Tako gre za pokojninsko reformo, ki ji je manjkalo nekaj malega do uskladitve s
                  socialnimi partnerji, pa bi bila sprejemljiva za vse. Ljudje so zakon zavrnili.
                  Tako gre v zakonu o malem delu, kjer bi lahko izvzeli študentsko delo in delo na
                  črno, kjer je bila moteča le sosedska pomoč. In kdo je sedaj za to kriv? V
                  Slovenski nacionalni stranki smo sigurni, da koalicija in tisti, ki so sodelovali
                  pri sprejemanju zakonov, ki jih je narod zavrnil.</p>
               <p>V Državnem zboru se zelo rado omenja sovražni govor. V istem trenutku pa se
                  pozablja, zakaj je bil kakšen neprimerni stavek izrečen. Ker če se izreče drugače,
                  ga vsi preslišite. V glavnem gre za zadeve, ko se govori o krajah in goljufijah
                  raznih predsednikov uprav, nadzornih svetih, o škodljivih menedžerskih prevzemih,
                  ko se izčrpava podjetja, banke, državo na nedopustni način, ko so zatajili organi
                  odkrivanja, pregona in sodstvo. Koga pa ti ogrožajo, zaradi katerih gredo ljudje
                  na ulice, pa nikogar ne skrbi. Tega še nisem slišal, da bi šli na ulice zato, ker
                  je poslanec v Državnem zboru rekel, da bo treba tiste, ki so zaradi lastnih
                  interesov spravili ob službo na tisoče delavcev in v bedo njihove družinske člane.
                  Teh pa ne bi smel nihče omenjati. Ste pa takoj za to, da se preganja tistega, ki
                  na nepravilnosti opozarja. Verjamem, da je varuhinja kritična do sovražnega
                  govora, vendar bi bilo prav, da kot strokovnjakinja na tem področju oceni zadevo
                  objektivno in ne le na predlog kritikov iz opcij, ki so ji blizu. Vsi smo krvavi
                  pod kožo in velikokrat kdo izreče kakšno krepko, ki je jaz osebno nikoli ne
                  uporabljam, pa se nič ne zgodi. Kajti lažje je ocenjevati druge kot sebe in
                  odvrniti s kritiko na drugega s sebe. V poročilu ste zapisali kritiko glede
                  namestitve obsojenca v poseben prostor za 12 ur, ker je uničeval inventar, grozil
                  delavcem in obsojencem. ZIKS je sicer jasen, ampak če ne gre drugače, se pač
                  postopek ponovi. To najbrž vedo vsi v zavodih. Kljub razgovoru z vodjem operative
                  in psihiatrov, obsojenec ni prenehal z namenom kršitve hišnega reda. V poročilu
                  navajate, da gre za kršitev ZIKS in da bi se moral razgovor ponoviti. Kaj pa, če
                  ne gre? Tukaj bi pričakoval, da ponudite rešitev.</p>
            </sp>
            <sp xml:id="SDZ5-Redna-32-2011-10-18.sp17">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod mag. Radovan Žerjav. Pripravi naj se gospa mag. Majda
                  Potrata.</p>
            </sp>
            <sp xml:id="SDZ5-Redna-32-2011-10-18.sp18">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovana varuhinja, gospod minister, kolegice in
                  kolegi!</p>
               <p>Tudi sam sem mnenja, da je to poročilo varuhinje dobro. Žal pa imam občutek, da bo
                  še enkrat več to poročilo obravnavano, ker je tako v pravilih igre, da to poročilo
                  Državni zbor mora obravnavati, da bomo vsi veseli, da bo ta formalnost čim prej
                  končana in da bo potem teklo vse tako, kot je bilo do sedaj. Imam občutek, da so
                  ta poročila varuhinje več ali manj samemu sebi namen. Da gre zgolj za neko
                  formalnost, ki pa nima prav nobenega učinka na nobeno področje, ki ga to poročilo
                  na nek način obsega.</p>
               <p>Jaz bi rekel, da je to poročilo ogledalo naše pravne države ali pa, če hočete,
                  ogledalo našega družbenega sistema. Sedaj lahko vsi tiščimo glavo v pesek, kot se
                  temu reče, in čakamo, da hitro mine ta obravnava, ali pa se resnično zamislimo nad
                  vsem tem in ugotovimo, ali je možno v prihodnje kaj spremenit. Jaz mislim, da
                  slednje, mora pa biti za to politična volja.</p>
               <p>Skoncentriral bi se predvsem na dve ali tri točke iz tega poročila, ki jih po moji
                  oceni zelo dobro odseva. Točka 2.10 Delovna razmerja, kjer veliko pišete o
                  dogodkih, ki smo jim bili vsi priča preko TV zaslonov. Zgodbe so se dogajale tako
                  rekoč kot nekakšen resničnostni šov. Od dogodkov v gradbeništvu, predvsem
                  povezanih z domačimi, našimi zaposlenimi, torej državljankami in državljani
                  Slovenije, kot tudi tistimi zaposlenimi, ki so prihajali iz drugih držav, predvsem
                  iz držav zahodnega Balkana, ki so bili tu še posebej izpostavljeni. In človek je
                  dobil občutek, da naš sistem, ne samo pravna država, ampak celoten sistem
                  pristojnih organov preprosto ni imel odgovorov, ni imel rešitev. Človek je dobil
                  občutek, kot da se to ne dogaja v Sloveniji, ampak da se to dogaja v kaki drugi
                  državi in da to mi spremljamo nemo in križem rok in bomo pač počakali, da se bo
                  zgodba končala. Vzporedno s tem pa so se nam glavni akterji teh zgodb smejali s
                  televizijskih ekranov. In spet se ni zgodilo nič. Vmes se je morda zgodila kakšna
                  spektakularna televizijska kriminalistična preiskava, morda so spisali tudi kakšno
                  kazensko ovadbo, morda v tem času še kakšno več, po moji oceni celo preveč, 20, 30
                  kazenskih ovadb. Ampak tu zadeve obstanejo. Tu se zadeve ustavijo, aktivnosti
                  praktično padejo na nič in epiloga takih zadev ne najdemo. Čas teče, akterji pa se
                  lepo svobodno sprehajajo po lepi Sloveniji in se nam smejijo v brk. To so zgodbe,
                  ki pri ljudeh ustvarjajo dvom v to, da naš sodni sistem oziroma pravna država,
                  kakorkoli bi temu rekli, sploh funkcionira. Vsi dobivamo občutek, da pravice ni,
                  da pravičnosti ni in vse to se potem jasno odraža tudi na vseh ostalih segmentih
                  države.</p>
               <p>Zanimiva je tudi zgodba o inšpektoratu. Sam sem v tistem času, ko so se dogajali
                  ti tragični dogodki, če temu tako rečem, v gradbeništvu, večkrat poskušal
                  spodbuditi, da bi se vendarle na Inšpektoratu za delo kaj premaknilo. Hvala bogu,
                  da je potem vendarle prišlo do zamenjave glavnega inšpektorja, ampak zdi se mi, da
                  prepozno. Dobil sem občutek, tudi iz svojih prejšnjih izkušenj, da je bil ta
                  inšpektor v tej državi zadolžen predvsem za to, da je pri zaposlenih, tudi tistih,
                  ki niso najbolj pomembni, iskal, ali so imeli čelade na glavah, ni pa reševal ali
                  pa ni hotel reševati – najlažje je reči, da ni zakonske podlage in da jaz nisem
                  nič kriv za to –, ni se torej spuščal v zgodbe, ki pa so bile v nebo vpijoče, ker
                  je prihajalo do eklatantnih kršitev delovnopravne zakonodaje in še česa drugega.
                  In seveda je najenostavneje preprosto reči: Jaz nisem od tu, jaz nič ne vem, jaz
                  nisem pristojen. Mimogrede, zdi se mi, da nasploh inšpekcije v tej državi ne
                  delujejo tako, kot bi morale delovati. Ukvarjajo se z minornimi primeri, ki so
                  nepomembni, čeprav bi jih seveda bilo treba obravnavati, toda še pred temi
                  minornimi primeri bi bilo treba obravnavati tiste prave primere. Tistih se pa žal
                  ne lotijo. Moja ocena je, da bo tudi v prihodnjem mandatu treba posvetiti sami
                  organizaciji inšpekcij v Sloveniji malo večjo pozornost. Po moji oceni jih je
                  treba združiti pod eno kapo, ne da je to vse razmetano naokoli, imamo cel kup
                  glavnih inšpektorjev, zadeve pa ne funkcionirajo.</p>
               <p>Drugo področje, ki pa je zelo povezano s tem področjem, o katerem sem govoril, pa
                  je področje 2.4 Pravosodje, ki govori o izvršbah, govori o insolvenčnih postopki
                  in tako naprej, kjer seveda ključna kritika spet leti na pravno državo, na
                  pravosodje, na počasne postopke, na zavlačevanje, skratka, da se zadeve ne
                  rešujejo, kot bi seveda gospodarstveniki to pričakovali.</p>
               <p>Človek bi pričakoval, da bi na vse te očitke, za katere vsi vemo, vsi se zavedamo,
                  da zadeve ne tečejo, tukaj v Državnem zboru dajali odgovore na ta vprašanja. Nekaj
                  jih je bilo. Ocena je seveda subjektivno-objektivno, kako ti ukrepi delujejo,
                  menim pa, da bi bilo moč storiti več, predvsem pa bi morala več storiti
                  ministrstva kot taka.</p>
               <p>Sami smo vložili nekaj primerov, ravno v zadnjem času, ki so odgovor na te
                  probleme, o katerih govorim. Na tej seji bomo v tretji obravnavi obravnavali Zakon
                  o gospodarskih družbah, ki je ravno posledica teh dogodkov, ko so nekateri skoraj
                  od boga dani menedžerji, lastniki in tako naprej pripeljali svoje zgodbe na kraj,
                  na rob, delavce zmetali na konec, vzporedno pa seveda že ustanavljali nove firme,
                  nova podjetja, brez da bi jih za karkoli obravnavali. Zdaj, post festum, je cel
                  halo. Združenje nadzornikov, združenje menedžerjev in ne vem kdo vse, vsi skačejo
                  v zrak, da je to protiustavno in ne vem kaj vse.</p>
               <p>Vprašanje je, ali hočemo v tej državi kaj spremeniti. Ali hočemo kaj v tej državi
                  spremeniti? In moja ocena je, da ja. Tudi na osnovi tega poročila varuha bi
                  Državni zbor moral odreagirati predvsem na te sistemske probleme, na katere se
                  opozarja.</p>
               <p>Večina, da ne bom rekel vse, pripomb ali pa opozoril s tega poročila leti ravno na
                  pravno državo. Tako ali drugače, seveda zdaj govorimo o celotnem pravosodnem
                  sistemu. Prejšnji teden smo poslušali in se seveda absolutno, brez nadaljnjega
                  strinjam, da moramo biti politiki pozorni, pazljivi pri tem, kako gojimo ta odnos
                  do sodstva, do tožilstva in tako naprej, da ščitimo to neodvisnost in vse skupaj.
                  Jaz se seveda absolutno strinjam s tem in moralo bi biti tako, ampak če je toliko
                  stvari narobe in če toliko stvari ne gre prav, potem je najbrž ta dom tukaj kriv
                  oziroma odgovoren za to, da nekaj spremeni. Če pa ne bo sprememb, pa tudi sprememb
                  ne bo. Brez sprememb ni sprememb, se temu reče.</p>
               <p>Jaz sem sicer prepričan v to, da bo razprava, ki je že bila v zraku in je
                  velikokrat vedno znova odprta, da se bomo v tej družbi vendarle morali začeti
                  resnično pogovarjati o trajnem mandatu sodnikov in najbrž na ta način tudi doseči
                  to – ne to, da se bo politika vmešavala v neodvisno sodstvo, absolutno ne, to sem
                  absolutno proti –, ampak da bomo na ta način prisili notranji ustroj, da bo bolj
                  učinkovit, da bo bolj strokoven, sistem sam od sebe, tako kot nekateri drugi
                  primeri, recimo visoko šolstvo, kjer imajo tudi profesorji neke obveznosti, da
                  napredujejo, da so iz dneva v dan boljši. Tudi to je treba doseči v sodstvu,
                  tožilstvu in tako naprej, da bodo ta poročila v naslednjih letih tanjša, kot so
                  sedaj, da bodo imela manj strani. To bo potem tudi odraz, da pravna država v tej
                  državi deluje bolje.</p>
               <p>In še nekaj. Pod šifro človekovih pravic. Ne dolgo tega smo spremljali po
                  televiziji aretacijo skupine – saj ne vem, kako bi jih imenoval – ljudi, ki so se
                  ukvarjale več kot očitno s trgovanjem z belim blagom, kot se reče, z ljudmi. Bil
                  sem zelo pozoren in sem hotel videti te ljudi na teh posnetkih, na tem predvajanju
                  po televiziji, da bi videl enega od teh ljudi, pa so bili tako zaščiteni s
                  trakovi, z varnostniki, s policaji in ne vem kaj, da preprosto ni bilo moč videti
                  nobenega od teh trgovcev z belim blagom. Če potegnem paralelo z nekaterimi drugimi
                  kriminalističnimi preiskavami, pa lahko ugotovimo, da so prišle kamere praktično v
                  stanovanja tistih, ki so bili preiskovani. V stanovanja in še več. In mislim, da
                  to tudi ni pravna država oziroma je to ponovno dokaz, da imamo dve pravni državi.
                  Na eni strani blazna zaščita res tistih prvovrstnih kriminalcev, na drugi strani
                  pa medijski šov. Hvala lepa.</p>
            </sp>
            <sp xml:id="SDZ5-Redna-32-2011-10-18.sp19">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospa mag. Majda Potrata.</p>
            </sp>
            <sp xml:id="SDZ5-Redna-32-2011-10-18.sp20">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana varuhinja, namestniki, gospod
                  minister, gospa generalna sekretarka, kolegice in kolegi!</p>
               <p>Četrtič se mi ponuja priložnost za razpravo o poročilu Varuha človekovih pravic za
                  leto 2010. Skušala se bom izogibati tistim rečem, o katerih sem že govorila ob teh
                  priložnostih, in odpreti svoj pogled na to poročilo, tudi s tega vidika, da se nam
                  mandat končuje in da se neko obdobje izteka.</p>
               <p>Pritrjujem vsem tistim, ki so zaznali, da se obravnava varuhovega poročila v
                  Državnem zboru zelo spreminja in to v dobro. Ko sem prišla za poslanko, smo
                  obravnavali poročilo za tri leta nazaj, zdaj samo za eno leto nazaj, se pravi za
                  končano leto, in k sreči imamo obravnavo poročila za leto 2010, ko se nam mandat
                  izteka, ko lahko že vidimo kaj je ta vlada v odzivnem poročilu menila o
                  priporočilih Varuha človekovih pravic za minulo zaključeno leto.</p>
               <p>Obravnavo poročila jemljem kot nadvse odgovorno delo, saj če ne bi bilo tako,
                  potem ne bi bilo v Zakonu o varuhu človekovih pravic Državnemu zboru naloženo, da
                  vsako leto poročilo obravnava. Tisto, kar se mi zdi še posebej pomembno poudariti,
                  je to, da je v tem mandatu Vlada stopila korak naprej pri priznavanju pomembnosti
                  tega poročila s tem, da je varuhinji omogočila predstavitev poročila tudi na seji
                  Vlade in pričakovala bi, da bi se te stvari odvijale v čim boljšem sodelovanju.
                  Tudi s strani Varuha človekovih pravic so storjene pobude oziroma je pobudnik za
                  krepitev dialoga med različnimi inštitucijami in samo na tak način bo več tistega,
                  o čemer je govoril mag. Žerjav, ko je govoril o tem, da bomo vsi srečni, ko bo
                  tega konec.</p>
               <p>Če sama pogledam nazaj, se mi zdi, da vsaj v treh točkah varuh lahko sklene svoje
                  delo z zagotovo dobrim občutkom, da je s svojimi pozivi in tudi ponavljajočimi se
                  priporočili vendarle nekatere probleme pomagal razrešiti. To je zagotovo sprejetje
                  zakona o izbrisanih, saj se je kalvarije izbrisanih vsaj v večjem delu problema
                  razrešila. Sama bi k temu pridala še vprašanje nasilja, tudi nasilja v družini.
                  Brez varuhovih prizadevanj tudi tega področja ne bi bilo mogoče urediti tako, kot
                  smo ga, to pomeni s sprejetjem Zakona o preprečevanju nasilja v družini, žal ne že
                  takrat s tistim, kar bi bilo tudi mogoče doseči, da bi zapisali v zakon tudi
                  prepoved kaznovanja otrok, ampak kakor rečeno, je to zdaj vsaj v družinskem zakonu
                  napisano. Varuh se je zagotovo tudi zapisal k pobudnikom, ki so začeli bolj
                  usmerjeno opozarjati na trpinčenje na delovnem mestu, tudi to je zdaj predmet
                  kazenskega pregona in je prekršek in še marsikaj bi lahko dodala, tudi tisto, kar
                  nameravam povedati v nadaljevanju.</p>
               <p>Na poročila varuha človekovih pravic gledam z dveh aspektov. Eno so tisti splošni
                  problemi, ki jih varuh zazna v uvodnem delu, drugi del so tisti problemi, ki jih
                  zaznava iz posamičnih prijav tistih, ki se na varuha obrnejo. Tem, ki jih je varuh
                  v prvem delu poročila poudarjal, je bilo veliko. So se spreminjale, ampak mislim,
                  da so vse glavne ranljive skupine dobile ustrezno pozornost ali potrebno
                  pozornost, in sicer od otrok, starejših, revnih, že poprej sem omenila izbrisane,
                  seveda se pa varuh ni izognil tudi vsem tistim problemom, ki so zvezani z
                  različnimi stopnjami diskriminacije.</p>
               <p>In če gledam na človekove pravice s te optike, s katere pravzaprav je treba
                  razmišljati na ravni splošnega, potem ne morem mimo diskriminacije po spolu, ker
                  je boj za enakost žensk namreč postavil fundament za boj za človekove pravice. In
                  v tem času, odkar se ukvarjam s poročili, zaznavam, da se sčasoma občutljivost za
                  posamične kršitve človekovih pravic spreminja in se usmerja tudi k drugim
                  problemom. Če smo recimo pravico do življenja v zdravem okolju kot temeljno
                  človekovo pravico zaznali šele v zadnjem desetletju, potem moram reči, da v
                  resnici nismo izpolnili pričakovanj in obljub, ker je bilo že v prejšnjem mandatu
                  zagotovljeno, da se bodo uredile zadeve povezane s prekomernim smradom ali
                  onesnaženjem okolja zaradi vonja. Kolikor je meni znano, se stvari na tem področju
                  niso še nikamor premaknile. D</p>
               <p>Dobro je, da se občutljivost za različne vidike kršenja človekovih pravic
                  spreminja. Ampak če sem pri vprašanju enakosti, tudi kot temeljne pravice, in če
                  lahko sama oporekam vsem tistim, ki pravijo, da nismo pravna država, ker na ravni
                  zakonodaje ni mogoče zaznati nobene razlike v obravnavi obeh spolov, šele pri
                  uresničevanju se pojavi diskriminacija, bi opozorila na to, da je ena od
                  neizpolnjenih obljub tudi tista, ki nam jo nalagata Evropska unija in Svet Evrope
                  in na kar nas nenehoma opozarjajo, da namreč v sistem nimamo vgrajene popolnoma
                  neodvisne inštitucije, ki bi nadzorovala pojavljanje diskriminacije v različnih
                  okoliščinah in primerih. Na to je bilo večkrat opozorjeno. Varuhinja opozarja tudi
                  na odsotnost nacionalne inštitucije za človekove pravice, ampak prvi korak bi
                  lahko bila taka neodvisna inštitucija, kajti zaenkrat je zagovornik oziroma
                  zagovornica načela enakosti ali načela enake obravnave umeščena v Urad za enake
                  možnosti. Tega problema pa ne omenjam po nemarnem, ampak z namenom. Ko smo
                  razpravljali o rebalansu proračuna in so nekateri hiteli pozivati k zmanjševanju
                  števila uradov, je bil Urad za enake možnosti prvi med tistimi, ki bi ga nekateri
                  ukinili. Pri tem smo pozabili, da že tako nimamo neodvisne institucije in da
                  hkrati tudi Evropska unija zahteva nek samostojni organ, ki se ukvarja ravno z
                  implementacijo politike enakih možnosti žensk in moških, vse politike, zato je
                  tudi ustanovljen inštitut in tu se mi zdi, da je upiranje Urada za enake možnosti,
                  v nekaterih državah Evropske unije imajo celo ministrstvo za enake možnosti,
                  upravičeno zaradi tega, ker je vprašanje, koliko bo še lahko neka posebna
                  inštitucija, ki opravlja svojo funkcijo in naloge, če jo utopimo v vrsti drugih,
                  opravljala vse tisto, kjer bi vam spet lahko naštevala, kaj vse imamo v sistemu,
                  pa je upravičeno vprašanje, ali to v sistemu tudi deluje. Tu je zagotovo treba
                  reči, da tega nismo naredili tako, kot bi bilo treba.</p>
               <p>Če letijo moji očitki v tem primeru na izvršno vejo oblasti, potem bom zmogla tudi
                  nekaj samorefleksije in povedati, da tudi Komisija za peticije ter za človekove
                  pravice in enake možnosti tu ni storila vsega, kar bi lahko storila. Samo kot
                  primer navajam, da je bila sklicana 22. redna seja z različnimi točkami dnevnega
                  reda, za prvo točko je bila postavljena analiza institucionalne ureditve
                  spodbujanja enakosti in varstva pred diskriminacijo v Republiki Sloveniji, potem
                  pa je bila pred to točko uvrščena 1.a točka, saj ni pomembno, katera je, ampak
                  tista se je zdela predsednici pač pomembnejša, pa to niti ne bi bil problem, če ne
                  bi bila ta seja nikoli zaključena. In ravno te točke, ki bi morala govoriti o tem,
                  kaj kaže analiza institucionalne ureditve spodbujanja enakosti in varstva pred
                  diskriminacijo v Republiki Sloveniji, nismo nikoli končali, pa smo matično delovno
                  telo za ta vprašanja.</p>
               <p>Da ne bom pozabila povedati, meni se enako zdi nesprejemljivo kakršnokoli kršenje
                  dostojanstva ljudi na delovnem mestu. Bila je sklicana tudi 9. nujna seja s točko,
                  ali imajo delavke in delavci v Sloveniji še takšne delovne in socialne pravice, ki
                  bi jim zagotavljale z ustavo določeno pravico do osebnega dostojanstva in
                  varnosti. Točka se lepo sliši, umeščena je bila neposredno pred interpelacijo
                  proti ministru Lukšiču zaradi športnega parka Stožice. Ne boste verjeli, tudi ta
                  seja je bila nezaključena, nadaljevanje te seje ni bilo nikoli sklicano.</p>
               <p>Hočem povedati, da če bi nam šlo v resnici v vseh primerih za varovanje človekovih
                  pravic, za opozarjanje na probleme in če bi se vprašali, ali smo vsak po svojih
                  močeh na svoji funkciji res storili vse za to, da bi tako kot tisti pred Borzo
                  rekli: Spremembe moramo začeti najprej pri sebi, bi lahko ugotovili, da je žal
                  odgovor negativen.</p>
               <p>Vsem želim dobro delo tudi v prihodnje in hvala za opravljeno.</p>
            </sp>
            <sp xml:id="SDZ5-Redna-32-2011-10-18.sp21">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo dajem Vladi Republike Slovenije. Gospod minister za delo, družino, socialne
                  zadeve in invalide dr. Ivan Svetlik.</p>
            </sp>
            <sp xml:id="SDZ5-Redna-32-2011-10-18.sp22">

               <speaker>DR. IVAN SVETLIK:</speaker>

               <p>Hvala lepa, spoštovani gospod predsednik. Spoštovana varuhinja s sodelavci,
                  spoštovani poslanke in poslanci!</p>
               <p>Najprej bi rekel to, da jemljem delo varuhinje kot izjemno pomembno in
                  nenadomestljivo, predvsem zato, ker kaže ogledalo vsem tistim, ki moramo ali
                  morajo v tej državi skrbeti za človekove pravice, bodisi da gre za probleme
                  sistemske narave, se pravi, da se odkrivajo skozi posamezne primere luknje v
                  zakonih, da ti ne delujejo dobro, da je potrebno te potem korigirati, bodisi da
                  gre za vprašanja neustrezne implementacije, neustreznega delovanja služb, ki
                  skrbijo za to, da se zakonodaja ustrezno implementira. V tem smislu je bilo seveda
                  zmeraj, kadar smo se, vsaj jaz osebno, srečali z varuhinjo in sodelavci, zame to
                  srečanje koristno in verjamem, da so na enak način tudi drugi predstavniki Vlade
                  gledali in gledajo na delo varuhinje. Seveda nismo bili pri vseh vprašanjih zmeraj
                  enakega mnenja in eno takšnih vprašanj je – in mislim, da smo ga skupaj
                  identificirali kot odprto vprašanje –, ali je mogoče na podlagi posamičnih
                  primerov, ker to je sistem dela varuhinje, potem sklepati na celovito sliko, ali
                  je mogoče generalizirati na podlagi teh primerov ali ne. Skupaj smo ugotovili, da
                  bo tukaj potreben napor tudi v prihodnje in jaz mislim, da je odgovornost vseh, ki
                  bodo delovali v prihodnje na tem področju – Vlade, Državnega zbora in seveda
                  varuha –, da gremo v tej smeri, da bi tudi ta problem rešili.</p>
               <p>Glede na to, da je bilo v razpravi in tudi v samem poročilu izpostavljeno več
                  vprašanj, bi se jaz dotaknil tistih, ki se mi zdijo najbolj žgoča in tudi na nek
                  način kažejo na to, kaj je bilo zlasti na področju dela in sociale narejenega in
                  kaj ne. Tudi tukaj bi izpostavil tisto, kar kažejo nekateri kazalniki, ki ne
                  govorijo zgolj o posamičnih primerih, ampak o delovanju sistema.</p>
               <p>Najprej je bilo vzpostavljeno vprašanje revščine, večkrat, s strani posameznih
                  razpravljavcev in seveda tudi varuhinja na to opozarja. In res je, če gledamo
                  prostor Slovenije v zadnjih letih, še število brezposelnih povečuje, se je
                  povečalo zaradi kriznih razmer in se je povečalo tudi število prejemnikov denarnih
                  socialnih pomoči, tistega instrumenta, ki ga uporabimo takrat, ko človek nima
                  drugih virov za preživljanje. Vendar moramo hkrati tudi reči, da se nobenemu, ki
                  je prišel v takšen položaj, ta pravica ni odrekla, da je vsak do te pravice
                  prišel, da te pravice niso bile krnjene ali zmanjšane, ampak celo nasprotno, da
                  smo jih v zadnjem obdobju povečali. Do denarnega nadomestila za brezposelnost
                  danes lažje pridejo tisti, ki so zaposleni za določen čas, kot so prišli včasih.
                  To nadomestilo je večje. In tudi, kar zadeva socialne pomoči, da bodo te prišle z
                  implementacijo socialne zakonodaje ravno do tistih, ki so najbolj izpostavljeni
                  revščini, v večji meri kot doslej. To so recimo starejše ženske kot tista skupina,
                  ki je vedno bila identificirana kot tista, ki je najbolj izpostavljena revščini.
                  Zato me tudi čudijo pobude, da je treba odlagati implementacijo te zakonodaje, ker
                  je to tisti instrument, ki bo omogočil, da bodo te pomoči za to skupino
                  prebivalcev, ki res nimajo drugih virov in so v težkem položaju, večje in bodo s
                  tem njihove težave, kar zadeva materialni in socialni položaj, zmanjšane.</p>
               <p>Ob tem pa moram tudi dodati, da Slovenija še vedno sodi med šest držav Evropske
                  unije, kjer je tveganje revščine najmanjše. Da se kljub zaostrovanju vprašanj
                  brezposelnosti in povečanja števila prejemnikov denarne socialne pomoči stopnja
                  tveganja revščine ni bistveno zvišala v kriznem času. To je treba vendarle
                  izpostaviti in potem tudi ugotoviti, zakaj se ni. Zato, ker sistem socialne države
                  deluje. Po podatkih, ki so uradni, razpolavlja stopnjo tveganja revščine. Če ta
                  sistem ne bi deloval, potem pa bi zares imeli velike probleme. Tako pa lahko
                  rečemo, da sistem deluje in da, kot rečeno, to tveganje revščine razpolavlja.
                  Slovenija je tudi v vrhu držav z najmanjšo dohodkovno neenakostjo v Evropi. Tu ne
                  govorimo o premoženjski. In ravno zato, ker premoženje to sliko kvari, bomo tudi
                  na socialnem področju z novo zakonodajo upoštevali premoženje pri upravičenosti do
                  socialnih pomoči.</p>
               <p>Omenjena je bila pomoč v hrani, ki jo delijo humanitarne organizacije, ki jo
                  razdelijo vedno več, vendar se pri tem pogostokrat spregleda, namerno ali ne, da v
                  resnici država Slovenija in zlasti Evropska unija zagotavljata to hrano iz rezerv
                  oziroma jo dodatno z evropskimi sredstvi tudi kupujemo, razdelimo potem
                  humanitarnim organizacijam in te jo razdelijo naprej. Seveda to ni edini vir, ki
                  ga uporabljajo te organizacije, pa vendar je treba poudariti sodelovanje javnega
                  sektorja, , države in seveda humanitarnih organizacij na tem področju. Ravno zdaj
                  si prizadevamo, da Evropska unija ne bi zmanjšala te pomoči vsem tistim državam,
                  ki to pomoč v zadnjem obdobju dajejo, Slovenija je seveda tudi med njimi, in da bi
                  zagotovila to pomoč vsaj v enakem, če ne v večjem obsegu. Skratka, to je slika, za
                  katero se mi zdi, da jo je treba tudi zaradi objektivnosti in da ne bi ustvarjali
                  vtisa, da je vse narobe, tudi povedati in celovito gledati na to področje.</p>
               <p>Naslednje vprašanje, ki je bilo zelo izpostavljeno, je vprašanje položaja
                  starejših. Rekel sem že, da so starejši tista skupina, ki je mogoče res najbolj
                  izpostavljena tudi tveganju revščine. Tu bi rad povedal, da je na področju
                  institucionalnega varstva dosežen cilj, ki smo si ga bili zastavili, in to je, da
                  bo vsaj 5 % prebivalstva, starejšega od 65 let, vključenega v institucionalno
                  varstvo v državi. In ta cilj je dosežen, je presežen. To seveda ne pomeni, da
                  lahko vsak dobi takoj mesto v domu v tistem kraju, kjer želi. Hkrati pa moram
                  povedati, da je v severovzhodni Sloveniji problem, kako napolniti nekatere domove,
                  ki imajo dovolj kapacitet in je manj interesa. Ta cilj je bil s tega vidika
                  postavljen v celi državi dokaj realno, obstajajo pa seveda še vedno problemi v
                  dveh mestih, zlasti Mariboru in Ljubljani, deloma tudi na Gorenjskem, kjer ta cilj
                  oziroma norma 5 % vključenosti ni dosežena in je v teku priprava za širitev teh
                  kapacitet. Ampak vendarle ima v celoti gledano Slovenija ta cilj dosežen.</p>
               <p>Drugo, kar je bilo izpostavljeno, je to, da zakon o dolgotrajni oskrbi ni bil
                  sprejet oziroma ga Vlada niti ni poslala v Državni zbor, čeprav ga imamo
                  pripravljenega. Tukaj je treba tudi zelo jasno povedati in opozoriti na eno zelo
                  pomembno vprašanje, ki je ob pogovoru o človekovih pravicah hkrati – in pred tem
                  si ne smemo zatiskati oči –, tudi ekonomsko vprašanje. Mi smo v položaju, ko bi ta
                  zakon lahko šel naprej, pa vendar bi ga lahko spravili v življenje, samo če bi
                  bolj obremenili ali gospodarstvo ali posameznike. V kriznem obdobju je Vlada
                  presodila, da to ni dobra rešitev, ker se trudimo, da bi vzdrževali druge socialne
                  programe na vsaj enaki ravni, kot so bili doslej. Implementacija takšnega zakona
                  bi zahtevala dodatne finančne vire. In s tem se odpira eno zelo pomembno
                  vprašanje, ki se mi zdi, da ni dovolj reflektirano, to je, da realizacija,
                  udejanjenje socialnih pravic kot človekovih pravic povezano z ekonomskim stanjem v
                  državi in ekonomskim položajem posameznih skupin. Če se zavzemamo za to, da bi
                  moralo iti več ljudi v javna dela, v druge programe aktivne politike zaposlovanja,
                  potem je treba te programe financirati. Če bi radi imeli več inšpektorjev ali več
                  javnih uslužbencev za določene storitve, je treba najti sredstva za to, da te
                  uslužbence zaposlimo in jih plačamo. Pa smo tudi že v Državnem zboru neštetokrat
                  slišali, da se ta državna uprava in javni sektor preveč širita in debelita in tako
                  naprej, in tukaj imamo včasih nekoliko težav s konsistentnostjo izvajanja, ker bi
                  hkrati radi dosegli dva cilja, ki pa se med seboj nekoliko izključujeta.</p>
               <p>Tretje področje, ki ste ga omenjali in je bilo največkrat izpostavljeno, je
                  vprašanje delavskih pravic z dela in tako naprej. Tukaj sta bili v ospredju
                  predvsem dve skupini zaposlenih oziroma delavcev. Prva so tuji delavci in potem
                  domači delavci.</p>
               <p>Kar zadeva tuje delavce, so bili sprejeti, podpisani sporazumu s Srbijo, Črno Goro
                  ter Bosno in Hercegovino in ti sporazumi zagotavljajo enak položaj tem delavcem v
                  Sloveniji, kot ga imajo domači delavci. Edina bivša jugoslovanska republika, kjer
                  tega sporazuma nimamo, je Makedonija, ki se pač kot država ni odzvala na naše
                  pozive. Večkrat smo jih pozvali k temu, da bi pristopili k podpisu takšnega
                  sporazuma. Drugi instrument za zagotavljanje enakega položaja je Zakon o
                  zaposlovanju tujcev, ki ureja tudi bivalne oziroma daje podlago za urejanje
                  bivalnih pogojev tujih delavcev in hkrati liberalizira režim sprejema tujih
                  delavcev. Naj povem samo podatek, da je do sprejetja tega zakona preko 70 tisoč
                  ljudi potrebovalo delovna dovoljenja, zdaj, po sprejetju zakona, jih ima okrog 35
                  tisoč, ker se je pač sistem toliko odprl, liberaliziral za sprejem teh delavcev,
                  ki jih ne pošiljamo od urada do urada, da bi si te stvari uredili, in od
                  delodajalca do delodajalca.</p>
               <p>Moram reči, da je tudi inšpekcija v tem pogledu opravljala svoje delo – čeprav na
                  inšpekcijo leti največ kritike –, znotraj pristojnosti, ki jih ima in v primeru,
                  ko je šlo za tuje delavce, tudi domače, so bile dane ustrezne kazenske ovadbe, ki
                  potem morajo zaživeti, da tako rečem, in doživeti svoj epilog v sodnem sistemu. Se
                  pa strinjam, da bo pri inšpekcijah, in tukaj mislim, da je to ena od nalog v
                  prihodnje, treba narediti verjetno kakšen korak naprej bodisi v smislu povezovanja
                  in združevanja inšpekcijskih služb pa seveda tudi notranje organizacije,
                  organizacije dela. Tukaj bi dodali, da mi nismo uspeli do časa pripraviti zakona o
                  inšpekciji dela, ki je bil tudi v načrtu. Vendar jaz ne verjamem, to pa bi rad
                  poudaril eksplicitno, da probleme na tem področju rešuje večje število
                  inšpektorjev. Lahko jih zaposlimo še 1000, pa če ti inšpektorji ne bodo imeli
                  ustreznih pristojnosti, in to je stvar, ki jo je treba spremeniti v zakonu, če
                  sankcije za kršitelje ne bodo ustrezne in če seveda potem tudi sodni procesi ne
                  bodo dovolj hitro tekli, potem število inšpektorjev ne bo pomagalo reševati teh
                  problemov. Zanimivo, spet bi rad opozoril na neko nekonsistentno razmišljanje, če
                  hočete. Velikokrat smo se v tem zboru srečali z vprašanjem sankcije. Takoj, ko smo
                  želeli, da bi sistem deloval bolje tudi na podlagi večjih sankcij, je bil odpor
                  zelo velik, češ da to pa ne. Saj kdor ne krši, ga sankcija ne zadane. Kdor pa, pa
                  mora seveda občutiti kršitev tudi v tej obliki. Mislim, da je ravno ena zadnja
                  seja tega državnega zbora posvečena vprašanju višine sankcij. Tukaj imamo nekaj
                  težav, zdi se mi, da mentalno stanje te družbe kaže na neko dvoličnost v tem
                  smislu. Vsi obsojamo kršitelje, ko bi jih pa morali ustrezno sankcionirati, pa nam
                  zmanjka volje, da bi to do konca izpeljali.</p>
               <p>Skratka, kar zadeva tuje delavce, je njihov položaj izenačen z domačimi. Ne moremo
                  pa biti, in s tem se strinjam, zadovoljni s tem, kako se položaj domačih delavcev
                  ureja, kako je urejen in kako se zakonodajo, ki to področje ureja, tudi spoštuje.
                  Mi smo sprejeli Zakon o minimalni plači in to se spregleduje. Dostojno plačilo je
                  ena temeljnih človekovih pravic, vsaj jaz jo tako razumem. O tem ni bilo kaj dosti
                  debate, pa se je ta minimalna plača povečala za več kot 22 % v času krize, ko
                  ekonomisti pravijo, da se sploh ne bi smela.</p>
               <p>Mi smo sprejeli Zakon o varstvu in zdravju pri delu, ki se bo začel uveljavljati
                  zelo v kratkem, ki bo izboljšal položaj pri delu, kar zadeva zdravstvene in
                  delovne pogoje. Tako da je odziv na to prav gotovo bil. Nismo pa uspeli priti pred
                  parlament oziroma tudi ne do ravni Vlade z Zakonom o delovnih razmerah, čeprav smo
                  pripravljali in pripravili njegove spremembe, tudi zato, ker socialni partnerji,
                  na katere se pogosto sklicujemo, niso pokazali volje, da bi bili sploh o tem
                  pripravljeni razpravljati, pa bi v njem lahko uredili vprašanja agencijskih
                  delavcev, ki je odprto, kritično vprašanje glede položaja delavcev, vprašanje tako
                  zvanih slamnatih podjetij in položaja delavcev v teh podjetij. Boljše bi lahko
                  uredili položaj delavcev zaposlenih za določen čas. Vse te rešitve so bile
                  predvidene v Zakonu o delovnih razmerah. Žal, kot že povedano, ni bilo volje, da
                  bi se to uredilo, čeprav se to vprašanje nenehno odpira.</p>
               <p>Moram pa reči, da je bilo tudi vprašanje plačevanja prispevkov, ki je bilo tukaj
                  izpostavljeno neštetokrat, urejeno v pokojninskem zakonu, ki pa žal ni bil
                  sprejet. Hkrati pa moram dodati tudi to, da posameznik zaradi neplačila
                  prispevkov, kar zadeva pokojninsko zavarovanje, ko prejme pokojnino, ni
                  prikrajšan. To imamo vgrajeno v veljavnem sistemu in se neustrezno kaže na njihovo
                  oškodovanost na tej podlagi. Če je kdo oškodovan, je seveda pokojninska blagajna,
                  ki je oškodovana na ta račun, ker mora potem solidarnostno pokriti tisto, kar ni
                  bilo plačano, po tem, ko nekdo pokojnino dobi. Posameznik pa ne, če že govorimo o
                  pravicah posameznika.</p>
               <p>Če si čisto na koncu zastavimo tisto vprašanje, ki si ga je zastavila tudi
                  varuhinja, ali smo še socialna država. Jaz mislim, da smo, da smo jo ohranili, da
                  smo jo utrdili, da to dokazujejo podatki, da tega ne negirajo posamični primeri,
                  ki kažejo na to, da ljudje prihajajo v položaj, ko so jim kršene pravice, da je
                  seveda te pravice potrebno zagotavljati, ampak da se moramo vprašati, kakšna
                  socialna država smo in kakšna v prihodnje bomo. In glede na razmere, da se
                  ekonomska kriza kar nadaljuje in bo še nekaj časa trajala, da bomo prisiljeni v
                  varčevanje v prihodnje morda še bolj, kot smo bili doslej, mislim da bo glavno
                  vprašanje, kako zagotoviti, da bomo ohranili to raven socialnih pravic v
                  naslednjih letih, s tem da si seveda moramo prizadevati, da je treba tam, kjer so
                  najbolj eklatantno kršene, ne glede na položaj, kakršnega imamo in bomo imeli v
                  gospodarstvu, ta vprašanja reševati. Hvala lepa.</p>
            </sp>
            <sp xml:id="SDZ5-Redna-32-2011-10-18.sp23">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo dajem predlagateljici, varuhinji človekovih pravic gospe dr. Zdenki Čebašek
                  Travnik.</p>
            </sp>
            <sp xml:id="SDZ5-Redna-32-2011-10-18.sp24">

               <speaker>DR. ZDENKA ČEBAŠEK TRAVNIK:</speaker>

               <p>Hvala za besedo. Spoštovani predsednik Državnega zbora, spoštovani poslanke in
                  poslanci!</p>
               <p>Godi nam pohvala, da smo s pripravo letnega poročila opravili veliko in dobro delo
                  ter da ste opazili tudi simboliko naslovnice letnega poročila. Za tiste, ki jo
                  boste še enkrat natančno pogledali, ura kaže pet pred dvanajsto.</p>
               <p>Ugotavljam, da je bilo sodelovanje med Varuhom in Državnim zborom dobro, lahko bi
                  bilo še boljše. Ko poslanci postavljate vprašanja ministrom, lahko v ta namen
                  uporabite tudi primere, ki jih sproti objavljamo na naši spletni strani. Me je pa
                  nekoliko presenetilo, da se je več poslancev izreklo, da bodo letno poročilo
                  podprli. Poudarjam, da se poslanci ne izrekate o celotnem letnem poročilu, temveč
                  o priporočilih, ki jih lahko na podlagi predstavljanja problematike tudi sami
                  predlagate. Tako na primer opozarjam, da ni problem v številu javnih uslužbencev,
                  na primer inšpektorjev, temveč v njihovi učinkovitosti – kje so za njih
                  postavljene norme, pristojnosti, kako se ocenjuje delovna uspešnost.</p>
               <p>Zavedamo se, da je letno poročilo varuha dokument in tudi dokument o tistih, ki
                  smo ga pripravljali, torej o mojem delovanju in o delovanju mojih sodelavcev.
                  Vsebina letnega poročila pa je in bo tudi v bodoče povezana s pobudami in je odziv
                  nanje, kajti tako nam veleva zakon. Letno poročilo Varuha človekovih pravic je
                  torej odraz prejetih pobud in to je tudi razlog, da se ne ukvarjamo s pregonom
                  gospodarskega kriminala. O stiskah delavcev, o težavah, s katerimi se posamezniki
                  soočajo, pišemo na več mestih in se tudi oglašamo v javnosti. Pregon storilcev
                  kaznivih dejanj, tudi gospodarskega kriminala, je v rokah tožilcev, ne varuha. Je
                  pa varuh seveda obravnaval vprašanje plačevanja prispevkov za socialno varnost,
                  naredil številne poizvedbe in na to opozarjamo že deset let, od leta 2001
                  dalje.</p>
               <p>Vesela sem tudi, da so poslanci prepoznali naša prizadevanja za varovanja okolja,
                  a ta niso od lani ali od letos, ampak, da vam osvežim spomin, je bil prvi bilten
                  na to temo izdan leta 2007, ko sem postala varuhinja človekovih pravic. In od
                  takrat naprej intenziviramo delo na področju varovanja okolja, odpiramo vrata
                  nevladnim organizacijam, vsak mesec se srečujemo z njimi, naredili smo mednarodno
                  konferenco, dodatne novice pripravljamo praktično vsak teden, vse z namenom, da
                  nam in našim potomcem zagotovimo, da okolje ostane čim bolj ohranjeno.</p>
               <p>Večkrat je bilo tudi omenjeno, da varuh ni dovoljkrat reagiral na pojave
                  sovražnega govora. Veste, mi imamo 42 zaposlenih. Kljub kliping servisu, ki ne
                  more zajeti vsega, kljub temu, da aktivno spremljamo dogajanje, vseh pojavov ne
                  moremo zajeti. Zato bomo hvaležni tudi poslancem pa tudi vsem drugim ljudem, ki
                  nas na te stvari opozarjate, in ko nas opozarjate, takrat tudi naredimo poizvedbe.
                  Vedno.</p>
               <p>Ne moremo pa narediti nekaterih stvari, ki jih nekako pričakujete od nas. Nekateri
                  poslanci nam pripisujete neverjetno moč, tudi izvršno, kaj vse bi varuh oziroma
                  varuhinja morala narediti. Preden nam takšne očitke podate, seveda imate do tega
                  vso pravico, mogoče malo bolj natančno poglejte zakon, pa bodo stvari bolj jasne.
                  Tega ne govorim zaradi tega, da bi se izogibala odgovornosti, ampak res v
                  določenih zadevah ne moremo iti naprej.</p>
               <p>Tudi poročanje o primerih je zelo delikatno. Nas veže varovanje zaupanja do naših
                  pobudnikov. In če bi hotela podati odgovore na posamezne primere, bi morala
                  najprej dobiti dovoljenje pobudnika, ki nam je zadevo zaupal.</p>
               <p>Naprej. Dostikrat se sliši tudi, da saj smo bili pri varuhu, pa varuh ni nič
                  naredil. Mi pobudnike vedno opozorimo oziroma jih najprej vprašamo, potem pa
                  opozorimo, da morajo najprej sami narediti vse, kar je v njihovih močeh. Varuh ne
                  more zadev urejati namesto njih, lahko pa pomaga pridobiti odgovore oziroma odzive
                  državnih organov ali organov lokalne skupnosti, ki so za to pristojne.</p>
               <p>To, da je eden od poslancev opozoril na prazno dvorano v času razprave o letnem
                  poročilu varuha, to smo opazili tudi sami, vendar me veseli, da tisti, ki ste
                  tukaj, govorite zelo odločno, zelo določno in mi je še posebej všeč, ko ste se
                  lotili čisto konkretnih zadev. Škoda, da je ta naš čas omejen. Čeprav nekateri
                  poslanci verjetno ne boste več poslanci v naslednjem sklicu, mi je všeč misel ene
                  od vaših kolegic, da upa, da boste oziroma bodo enako dobri bralci, kot so bili
                  sedanji.</p>
               <p>Zdaj pa grem na čisto konkretne zadeve. Glede nepravilno prijavljenih potencialnih
                  volivcev v eni garsonjeri, seveda lahko prijavo na upravno enoto oziroma policijo
                  poda vsak, ki to izve. Kot je že prej gospod minister Svetlik poudaril, je
                  izkoriščanje delavcev pomembna tema in moramo vedno govoriti o izkoriščanju
                  delavca, ne glede na to, ali so domači ali tuji, in tudi na to opozarjamo.</p>
               <p>Opozarjamo tudi na problematiko sankcioniranja sovražnega govora. Zakaj smo se
                  odločili predlagati, da bi dali možnost sankcioniranja tudi kot prekršek. Mi se
                  zavedamo, da je kaznivo dejanje, vendar opažamo, da ravno zaradi tega, ker ni neke
                  vmesne variante, se pravi kaznivo dejanje, ki mora imeti tudi dokazljive škodljive
                  posledice, ker se tega ne dokaže, se pregon opusti, čeprav je jasno, da je
                  sovražni govor bil izrečen oziroma zapisan, in zato to ostaja v razpravi.</p>
               <p>Druga stvar na katero smo bili opozorjeni s strani LDS je to, da se neenakomerno
                  ukvarjamo s problematiko Romske populacije. Letos, ampak to bo seveda v naslednjem
                  poročilu, smo se temu izjemno dosti posvetili, na Vlado poslali zelo obširne
                  ugotovitve in seveda pričakujemo tudi odziv. Gre namreč za ugotovitve, ki smo jih
                  zbrali od okoliških prebivalcev. Mi se zavedamo, da problematika ni enostranska in
                  da jo je treba reševati v celoti. In to bo tudi ena od nalog prihodnje Vlade.</p>
               <p>Na žalost se ne moremo izrekati o vseh televizijskih oddajah, ki so bile tukaj
                  omenjene, tako tistih pogovornega tipa, kot tistih, ki so na nekih privatnih
                  televizijah, ki jih večinoma tudi ne gledamo. Varuh ima pristojnosti seveda do
                  javnih inštitucij, do zasebnih ne, vendar vsak, ki ga taka stvar moti, da se mu
                  zdi neprimerna, ima možnost, da opravi poizvedbe na pristojnih organih in tudi
                  opravi prijave za takšne stvari.</p>
               <p>Slišali smo tudi pripombo, da bi naredili več, a potrebujemo več denarja. Tega
                  seveda nisem rekla, gre pa za nekaj drugega. Gre za to, da za analizo
                  učinkovitosti varuhovih priporočil potrebujemo strokovnjaka takega kova, kot jih
                  varuh nima. Torej potrebujemo šolanega analitika, ali analitičarko, da ne bo
                  kakšne zamere, ki bo takšno analizo sposoben narediti,</p>
               <p>Ugotavljamo tudi, da bi politika morala podpirati nadzorne inštitucije. In kaj se
                  je zgodilo? Ravno tem inštitucijam je prejšnja vlada znižala plače, zvišala pa
                  nekaterim drugim. To pomeni, da gredo strokovnjaki, ki so usposobljeni ali pa se
                  usposobijo v teh nadzornih inštitucijah, v službo drugega državnega organa, kjer
                  imajo lahko boljšo plačo. Kar razglejte se po plačah, plačilnih razredih v
                  državnih ustanovah in primerjajte to s plačo mojih namestnikov, katerim je bila
                  plača znižana za štiri plačilne razrede ob plačni reformi. Videli boste koliko
                  tistih, ki jih nadzorujemo, imajo višjo plačo od njih. S tem se seveda slabi
                  strokovnost in posledično avtoriteta nadzornih inštitucij.</p>
               <p>Kritične pripombe, ki smo jih slišali in tudi jih je bilo nekaj na naše delo, so
                  seveda smiselne in nam pomagajo pri izboljšavi našega dela. Tako se strinjam s
                  tem, da so mogoče naše reakcije premalo fokusirane. V ta namen pripravljamo, sicer
                  šele v zadnjem letu mojega delovanja, posebna poročila, s katerimi bomo na ta
                  način opozarjali oziroma seznanjali Državni zbor. Všeč mi je tudi, da ste bili
                  kritični do lastnega dela, ampak ne zato, ker bi želela, da se kritizirate, ampak
                  zato, ker ste nakazali vašim naslednikom in tudi sami sebi, če boste izbrani, kam
                  oziroma v katero smer naj gre vaše delovanje, predvsem na področju spreminjanja
                  zakonodaje.</p>
               <p>Posebej sem zadovoljna s tem, da se vas je toliko spomnilo na pravice otrok in da
                  vas je toliko omenjalo, kaj v Sloveniji pravzaprav na tem področju delamo oziroma
                  česa vsega nismo naredili. To je ena taka temna senca na človekovih pravicah, ki
                  se je v Sloveniji na srečo zavedamo bolj, kot se je zavedajo v tujini, kjer tega
                  pravzaprav ne razumejo čisto dobro, zato imamo še čas, zato torej pravim 5 pred
                  12, da tudi to področje ustrezneje uredimo.</p>
               <p>Med posameznimi zadevami, kjer je bilo vprašanje, kar se tiče okolja, glede
                  Rudnika Žirovski vrh v zapiranju, sem že naročila, da bomo zadevo obravnavali na
                  lastno pobudo, tako kot na lastno pobudo obravnavamo kar nekaj okoljskih
                  zadev.</p>
               <p>Verjetno veste, da je danes svetovni dan proti trgovini z ljudmi. Včeraj je bil
                  svetovni dan boja proti revščini. Izgleda, da je zdaj že vsak dan tak dan, ki
                  opozarja na določeno vrsto človekovih pravic, in zato je prav, da se poslanci
                  ukvarjate tudi s tem vprašanjem, da imate možnost pridobivati informacije, kaj se
                  na tem področju dogaja.</p>
               <p>Vprašanje obsega letnega poročila varuha je zelo zanimivo. Letos je bila večina
                  ocen usmerjena v to, da je poročilo primerno po obsegu, le nekateri mu očitate, da
                  je preobsežno. O tem smo se že tudi mi sami pogovarjali, že sprejeli neke sklepe,
                  kako ga bomo zmanjšali v prihodnje, ampak glede na to, da je večina teh
                  neposrednih bralcev našega poročila z obsegom zadovoljna, lahko obljubim predvsem
                  to, da obsega ne bomo povečevali, glede zmanjševanja pa bomo naredili en načrt.
                  Seveda pa ne morem sprejeti predloga, da bo treba marginalne zadeve izločati. Kaj
                  je marginalno? Marginalno je lahko po oceni nekoga problem, ki ga doživlja samo en
                  posameznik. Lahko ta en posameznik kaže na nepravilnost sistema. Ali bomo rekli,
                  da je marginalno to, kar prinašajo marginalne skupine? Skratka, varuh ne more in v
                  času mojega mandata gotovo ne bo nobene zadeve označeval kot marginalne in bomo
                  pri vsaki, za katero bomo ocenili, da je potrebna objave v letnem poročilu, to
                  tudi naredili.</p>
               <p>Za tiste, ki na to temo niste našli ničesar, priporočila vezana na izkoriščane
                  delavce, najdete v poglavju 2.10 Delovna razmerja, torej na strani 224.</p>
               <p>Zelo simpatično mi je bilo, ko je šel eden od poslancev na konkretne zadeve. O
                  takih konkretnih pobudah in zadevah bi se lahko razvija zelo živahna razprava. V
                  tej zvezi bi omenila še anonimne prijave ali pobude. Čeprav jih varuhu po
                  poslovniku ni treba obravnavati, pa povem, da vsaj tiste, ki so v elektronski
                  obliki, obravnavamo in nanje odgovarjamo, še posebej, če njihova vsebina ni
                  žaljiva in polna groženj. Dobivamo namreč tudi takšne. Tudi varuhu grozijo,
                  varuhinjo žalijo, tudi to se dogaja v naši državi.</p>
               <p>Srečali smo se z diametralno nasprotnimi mnenji o letnem poročilu varuha in sploh
                  o delu varuha. Nekateri poslanci, ti so v manjšini, vsaj po razpravi sodeč,
                  menijo, da letno poročilo nima nobenega učinka, spet drugi, da varuhova
                  priporočila pomembno vplivajo na sprejemanje določene zakonodaje. Vsakemu od teh
                  mnenj seveda lahko pritrdimo, kajti v določenih primerih učinka ne moremo
                  zaslediti. Res pa je tudi, da se določena priporočila sprejmejo oziroma uresničijo
                  šele po daljšem časovnem obdobju, in zato poudarjam, da je tako pomembno, da bi se
                  naredila analiza varuhovih priporočil in varuhovega dela, najbolje kar za celo
                  obdobje. Zdaj še nismo tako stara institucija, da se tega ne bi dalo narediti.
                  Potem bi dejansko lahko tudi o tem, kako naj varuh deluje v prihodnje,
                  razpravljali v Državnem zboru, ne o spremembi zakona, ampak tudi, kako naj
                  obravnavamo priporočila, ki jih sprejmemo.</p>
               <p>Zdaj bi vprašala še moje sodelavce, ker mi je očitno ostalo še nekaj minut časa,
                  če imajo kaj za pripomniti, za dodat. Očitno smo si vse informacije izmenjali že
                  med samim potekom seje, tako da sem svojo razpravo zaključila. Še enkrat hvala
                  vsem, ki ste v tem mandatu sodelovali z Varuhom človekovih pravic in vsem tistim,
                  ki boste potrdili v svojem mandatu oziroma ponovno prišli v Državni zbor, izrekam
                  povabilo k sodelovanju. Hvala.</p>
            </sp>
            <sp xml:id="SDZ5-Redna-32-2011-10-18.sp25">

               <speaker>PODPREDSEDNIK DR. FRANCE CUKJATI:</speaker>

               <p>Hvala varuhinji človekovih pravic dr. Zdenki Čebašek Travnik. S tem zaključujem
                  razpravo.</p>
               <p>K predlogu priporočila amandmaji niso bili vloženi. O predlogu priporočila bomo v
                  skladu s časovnim potekom seje zbora odločali v okviru glasovanj. S tem prekinjam
                  to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O ODVZEMU PREMOŽENJA NEZAKONITEGA IZVORA V OKVIRU REDNEGA POSTOPKA.
                  </title>
               </p>
               <p>Predlog zakona je v obravnavo zboru predložila skupina osemintridesetih poslank in
                  poslancev s prvopodpisanim Francom Jurijem.</p>
               <p>Za dopolnilno obrazložitev predloga zakona dajem besedo predstavniku
                  predlagateljev, gospodu Francu Juriju.</p>
            </sp>
            <sp xml:id="SDZ5-Redna-32-2011-10-18.sp26">

               <speaker>FRANCO JURI:</speaker>

               <p>Hvala za besedo, gospod predsedujoči. Spoštovani kolegi in kolegice!</p>
               <p>Državni zbor danes na seji obravnava dopolnjen Predlog zakona o odvzemu premoženja
                  nezakonitega izvora. Kot predlagatelj Državni zbor pozivam, da tako dopolnjeno
                  besedilo sprejme.</p>
               <p>Dopolnjen predlog namreč odpravlja nejasnosti, na katere je opozorila dosedanja
                  strokovna diskusija. Ne glede na seji odbora izražene pomisleke naše
                  Zakonodajno-pravne službe sem namreč prepričan, da smo z dopolnili ustrezno rešili
                  nekatere pravne dileme. Zato se ne morem strinjati z javno izraženimi pomisleki,
                  da gre v tem primeru predvsem za politične odločitve in ne pravne. Prepričan sem,
                  da ker je tako pridobljeno premoženje nezakonito že v času njegove pridobitve, pri
                  tem ne gre za kršitev domnevne nedolžnosti ali kršitve ustavne pravice do
                  lastnine. Po mojem mnenju izvajanje zakona ne bi smelo povzročati nadaljnjih
                  pravnih zapletov in celo morebitno odpravo zaradi domnevne protiustavnosti.</p>
               <p>Kot predlagatelj opozarjam, da gre za predlog zakona, ki bo pomembno prispeval k
                  utrjevanju zavesti o tem, da je Slovenija pravna država in da bo preprečevala
                  vsakršne zlorabe na tem področju. Zato pričakujem, da ga bo Državni zbor sprejel
                  na tej seji in pred dokončanjem svojega mandata. Menim, da si poslanci pri
                  obravnavi ne smemo več privoščiti medstrankarskega obračunavanja ali volilnega
                  populizma. Slediti moramo cilju, da nihče ne more obdržati premoženja, če ga je
                  pridobil na nezakoniti način oziroma z nezakonito dejavnostjo. Ta cilj pa lahko
                  dosežemo zgolj, če bo zakon izvršljiv in učinkovit. Zato bi rad opozoril, da smo
                  že na odboru otežili njegovo izvajanje oziroma učinkovitost s tem, da smo sprejeli
                  dopolnilo k 57. členu, s katerim smo uporabo zakona razširili na celotno obdobje
                  po letu 1989 oziroma po začetku leta 1990. Ideja, da se zajame celotno obdobje
                  privatizacije je nedvomno všečna, simpatična, porajajo se pa vprašanja
                  izvršljivosti, saj je odvzem vezan na ugotovitve finančne preiskave, ki jo
                  opravljajo tudi Davčna uprava Republike Slovenije, Carinska uprava in Urad
                  Republike Slovenije za preprečevanje pranja denarja.</p>
               <p>Glede na zakone o davčnem postopku, preprečevanju pranja denarja, carinah ter
                  arhivskem gradivu se pojavlja bojazen, da ta ne bo učinkovita, saj se podatki, ki
                  jih zbirajo državni organi in tudi osumljenci, ne hranijo tako dolgo ozirom jih
                  niso dolžni hraniti tako dolgo. Država bo potem osumljencem, ne glede na obrnjeno
                  dokazno breme, težko parirala v kasnejšem sodnem postopku.</p>
               <p>Opozorili pa bi radi tudi na amandmaje, ki jih za drugo obravnavo v Državnemu
                  zboru predložila Poslanska skupina SDS, še posebej na amandma k 3. členu, s
                  katerim SDS predlaga, da znesek 50 tisoč evrov, pri katerem se začne finančna
                  preiskava, nadomesti z zneskom 5 tisoč evrov. Poslansko skupino SDS bi najprej rad
                  opozoril na to, za katera kataloška kazniva dejanja se zakon uporablja in da
                  omenjeni znesek ni v korelaciji s težo in škodljivimi družbenimi posledicami, ki
                  jih ta povzročajo. Gre za kazniva dejanja, za katera se sme izreči kazen petih let
                  zapora ali več. Poleg tega pa tako nizek znesek pomeni, da se bodo organi pregona
                  morali, če uporabim policijski žargon, ukvarjati tudi z malimi ribami. Kar pomeni,
                  da jim bo zmanjkovalo časa in kapacitet za kapitalce. Dosežen bo ravno nasproten
                  namen, kot si želijo predlagatelji amandmaja. Če bo njihov amandma sprejet, si
                  upam trditi, da bo zakon tako operativno obremenil tožilstvo in policijo pa tudi
                  ostale državne organe, ki sodelujejo v finančni preiskavi, da bo postal
                  neučinkovit.</p>
               <p>Zato tega amandmaja ne bomo podprli, kot predlagatelj pa ne bom podprl tudi
                  ostalih amandmajev Poslanske skupine SDS, s katerimi želijo skrajševati z zakonom
                  določene roke in ostalo, zaradi težav, ki bi jih predlagane rešitve povzročile za
                  izvrševanje tega zakona.</p>
            </sp>
            <sp xml:id="SDZ5-Redna-32-2011-10-18.sp27">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za notranjo politiko, javno upravo in
                  pravosodje kot matično delovno telo.</p>
               <p>Za predstavitev poročila odbora dajem besedo predsedniku odbora dr. Vinku
                  Gorenaku.</p>
            </sp>
            <sp xml:id="SDZ5-Redna-32-2011-10-18.sp28">

               <speaker>DR. VINKO GORENAK:</speaker>

               <p>Hvala lepa.</p>
               <p>Predlog zakona o odvzemu premoženja nezakonitega izvora smo obravnavali 5. oktobra
                  2011 kot matično delovno telo.</p>
               <p>Predlagatelj je seveda gospod Juri, pred tem pa je Državni zbor na 30. seji
                  opravil splošno obravnavo in sklenil, da je zakon primeren za nadaljnjo
                  razpravo.</p>
               <p>Odbor je imel na razpolago vse potrebne dokumente, kot je mnenje
                  Zakonodajno-pravne službe, mnenje Komisije Državnega sveta za državno ureditev ter
                  mnenje Vlade in tudi Sodnega sveta.</p>
               <p>Predlagatelji so povedali svoje na odboru, to je bil gospod Juri, predstavniki
                  Vlade so prav tako predstavili svoja stališča do predloga zakona kot tudi
                  Zakonodajno-pravna služba.</p>
               <p>K predlogu zakona so bili vloženi amandmaji petih poslanskih skupin, ki se v
                  obrazložitvi sklicujejo na mnenje ZPS, pri čemer je predstavnica
                  Zakonodajno-pravne službe povedala, da niso v celoti usklajeni z mnenjem
                  Zakonodajno-pravne službe.</p>
               <p>Če zadeve skrajšam, odbor je sprejel amandmaje poslanskih skupin SD, Zares, LDS in
                  nepovezanih poslancev skupaj k enaindvajsetim členom in pa Poslanske skupine SDS,
                  to je bil tudi ključni amandma, k 57. členu. Ter seveda nekatere svoje amandmaje k
                  12., 18., 52. in 57. členu. Odbor ni sprejel devet amandmajev Poslanske skupine
                  SDS, prav tako sta posledično postala dva amandmaja poslanskih skupin SD, Zares,
                  LDS in nepovezanih poslancev brezpredmetna.</p>
               <p>Zakon smo nato oblikovali, glasovali v celoti o amandmaji in členih in jih
                  potrdili. Predlog pa je sestavni del poročila. Hvala.</p>
            </sp>
            <sp xml:id="SDZ5-Redna-32-2011-10-18.sp29">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Za uvodno obrazložitev mnenja Vlade dajem besedo državnemu sekretarju na
                  Ministrstvu za pravosodje gospodu Boštjanu Škrlecu.</p>
            </sp>
            <sp xml:id="SDZ5-Redna-32-2011-10-18.sp30">

               <speaker>BOŠTJAN ŠKRLEC:</speaker>

               <p>Spoštovani predsedujoči, spoštovani poslanke in poslanci, lepo pozdravljeni!</p>
               <p>Vlada je na Predlog zakona o odvzemu premoženja nezakonitega izvora svoje mnenje
                  podala že ob prvi obravnavi oziroma splošni predstavitvi mnenj, ki je potekala na
                  julijski seji Državnega zbora. Takrat je podprla utemeljen in legitimni cilj, ki
                  se zasleduje s predlogom tega zakona, to pa je, da nihče ne sme in ne more
                  obdržati premoženja, ki ga je dobil na nezakonit način ob vzpostavljenemu sumu
                  storitve enega izmed kataloško določenih kaznivih dejanj.</p>
               <p>Postopek odvzema premoženja nezakonitega izvora po predlogu, ki ga predlagajo
                  predlagatelji, ni kazenski ali kaznovalni postopek, ampak gre za civilnopravno
                  posledico dejstva, da premoženje ni bilo pridobljeno na način, ki bi bil zakonit
                  in zaradi tega do pridobitve lastninske pravici niti ni prišlo. Prav zato, ker
                  postopek odvzema ni povezan s kaznivim dejanjem oziroma s kazenskim postopkom,
                  ampak teče proti premoženju, torej gre za tako imenovani in rem postopek, in ker
                  je bilo dejanje, s katerim je bilo premoženje pridobljeno, nezakonito že v času
                  pridobitve, ocenjujemo, da se z uvedbo predlagane ureditve ne bo poseglo v ustavno
                  zagotovljeno domnevo nedolžnosti iz 27. člena Ustave in tudi ne v pravico do
                  zasebne lastnine iz 33. člena Ustave Republike Slovenije.</p>
               <p>Ob navedenem izhodišču in ob dejstvu, da je bil predlog zakona v dosedanjem
                  zakonodajnem postopku s strani pristojnega odbora in tudi že prej deležen obsežnih
                  sprememb in da so bile določbe zakona pomembno izboljšane tudi na podlagi
                  amandmajev, ki so bili posledica pripomb oziroma mnenja Zakonodajno-pravne službe,
                  s katerimi so se odpravili dvomi v ustavno skladnost predlaganih rešitev in se je
                  zagotovila tudi sorazmernost ukrepov, ki jih predlog predvideva, menimo, da bo
                  predlog zakona lahko predstavljal dobro orodje v praksi v boju zoper pridobivanja
                  premoženja na nezakonit način.</p>
               <p>Kljub temu pa na koncu velja omeniti oziroma izpostaviti, da gre za nov pristop v
                  slovenskem pravnem redu, da gre za korenito spremembo v razumevanju možnosti
                  presoje izvora zakonitosti premoženja in da je zato dobro ohraniti določeno
                  stopnjo zadržanosti in razmernosti pri določanju določb, s katerimi te postopke
                  definiramo.</p>
               <p>Zaradi tega ocenjujemo, da zakon, kot je v trenutni obliki pripravljen,
                  zadovoljuje vse te kriterije, drugače pa bo, če bodo sprejeti amandmaji, ki so
                  predlagani s strani Poslanske skupine SDS in pri katerih je že moj predhodnik
                  predlagatelj povedal, da posegajo v te institute preveč radikalno in preveč
                  odpirajo vprašanja ustavnosti, da bi jih bilo mogoče podpreti. Hvala lepa.</p>
            </sp>
            <sp xml:id="SDZ5-Redna-32-2011-10-18.sp31">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je Državni zbor na 30. seji opravil splošno razpravo o predlogu zakona,
                  predstavitev stališč poslanskih skupin ni možna.</p>
               <p>Zato prehajamo na razpravo o členih in vloženih amandmajih, ki jo bomo opravili na
                  podlagi pregleda vloženih amandmajev z dne 17. 10. 2011.</p>
               <p>V razpravo dajem 3. člen ter amandma Poslanske skupine SDS k temu členu. Želi kdo
                  razpravljati? Vidim roke. Prijava teče.</p>
               <p>Gospod Colarič, izvolite, imate besedo.</p>
               <p>Nekdo ima vklopljen mikrofon. Prosim, izklopite. Hvala.</p>
            </sp>
            <sp xml:id="SDZ5-Redna-32-2011-10-18.sp32">

               <speaker>ANTON COLARIČ:</speaker>

               <p>Hvala lepa.</p>
               <p>Amandma na 3. člen. Najprej moram povedati, da je to zakon o odvzemu premoženja
                  nezakonitega izvora, o katerem razpravljamo mislim da tako rekoč eno leto. Prvi
                  osnutki so bili vloženi takšen čas lansko leto, zakon se je popravljal, o njem smo
                  imeli splošno razpravo, tako da mislim, da je po enem letu res že čas, da ga
                  sprejmemo. In da ne bomo samo opazovali sosednjih držav, kako pri tem zasegu
                  nezakonitega premoženja nekaj naredijo, mi pa bolj govorimo in čakamo na dokončane
                  postopke, predvsem kazenske, ki pa so, kot vemo, zelo dolgotrajni. Tako da upam,
                  da bomo danes dejansko dobili tisto orodje, skupaj s Kazenskim zakonikom in
                  Zakonom o kazenskem postopku, ki bo omogočal hitrejše delo pravosodnih organov, in
                  bo s tem nezakonito premoženje odvzeto.</p>
               <p>Če pa se vrnem k amandmaju, moram reči, da če se ta vsota, ki je sedaj napisana,
                  torej 50 tisoč evrov, zniža na 5 tisoč, se bojim, da bo zakon ratal nerentabilen,
                  da se bo sesulo vse skupaj in da zakon ne bo omogočal normalnega dela. Prej so
                  bili omenjeni kapitalci. Se strinjam, verjetno je 50 tisoč evrov tista meja, glede
                  na to, da je to kljub vsemu nekakšen poseg v lastnino, da pod to mejo ne bi smeli
                  iti, da se bodo potem v raznih postopkih ukvarjali z malimi, bagatelnimi primeri
                  in da bo tisto, za kar ta zakon sploh sprejemamo, ostalo ponovno nekje na obrobju
                  ali pa se bo pozabljalo. Skratka, mislim, da mora biti neka primerna meja, ki smo
                  jo tudi določili na 50 tisoč evrov, zato tega predloga amandmaja ne morem
                  podpreti.</p>
            </sp>
            <sp xml:id="SDZ5-Redna-32-2011-10-18.sp33">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Bizjak Mlakar, izvolite.</p>
            </sp>
            <sp xml:id="SDZ5-Redna-32-2011-10-18.sp34">

               <speaker>MAG. JULIJANA BIZJAK MLAKAR:</speaker>

               <p>Hvala za besedo.</p>
               <p>Predlog zakona je bil na odboru bistveno izboljšan, je pa še nekaj ovir, ki bi
                  lahko ta predlog še bistveno spremenile, tako da bi bile določene ovire za
                  pričetek finančne preiskave odpravljene.</p>
               <p>Med drugimi je tudi ta meja 50 tisoč evrov, ki ni meja za odvzem premoženja, ampak
                  je tista meja, ki omogoča, da se finančna preiskava pravzaprav sploh prične. Med
                  samo finančno preiskavo se lahko potem ugotovi bistveno večje zneske premoženja
                  nezakonitega izvora, kot bi se to dalo sklepati pred pričetkom preiskave. Zaradi
                  te visoke meje, ki je trenutno določena, pa bi se potem ustavil ta postopek,
                  zaradi katerega sploh ne bi prišlo do začetka finančne preiskave.</p>
               <p>Ta meja je tudi na Irskem bistveno nižja in bolj ustreza temu predlogu, ki ga
                  imamo danes pred seboj, zaradi tega ta predlog podpiram. Hvala lepa.</p>
            </sp>
            <sp xml:id="SDZ5-Redna-32-2011-10-18.sp35">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Barovič, izvolite.</p>
            </sp>
            <sp xml:id="SDZ5-Redna-32-2011-10-18.sp36">

               <speaker>BOGDAN BAROVIČ:</speaker>

               <p>Hvala lepa.</p>
               <p>Jaz bom sicer govoril o 3. členu pa tudi o amandmaju, ampak bistvo 3. člena ni
                  amandma ali znesek 50 ali 5 tisoč. Jaz ne razumem, zakaj vedno rinemo z glavo
                  skozi zid in želimo narediti nekaj, kar je, jaz namreč verjamem v mnenje
                  Zakonodajno-pravne službe, v neskladju z zakonom.</p>
               <p>V 3. členu je namreč določeno, da se postopek finančne preiskave in ugotavljanja
                  zakonitosti premoženja izvede, če se v kazenskem ali predkazenskem postopku izkaže
                  sum, da imajo posamezne osebe v lasti premoženje. Za izvedbo finančne preiskave
                  naj bi zadostoval zgolj sum, kar pa je prenizek dokazni standard in je poleg tega
                  neskladen z določbami zakona. Neskladje tega člena je jasno tudi z 10. členom v
                  tem zakonu, prav tako pa velja, da ne gre za poseben postopek, ampak za dejanje
                  znotraj postopka finančne preiskave. Skratka, jaz ne vem, če smemo z vsem
                  spoštovanjem in dobrim namenom, ki ga imamo, pravzaprav sprejemati nekaj, na kar
                  nas Zakonodajno-pravna služba opozarja, da je popolnoma v neskladju. Torej, da bo
                  jasno, govorim o 3. Členu. Takšnih navodil s strani Zakonodajno-pravne službe tudi
                  v primerjavi z Kazenskim zakonikom in ustavo je kar nekaj, ampak vse skupaj gre v
                  nasprotju pravzaprav z dokazano neusklajeno zakonsko osnovo. Jaz mislim, da si
                  take pravice ta državni zbor pač, še enkrat pravim, z vsem spoštovanjem in dobrim
                  namenom, ne more privoščiti.</p>
               <p>Če bi imeli resen namen narediti pravi zakon, bi ga morali narediti že zdavnaj
                  prej, tako ali tako je prepozno. Drugič, če ga pa že delamo, je bolje, da ga
                  naredimo tako, da bo skladen tako znotraj zakonskih določil kot tudi z ustavo, ne
                  pa, da ga bomo sedaj na vrat na nos zaradi populizma ali ne vem česa sprejemali,
                  potem bo pa vse narobe in bomo iskali ustavne presoje in tako dalje.</p>
               <p>Skratka, mislim, da bi morali amandmirati 3. člen v skladu z določili
                  Zakonodajno-pravne službe, z natančnimi opredelitvami, kaj je sum, kaj je zadosten
                  dokazni standard, ne pa da na vrat na nos spreminjamo in s številkami zameglimo
                  bistvo neskladnosti med 3. in 10. členom tega zakona pa tudi neskladja s Kazenskim
                  zakonikom in ustavo.</p>
               <p>Zato že vnaprej tudi v imenu kolegic in kolegov povem, da ne bomo zavlačevali z
                  razpravo, kot je obljubil naš kolega Györek na kolegiju, in da takšnega zakona, ki
                  kljub dobri nameri, še enkrat poudarjam, ne moremo sprejeti zaradi tega, ker
                  zakona, ki je v neskladju sam s sabo, z zakoni in Kazenskim zakonikom ter ustavo,
                  v Državnem zboru kot zakonodajni veji oblasti ne gre sprejemati. Hvala lepa.</p>
            </sp>
            <sp xml:id="SDZ5-Redna-32-2011-10-18.sp37">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gorenak, izvolite.</p>
            </sp>
            <sp xml:id="SDZ5-Redna-32-2011-10-18.sp38">

               <speaker>DR. VINKO GORENAK:</speaker>

               <p>Hvala lepa.</p>
               <p>Preden grem na 3. člen, samo dva ugotovitvena stavka. Res je, leto dni rompompoma
                  na levici, reklam, umikanja in spet naprej postavljanja novih členov.</p>
               <p>Če gremo na 3. člen. V 3. členu mi pač ta znesek postavljamo na 5 tisoč evrov, ob
                  tem, da menimo, da je tako prav in bomo amandma tudi podprli, ni pa to ključni
                  amandma za podporo zakonu, to pa moram tudi reči. Če bi hoteli v koaliciji, bi
                  lahko, glede na to, da je bil člen odprt, postavili tudi kakšno drugo mejo, recimo
                  20 tisoč.</p>
               <p>Je pa treba reči še eno stvar pri tem. Ministrstvo je dalo bolj kot ne roko stran
                  od tega zakona. Sodni svet – ne bo šlo, roke stran. Zakonodajno-pravna služba je
                  tudi povedala nekaj podobnega pri tem zakonu. Tako da se bojim, da bomo sprejeli
                  nek zakon, kjer pravosodje nima kakšnega resnega namena ga izvajati in da bo našlo
                  verjetno še kar veliko razlogov, da bo kaj razglasilo za neustavno in tako naprej,
                  čeprav mislim, da imamo vsi skupaj dober namen pri tem zakonu in da ga sprejmemo
                  tekom današnjega, jutrišnjega dne oziroma mislim, da že današnjega.</p>
               <p>Skratka, 50 tisoč in 5 tisoč ni pogoj za našo podporo temu zakonu, menimo pa, da
                  bi bilo to dobro. Hvala.</p>
            </sp>
            <sp xml:id="SDZ5-Redna-32-2011-10-18.sp39">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes, ponovno odpiram možnost prijav k razpravi.</p>
               <p>Gospod Juri, izvolite, imate besedo.</p>
            </sp>
            <sp xml:id="SDZ5-Redna-32-2011-10-18.sp40">

               <speaker>FRANCO JURI:</speaker>

               <p>Oglašam se kot predlagatelj in bi rad komentiral dosedanje ugovore oziroma
                  pomisleke ali argumente za in proti amandmaju k 3. členu.</p>
               <p>Prvič. Razprave kolega Baroviča ne morem razumeti drugače kot izraza precejšnjega
                  neskladja z nekaterimi izjavami Slovenske nacionalne stranke, ki je večkrat v
                  javnih nastopih zahtevala neke sodbe po hitrem postopku, zapiranje tajkunov,
                  zapiranje neučinkovitih gospodarstvenikov oziroma zločincev, po drugi strani pa
                  ima težave z zakonom, ki na zelo zmeren in postopen način uvaja dobro prakso
                  odvzema premoženja nezakonitega izvora.</p>
               <p>Ta zakon zagotavlja vse ustavne varovalke in domnevam, da bi bila tudi ustavna
                  presoja tega zakona pozitivna. Te varovalke obstajajo. Dejstvo je, kot sem prej
                  povedal, da premoženje, ki ni bilo pridobljeno na zakonit način, ne more biti
                  obravnavano kot ustavna lastnina oziroma pravica do tega premoženja ne more biti
                  primerljiva z ustavno pravico do lastnine. Če je nezakonito, to ni last, ni
                  lastnina. To je jasno.</p>
               <p>Pri 3. členu oziroma amandmaju je treba povedati, da je zakon sledil logiki
                  sorazmernosti, nekemu načelu racionalnosti, sorazmernosti, ki veleva, da vgradimo
                  v sam zakon take mehanizme izvajanja zakona, ki bodo omogočali učinkovito
                  izvajanje samega zakona. Ko je govora o znesku, pri katerem se obravnava, ali je
                  možen začetek finančne preiskave, je treba povedati, da če bi to tako drastično
                  znižali, od 50 na 5 tisoč – sicer naj povem, če bi bil ta amandma sprejet, to v
                  ničemer ne bi prejudiciralo smisla zakona in jaz bom tudi tak zakon podprl, ampak
                  tega amandmaja ne, kajti se mi zdi precej neracionalen. Neracionalen, ker se bomo
                  ukvarjali dejansko z drobtinami, z zadevami, ki bi utegnile povzročati veliko
                  stroškov državi, kajti domnevamo, da ne bodo vse finančne preiskave ugotovile
                  nezakonitosti določenega premoženja. In če bi se danes dejansko ukvarjali z malimi
                  premoženji, bi verjetno obremenili tudi davkoplačevalce po nepotrebnem. Ena od
                  varovalk te sorazmernosti in racionalnosti je torej tudi meja zneska, kjer se
                  začne finančna preiskava.</p>
               <p>Iz tega naslova seveda jaz ne bom podprl tega amandmaja, kot ne bom podprl niti
                  drugih amandmajev, ampak ponavljam, ti amandmaji ne prejudicirajo. Prejudicirajo
                  verjetno učinkovitost zakona. Ko bo govora o drugih amandmajih, bom skušal
                  obrazložiti, zakaj bi bil zakon manj učinkovit in to je vse za enkrat. Hvala.</p>
            </sp>
            <sp xml:id="SDZ5-Redna-32-2011-10-18.sp41">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Žerjav.</p>
               <p>Želite repliko? Ampak niste bili imenovani? / oglašanje iz dvoran./ Je bil.
                  Dobro.</p>
               <p>Izvolite, imate repliko, gospod Györek.</p>
            </sp>
            <sp xml:id="SDZ5-Redna-32-2011-10-18.sp42">

               <speaker>MIRAN GYÖREK:</speaker>

               <p>Hvala za besedo, predsedujoči.</p>
               <p>Ker je bila naslovljena Slovenska nacionalna stranka, gre na vse predstavnike
                  poslanske skupine in čisto kratka replika.</p>
               <p>Gospod Juri, kolega Juri! Tipičen primer izkrivljanja stališča Poslanske skupine
                  Slovenske nacionalne stranke. Zdaleč od tega, da bi nasprotovali takšnemu načinu
                  reševanja problematike, ki se je nakopičila glede premoženja in to nezakonito
                  pridobljenega premoženja. Celo podpiramo amandma, da se začne preverjati
                  utemeljene sume od leta 1991, ki pa mu vi nasprotujete, ker ste predlagali samo
                  pet let. Zakaj pet let? Ne bom sedaj polemiziral in navajal, kaj jaz mislim, zakaj
                  pet let, kajti vemo, kdaj se je razgrabilo največ premoženja. Ne v teh zadnjih
                  petih letih, ampak pred temi petimi leti. Toliko na kratko.</p>
               <p>V Slovenski nacionalni stranki ponavljam to, kar je kolega Barovič povedal.
                  Opozarjamo na to, da zadeve niso tako enostavne, ustavnopravno niso enostavne in
                  se moramo zavedati posledic, kaj bo potegnilo za seboj, če se zakon sprejme na
                  hitro, tako pavšalno, ker določeni členi dejansko niso … Po mnenju več pravnikov,
                  ki smo se posvetovali z njimi, kot je zadnjič nekdo slikovito povedal, tudi
                  primer, dva pravnika, tri mnenja, ampak dejansko so si zelo deljeni v svojih
                  mnenjih. Toliko samo v pojasnilo, kolega Juri, da ne bo izpadlo, kot da mi
                  nasprotujemo vsebini tega zakona. Hvala.</p>
            </sp>
            <sp xml:id="SDZ5-Redna-32-2011-10-18.sp43">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod Franco kot predlagatelj.</p>
            </sp>
            <sp xml:id="SDZ5-Redna-32-2011-10-18.sp44">

               <speaker>FRANCO JURI:</speaker>

               <p>Hvala za besedo.</p>
               <p>Kolega Györek je izrazil mnenje, ki me veseli in odseva določen premik Slovenske
                  nacionalne stranke. Danes smo slišali, da načeloma podpira ta zakon. Ko smo ob
                  splošni razpravi slišali predsednika Slovenske nacionalne stranke, smo slišali, da
                  ga je opredelil kot nacistični zakon. Če je zdaj prišlo do tega premisleka in do
                  te spremembe stališč, se tega na seveda veselimo.</p>
               <p>Kar zadeva obdobje finančne preiskave, mislim, da je to tema drugega amandmaja in
                  bomo o tem še govorili. Ponavljam, da mi nasprotujemo predvsem nekaterim
                  amandmajem z vidika operativne učinkovitosti takšnih amandmirani členov. Načelno
                  pa absolutno ne nasprotujemo temu, da bi preiskave omogočili tudi za obdobje do
                  leta 1990, ampak dajmo se zavedati, da sredstva in podatkovne baze za učinkovite
                  preiskave, ki segajo do tistega obdobja, ne bodo na razpolago preiskovalcem. Iz
                  tega vidika se nam zdi en takšen pleonazem nepotreben dodatek k temu zakonu, ampak
                  če bo večina za ta amandma, ga bomo seveda mi prav tako sprejeli.</p>
            </sp>
            <sp xml:id="SDZ5-Redna-32-2011-10-18.sp45">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žerjav.</p>
            </sp>
            <sp xml:id="SDZ5-Redna-32-2011-10-18.sp46">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Jaz osebno podpiram ta amandma. Menim sicer, da ni seveda ključen in odločilen za
                  ta zakon, vendarle pa daje veliko sporočilno vrednost.</p>
               <p>Amandma namreč govori o tem, da ne bomo delali izjem. Ne bomo delali izjem pri
                  višini, saj ta višina lahko potem seveda odpre še marsikaj drugega, bistveno večji
                  primer. In mogoče postanemo pozorni na nizko vrednost pa se potem v toku postopka
                  odpre še kaj več. Zato jaz menim, da izjem ne smemo delati, da je treba pogledati
                  vse za nazaj, ne samo pet let, ampak od začetka slovenske države naprej, in tukaj
                  se jaz ne strinjam, da podatkov ni. Podatki so, morajo biti. Če ne, jih bomo pa
                  našli. To pa ni res. V dobi te razvitosti in računalnikov pa ni hudič, da ne bi
                  našli podatkov za nazaj. Najdejo se podatki, če se hoče in če je seveda politična
                  volja. Takrat se najde vse. Še marsikaj drugega se najde. Samo politična volja je
                  potrebna.</p>
               <p>In predvsem tukaj sem jaz zaskrbljen, da je bilo treba zakon s to tematiko vložiti
                  iz državnega zbora in da ta zakon ni prišel iz ministrstev. Tukaj je problem,
                  spoštovani kolegi. In ne samo ta zakon, še nekateri drugi zakoni, ki bi morali
                  biti že zdavnaj pripravljeni na ministrstvih, pa niso bili. Pa niso. Potem se pa
                  pripravi zakon tukaj, je pa treba najti tisto najmanjšo napakico, da se zakon
                  sesuje, da je neustaven, da je neprimeren, da je nesistemski, da je ne vem kaj
                  vse, da se zgodba ustavi. Da bi, bog ne daj, v tej državi nekdo za kaj dogovarjal.
                  Bog ne daj, da ne bi v tej državi kdo za kaj odgovarjal. Ministrstva z dvesto,
                  tristo, štiristo zaposlenimi. Pa to so ključne težave te družbe, da so nekateri po
                  dolgo in počez pokradli vse, kar se je pokrasti dalo, na legalen način sicer. Zdaj
                  pa nimamo podatkov, pa ne moremo preveriti, pa ustava, pa lastništvo, pa lastnina
                  je sveta in tako naprej. Seveda je sveta lastnina. Od kod so jo pa dobili, za
                  božjo voljo? Od kod so jo pa dobili? Včeraj sem videl enega mulca, ki se je z
                  maseratijem pripeljal in izbranko odložil na enem mestu v Ljubljani. Pa vsi vemo,
                  koliko je treba delati in zaslužiti za to, da si kupiš, če tako rečem, cliota ali
                  pa laguno ali kaj podobnega, kaj šele maseratija! Pa koga farbamo? Sami sebe
                  farbamo. Če se nismo sposobni soočiti s problemi te družbe, potem nismo za to
                  zgodbo. Potem moramo iti tu skozi vrata ven, vsi po vrsti. Ali pa se bomo soočili
                  s temi problemi, ki so. Ljudje to od nas zahtevajo. Ljudje to od nas zahtevajo,
                  ker ne morejo živeti v taki nepravični državi. Ne morejo in imajo prav.</p>
               <p>Tako da jaz osebno menim, da ne samo to, da bomo pogledali v primeru
                  predkazenskega in kazenskega postopka, če se tam seveda ugotovi sum, še kaj
                  drugega bi bilo treba pogledati. Še kaj drugega. Tudi tistega, ki se pripelje z
                  maseratijem, ali pa tistega, ki se tu po Ljubljani zelo veselo vozi z rdečim
                  ferrarijem z ljubljansko tablico, dva, trije ali koliko jih je. Povejte mi, kaj
                  moraš delati, da si lahko kupiš ferrarija. Kakšna služba je to? Jaz bi tudi šel v
                  tako službo, da bi se vozil s ferrarijem okoli po Ljubljani. Ne vem, če je to tako
                  enostavno možno. Po drugi strani pa je tu, ko gremo iz parlamenta ven, cel kup
                  brezdomcev.</p>
               <p>Osebno sem torej za revizijo vsega, od leta 1990 naprej. Tisti, ki se tega bojijo,
                  verjamem, da bodo proti temu, ker so na čudne načine prišli do svojega premoženja,
                  tako ali drugače. Verjamem da bodo proti, tako kot je Združenje nadzornikov proti
                  Zakonu o gospodarskih družbah, ki ga bomo obravnavali kasneje. Verjamem, da so
                  proti. Hvala lepa.</p>
            </sp>
            <sp xml:id="SDZ5-Redna-32-2011-10-18.sp47">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Magajna.</p>
            </sp>
            <sp xml:id="SDZ5-Redna-32-2011-10-18.sp48">

               <speaker>ANDREJ MAGAJNA:</speaker>

               <p>Se bom bolj osredotočil na sam amandma. Pet tisoč ali petdeset tisoč evrov kot
                  tisti kriterij, da se postopek začne.</p>
               <p>Poglejte, omenjeno je bilo tudi načelo sorazmernosti, da je treba le določiti neko
                  spodnjo mejo. Jaz se s tem čisto ne strinjam. Če gre tudi za manjše vsote, ki so
                  bile pridobljene na nezakonit način, ni nobenega razloga, da se ne bi izvedel
                  pregon.</p>
               <p>Drug problem je v bistvu drugje. Problem je drugje. V utemeljitvi suma. Za
                  utemeljitev suma morajo biti podani zadosti trdni argumenti, ne glede na vsoto. Tu
                  pa je pri nas v Sloveniji problem. Kdor je včeraj spremljal razpravo o uporabi ali
                  pa zlorabi posebnih preiskovalnih metod, ki jih uporabljata Sova in policija, smo
                  ravno na zadnji seji Komisije za nadzor obveščevalnih in varnostnih služb
                  ugotavljali, da se uporabljajo sumljivo slabi kriteriji, da se postopek sproži, ki
                  posega grobo v človekove pravice. Recimo primer župana Štihca, ko so že neki
                  indici, govorice zadostovale, da je policija začela postopek v nočnih urah, ko se
                  pravzaprav postopki izvajajo za najhujše teroriste. Zadeva je bila zavržena,
                  dokazano je bilo, da ni vpleten, da sploh ni bil osumljenec.</p>
               <p>Hočem opozoriti na nizke dokazne standarde na začetku postopka. Tu bi moralo pa
                  pravosodje le imeti res dobre kriterije. Te indici morajo biti res jasni oziroma
                  dovolj utemeljeni, da lahko govorimo o utemeljenem sumu. Sama vsota pa ni
                  bistvena, zato bom jaz ta amandma podprl. Ni važno, ali je pet, deset, petdeset,
                  sto tisoč evrov. Ni pomembna vsota, ampak pravilno voden postopek.</p>
            </sp>
            <sp xml:id="SDZ5-Redna-32-2011-10-18.sp49">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Je še interes? Vidim eno roko. Še kdo? Več rok, zato prijava teče.</p>
               <p>Gospod Jerovšek, izvolite, imate besedo.</p>
            </sp>
            <sp xml:id="SDZ5-Redna-32-2011-10-18.sp50">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Ko smo pri tem amandmaju, ki se nanaša na možnosti začetka postopka, se
                  pridružujem tistim mnenjem, da je treba dati možnost revizije vsega.</p>
               <p>Morda bi kdo rekel, da pri nas nismo niti enega ulovili, ki je ukradel milijone.
                  To je dejstvo. Doslej ni bilo te politične volje, da bi tiste najhujše, in je tudi
                  ni sedaj, kajti večinoma iz koalicijskih strank ali pa iz bivše koalicije ne
                  podpirate tega, da bi se to reguliralo v Kazenskem zakoniku. Da bi te finančne
                  nepravilnosti, tistih, ki so zlomili državo, ki so jo pripeljali v podrejen
                  položaj, ki so izvedli napad na finančno stabilnost države, inkriminirali kot
                  najhujše kaznivo dejanje enakovredno izdaji. Tega ne podpirate.</p>
               <p>Zanimivo je, da je po tistem, ko smo jaz in naša poslanska skupina predlagali to
                  kaznivo dejanje v Kazenskem zakoniku, ki se danes sprejema, pred dvema dnevoma
                  predsednik Evropske komisije gospod Barroso zahteval odgovornost finančnikov.
                  Kazensko odgovornost. Uvedbo individualne kazenske odgovornosti za nepravilnosti v
                  finančnem sektorju. Predlog Evropske komisije je, da se to regulira na evropskem
                  nivoju in seveda boste sedaj tisti, ki ste za blef – nekateri, ne rečem vsi –, ta
                  zakon o odvzemu premoženja vložili ali pa podpisali, sedaj boste tisti v težkem
                  položaju. Tudi od vrha navzdol v Evropski uniji se bo začelo ta finančni kriminal
                  drugače preganjati in se bo vaša iskrenost videla pri tem. Seveda me zanima, kako
                  boste pa reagirali na Barrosa, če na predlog Slovenske demokratske stranke nočete
                  reagirati, ga ignorirate, novinarji ne smejo o tem pisati, da je tudi hujša
                  inkriminacija predvidena, hujše kazni in seveda je v tem kontekstu pomembno tudi,
                  kaj imamo v temu zakonu, ocenimo. Možnost revizije vsega. Kajti, poglejte, baje je
                  bil prvotno pri predlagateljih – oziroma nekdo je to rekel –, predviden še višji
                  prag, in sicer 60 tisoč, pa ste znižali na 50 tisoč. Se mi zdi, da je to povezava,
                  da so tisti prijavljali svoje dohodke tam pod 60 tisoč, recimo gospod Jure
                  Janković. Iz komisije gospe Alenke Jeraj smo izvedeli, da se je komisija dokopala
                  do podatkov, da je prijavil 53 tisoč evrov dohodka. Se pravi, če bi bila tista
                  meja 60 tisoč, sploh ne bi bil. Hkrati pa je isti človek preko podjetij v tujini,
                  preko davčnih oaz nakazal 700 tisoč na razne račune in se izognil davščinam. In
                  verjetno je bila ta cifra 60 tisoč servirana pod tisto "prijavljajte tako, da ne
                  boste prišli v okvir tega, kar bomo mi pro forma naredili, da bo izgledalo za naše
                  stranke popularno, kako smo pripravljeni preganjati kriminal". Vmes je pa prišlo
                  do tega, da se mi zdi, da se že vlečete nazaj, ker se vam zdi, da bi ta zakon
                  lahko škodoval družini Janković. Zdaj pa pol posameznikov že ni več zagretih. Ker
                  smo na trgu konkurence in pred volitvami, bi bilo logično, da vsi tekmujemo. Da
                  vsak in vsaka stranka pove o nečednih stvareh, pri katerih je prišla preiskovalna
                  komisija na čisto, da so se dogajale grozljive stvari, da so potekale grozljive
                  finančne transakcije preko davčnih oaz in tako naprej, zdaj se pa vlečete nazaj že
                  tudi pri temu zakonu.</p>
               <p>S kako iskrenostjo ste šli v ta zakon? Jaz verjamem, da je Cvetka Zalokar, ki je
                  bila začetni iniciator, želela iskreno, samo ste jo potem počasi odribali, in
                  seveda so zdaj politični interesi velemogotcev, simbolov finančnega pohlepa večji
                  od interesov in zahtev povprečnega Slovenca, ki mora logično protestirati proti
                  finančnemu pohlepu, proti nepravilnostim, proti kriminalno pridobljenemu
                  premoženju. Jaz nisem prepričan, da je večina iskreno zainteresirana za ta zakon,
                  ker bo udaril po tistih. Seveda ne še takoj pred volitvami, ampak do volitev
                  moramo Slovencem povedati, kakšni se nam ponujajo za mesije. Preiskovalne komisije
                  imajo kupe podatkov o nepravilnostih, grozljivih stvareh, malverzacijah, finančnih
                  transakcijah, utaji davkov, nakazilih v davčne oaze in tako naprej. Ampak to je
                  denar iz žepov davkoplačevalcev od povprečnega Slovenca. In če bo šlo tako naprej
                  in bodo ti postali voditelji, bodo pokrili iz državnega proračuna ljubljanske
                  dolgove, se prikazovali ... /nerazumljivo /... država pa bo šla garantirano v
                  bankrot. In tega si ne smemo dovoliti, zaradi tega je treba pustiti odprto
                  možnost, da bodo finančne institucije in preiskovalni organi res lahko pogledali
                  na tiste največje spretneže, ki so znali prikrivati, pa čeprav se je začelo pri
                  zelo nizki številki. Kajti na prvi pogled se zdi, da je 50 tisoč tako malo, da to
                  niso velike ribe. Seveda so, če pa vidite, da skrivajo tako daleč, da prikažejo ob
                  tem, da imajo hotele in ne vem kaj, dohodek 53 tisoč evrov. V tem je kleč. In to
                  je že preizkusni kamen, ali ste iskreno za to, da se dajo na mizo tudi računi
                  mogotcev, čeprav so skrili tako uspešno, da so mogoče pod tem limitom 50 tisoč
                  evrov protipravno nezakonito pridobljenega premoženja, ki ste ga vi predvideli. Na
                  prvi pogled, saj so seveda odnesli iz bank milijone, nekateri stotine milijonov.
                  Samo jih je kot pri Al Caponu težko uloviti in je treba dati možnost, ali jim na
                  bananinem olupku spodrsne, da jih zagrabimo. Tako, kot se je zgodilo z Al Caponom.
                  Samo mu niso mafijskih grehov dokazali, ampak so mu dokazali davčno utajo na nekem
                  malem segmentu. In pri nas je podobna situacija, to je podzemlje, to je
                  organiziran kriminal. Ščitijo eden drugega s pomočjo najvišjih politikov ali pa
                  jih delajo za mesije, čeprav imajo na grbi marsikaj. Tisti sociologi, ki pravijo,
                  da se je v sistemu bank zgodil zločin. Res je. In danes, pri teh zakonih so ure
                  odločitve in ure resnice, kako se boste odločili. Lahko se odločite za to, kar mi
                  predlagamo, lahko pa greste v komplet z ljubljanskim županom in še naprej
                  podpirate to, kar si je tak mogočnež dovolil in kar si dovolijo s svojimi
                  lovkami.</p>
               <p>Torej, jaz plediram na to, da smo iskreni, da si to, kar piše v zakonu, resnično
                  želimo in eden takšnih pokazateljev, lakmusovih papirjev je tudi ta amandma. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp51">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod Juri kot predlagatelj.</p>
            </sp>
            <sp xml:id="SDZ5-Redna-32-2011-10-18.sp52">

               <speaker>FRANCO JURI:</speaker>

               <p>Sicer bo zelo težko parirati tako briljantnemu izvajanju, saj kolega Jerovšek
                  zadnje čase blesti v teh predvolilnih ekskurzijah na vsa možna področja in čutiti
                  je neko stalnico, neko obsedenost z ljubljanskim županom, ki ga tukaj ni, zato bi
                  jaz vseeno pozval prisotne da se osredotočijo na temo, ki jo obravnavamo, v tem
                  primeru na amandma k 3. členu.</p>
               <p>Pri tem lahko odgovorim gospodu Jerovšku predvsem, da se nihče ne umika. Zakon je
                  bil predložen. Zakon je nastajal vse od leta 2009 in prvi osnutek je nastal v
                  odboru za pravosodje stranke Zares. Nato smo ga obravnavali skupaj z drugimi
                  predlagatelji, sopredlagatelji in predvsem z Vlado. Zakon, ki ga imamo danes na
                  mizi, je pravzaprav rezultat te dolge sinergije, zato lahko trdim, da je zakon
                  dober, da ima vse potrebne varovalke in da ne pomeni umika od ključnega cilja tega
                  zakona.</p>
               <p>Še enkrat naj kolegu Jerovšku, če me ni slišal, ponovim, da bomo ne glede na to,
                  ali bodo ti amandmaji sprejeti ali ne, podprli ta zakon, ker je naš zakon, ker je
                  zakon, ki ga posvojimo pravzaprav vsi v tem državnem zboru, in bomo vsaj
                  zaključili ta mandat z nečim, kar utegne biti izredno koristno za javni interes.
                  Hvala.</p>
            </sp>
            <sp xml:id="SDZ5-Redna-32-2011-10-18.sp53">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Sajovic.</p>
            </sp>
            <sp xml:id="SDZ5-Redna-32-2011-10-18.sp54">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Poglejte, če želi biti zakonodaja učinkovita, mora biti seveda kratka, jasna in pa
                  jedrnata. Jaz sem prepričan, da amandma, ki govori o manjših, nepomembnih zneskih
                  in zadevah, zamegljuje stvar in da tisti, ki kujejo teorije zarote, pa jo
                  pripisujejo drugim, razmišljajo ravno o tem.</p>
               <p>Mi imamo ljudi, ki so nam vlastninili ali pa ukradli cela gradbena podjetja,
                  nekateri pa predlagajo, da se razčisti, kdo je ukradel samokolnico, kramp in pa
                  lopato. To je neka fina sprevržena taktika. Tudi to, da posegamo za 20, 30 let
                  nazaj, je tista teorija, da je treba raziskati vse, da na koncu ne bomo nič našli.
                  Tisto pravo divje lastninjenje in tajkunizacija sta se v Sloveniji začela tistega
                  avgusta z zgodbo o Mercatorju, kjer se je razdelil plen, potem se je nadaljevalo z
                  lastninjenjem v Intereuropi pa v Luki Koper, kjer so nam tisti, ki so pred
                  prejšnjimi volitvami še predavali okoli v luči nekatere najbolj poštene slovenske
                  stranke, danes pa se seveda skrivajo za kakšnimi ograjami, nadstrešnicami in še
                  čim. V tej državi, kar se tega področja tiče, zagotovo nobena od strank, ki je od
                  leta 1991 sodelovala ali pa kakorkoli participirala na oblasti, ni brez greha.
                  Ampak če hočemo zgodbe razčistiti in narediti transparentne, potem moramo imeti
                  jasno, preprosto in učinkovito zakonodajo. Želim, da tako tudi z našo podporo
                  sprejmemo danes v tem državnem zboru.</p>
            </sp>
            <sp xml:id="SDZ5-Redna-32-2011-10-18.sp55">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kres.</p>
            </sp>
            <sp xml:id="SDZ5-Redna-32-2011-10-18.sp56">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani kolegice in kolegi!</p>
               <p>Danes smo se v tem državnem zboru že veliko pogovarjali tudi o Poročilu Varuha
                  človekovih pravic. Jaz sem v tem času, odkar se ukvarjam s politiko, in tudi nekaj
                  prej opozarjal, da prihaja do zlorabe tega instituta Varuha človekovih pravic tudi
                  za prikritje takih zadev, kot so se dogajale v procesu privatizacije.</p>
               <p>Kje sedaj najti mejo, kje to pravilno postaviti, ne vem, ampak mislim pa, da ta
                  zakon, ki ga imamo danes pred seboj in ti amandmaji, s katerimi se v Slovenski
                  ljudski stranki strinjamo, da se postavi meja 5 tisoč evrov. Je pa res, da ko se
                  pa začne reševati te probleme, naj se jih rešuje od zgoraj navzgor. Naj se
                  sodišča, tožilstva in vsa sodna oblast ne ukvarjajo s 5 tisoč evri, ampak s 500
                  tisoč evri ali pa 5 milijoni evri naprej in do dol. Tako ne bo prišlo do te
                  zameglitve, da se bodo ukvarjali tako rekoč s kurjimi tatovi, medtem ko bodo pa
                  velike, hude ribe uhajale.</p>
               <p>Danes je bilo rečeno, da je bilo nekaj govora o nekih nacističnih zakonih, bili so
                  tudi eni zakoni prejšnjega sistema, ki so vpeljali nacionalizacijo, pa bi se danes
                  vprašal, kaj bi bil večji greh – danes nacionalizirati ene izmed teh, ki so
                  nepravilno, nehigienično ali ne v skladu z zakonodajo prišli do takšnih bogastev,
                  kot so jih dobili, neupravičeno, ali je bila večja krivica storjena takrat, ko se
                  je to zgodilo? In mi smo šli v denacionalizacijo, ki pa tudi, moram reči,roko na
                  srce, ni uspela. In veliko je še stvari, ki niso rešene in veliko je stvari, ki se
                  v temu postopku, ko bi nekaj moralo biti denacionalizirano, prešle v roke takšnim
                  ljudem, o katerih se danes pogovarjamo in zaradi katerih naj bi tudi takšen zakon
                  sprejeli.</p>
               <p>Pa tudi ta meja. Mislim, da se je začela ta privatizacija, ta gnila privatizacija,
                  "prihvatizacija" so celo rekli, že v Markovićevih časih, ko je bil Markovićev
                  zakon, in takrat so eni zelo hitro izkoristili, da so preden se je začela
                  privatizacija v samostojni državi Sloveniji že speljali nekatere postopke sebi v
                  prid. Torej, mi bi lahko šli še nazaj, še kakšno leto pred devetdeset in odpirali
                  te primere.</p>
               <p>Gospod Barroso je lepo povedal, da je treba ljudi poklicati pod odgovornost. Pa
                  tudi politike. Veste, ko arhitekt nekaj narobe zariše in se pojavi škoda, pa ni
                  treba, da ravno velika, odgovarja s svojo kariero za vse tisto. In ta arhitekt pa
                  tudi še kakšni drugi poklici, kot so zdravniki in tako naprej, nikoli več ne more
                  upravljati tako odgovornega posla, kot mu je bil dan. Tudi med politiki bi lahko
                  našli takšne. Jaz ne znam pokazati s prstom na njih, kateri so tisti, ampak med
                  nami oziroma v slovenskem prostoru sigurno so.</p>
               <p>Jaz bom podprl ta zakon in te amandmaje s ciljem, da premaknemo to zadevo, ker
                  govorimo, da bo treba slovensko državo resetirati. Jaz bi se s tistimi, ki so ta
                  izraz postavili oziroma ga izrazili, celo strinjal, ker lahko rečem, da sta se
                  zdaj naša tranzicija in naša zgodba o uspehu končno pokazali kot neuspešni. In
                  vse, kar se v svetu dogaja, bi se morala Slovenija s svojo politiko, sposobno
                  politiko – v tem trenutku je ta naša majhnost lahko velika prednost –,temu
                  prilagajati in bi se takšnim stvarem, kot bi se nam zgodile, lahko uspešno ognili.
                  Zato tudi rečem, da smo si za večino vseh problemov krivi sami. Hvala lepa.</p>
            </sp>
            <sp xml:id="SDZ5-Redna-32-2011-10-18.sp57">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gantar.</p>
            </sp>
            <sp xml:id="SDZ5-Redna-32-2011-10-18.sp58">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Jaz tega amandmaja k 3. členu, ki znižuje znesek neupravičeno pridobljenega
                  premoženja s 50 tisoč na 5 tisoč evrov, ne bom podprl.</p>
               <p>To je amandma Poslanske skupine SDS in mislim, da je to racionalni amandma z
                  njenega vidika in amandma z namenom. Popolnoma jasno je element tega amandmaja to,
                  da bagatelizira to vsoto in da pravzaprav s tem, ko spustimo na 5 tisoč evrov
                  omogočimo, da se preganja veliko število majhnih prekrškarjev, če smem reči tako,
                  majhnih dobičkarjev v davnih časih in da se prepreči preganjanje predvsem tistih,
                  ki so res obogateli na velikih vsotah, pri čemer še 50 tisoč evrov po mojem
                  individualnem občutku, nimam nič proti temu, je razmeroma malo, ampak gre za
                  milijonske vsote in več deset milijonske vsote denarja. Jaz razumem, da s tem, ko
                  se greste demagoško vojno s 5 tisoč evri, pravzaprav v imenu splošne krivice, ki
                  se je zgodila, dejansko ščitite Petke, Časarje, Raščane in podobno, da imate torej
                  svoj racionalni interes.</p>
               <p>Zato seveda tega ne bom podprl in še naprej pričakujem, da bodo tisti, ki se
                  čudijo, zakaj smo v Zares to predlagali, vam povem, da mislimo smrtno resno. V vaš
                  koncept pa to ne gre, ker nas imate za pokvarjene. V resnici pa je za vas zelo
                  pomembno, da vzdržujete sliko o pokvarjenem Zares, zato da imate lahko sami čisto
                  vest, ker je težko živeti z razcepljeno vestjo, ko vidiš svoje ljudi, kako se
                  vlačijo po sodiščih in tako naprej, hkrati pa moraš braniti integriteto svoje
                  stranke in svoje politike. To ni preprosta operacija. S tega vidika je seveda
                  danes res priložnost za demagogijo vseh vrst, kar bomo še slišali v tej dvorani,
                  prav ob tej zadevi. Rekel bi pa to, da je ta zakon občutljiv zakon. Ta zakon
                  posega v stvari, za katere moramo biti trdno prepričani, da bodo držale. In jaz
                  sem prepričan, da zdaj bodo držale.</p>
               <p>Predvsem pa bi rekel še to, da mogoče v teh zadevah nehote včasih povemo več, kot
                  smo mislili povedati. Ena teh stvari je prav gotovo zgražanje nad ferrarijem.
                  Slišali smo lep govor enega naših kolegov, ki se je vprašal, kako to, da se
                  22-letni mulec pripelje z maseratijem in odloži svoje dekle; kako to, da so v
                  Ljubljani trije ferrariji in tako naprej. Jaz sem se ob tem vprašal, kako to, da
                  jaz, ki živim v Ljubljani, tega sploh nisem nikoli opazil. Kako to, da jaz
                  pravzaprav ne posvečam pozornosti maseratijem in ferrarijem? Torej me verjetno ne
                  zanimajo. Zanimajo me knjige, zanimajo me druge stvari. Jaz pravzaprav ne opazim
                  ferrarijev in še marsikaterega drugega avtomobila ne, avtomobil je zame samo
                  sredstvo za premagovanje razdalj. Mora biti kvaliteten, vendar ne drag, če se le
                  da, in tako naprej. Kako to, da nekateri opazijo te ferrarije? "Tudi jaz bi se
                  vozil s ferrarijem." Sam se ne bi nikoli vozil s ferrarijem. Ne razumem, zakaj bi
                  se vozil s ferrarijem. In razlika med tistim, ki se vozi s ferrarijem, in tistim,
                  ki pravi, da bi se tudi sam vozil s ferrarijem, je preprosto samo v tem, da je
                  nekomu to uspelo, drugemu pa ne. Če ta zakon govori o tem, potem jaz za ta zakon
                  ne bom. Če pa ta zakon govori o tem, o čemer mislimo, da govori, in smo
                  prepričani, da govori, potem bom jaz ta zakon podprl. Ne bom pa podprl nobenega
                  zakona, ki temelji na nevoščljivosti, ki temelji na privoščljivosti in podobnih
                  kategorijah človeškega uma ali pa etike, ki so naredile veliko škode tej državi in
                  še marsikje širše v družbi.</p>
               <p>Tako da, še enkrat, tisti, ki podpira vsoto 5 tisoč evrov, podpira, da se lovi
                  majhne prekrškarje, namesto da se fokusira na nekaj velikih dobičkarjev, predvsem
                  iz tretje oziroma zadnje faze privatizacije, kajti tu se je zgodila ta velika
                  sprememba. Gospod Sajovic je že omenil datume, ki sem jih sam nameraval omeniti.
                  12. avgust 2005. Vsi veste, kaj to pomeni, in iz tega izhajajoče zgodbe.</p>
               <p>Še enkrat, razumljivo je, da je Poslanska skupina SDS ta amandma predlagala.
                  Razumljivo je pa tudi to, da smo jih pri predlogu tega amandmaja spregledali.
                  Hvala lepa.</p>
            </sp>
            <sp xml:id="SDZ5-Redna-32-2011-10-18.sp59">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Majhenič, izvolite.</p>
            </sp>
            <sp xml:id="SDZ5-Redna-32-2011-10-18.sp60">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Predlagani zakon je bil za prvo branje slabo pripravljen, zato smo ga v Slovenski
                  nacionalni stranki tudi zavrnili, kar pa kljub opozorilom ni prepričalo kolegov v
                  Državnem zboru, ki so menili, da je primeren za nadaljnjo obravnavo. Zagovarjali
                  so tezo, da se ga bo popravilo z vloženimi amandmaji, četudi k vsem členom.</p>
               <p>Kot vidimo, gre za specialni zakon, ki pa ne sme biti v neskladju z ustavo,
                  Kazenskim zakonikom in ZKP. Kot smo slišali na odboru, so pa vsi vloženi amandmaji
                  v nasprotju z veljavno zakonodajo in niso usklajeni s predlogi Zakonodajno-pravne
                  službe. Tudi veljavni zakon daje možnost zaplembe premoženja, vendar za razliko s
                  predlaganim zakonom po pravnomočni sodbi, vendar že prej brez možnosti odtujitve.
                  Z vsako zaplembo zagotovo nastopi problem zmanjšanja vrednosti premoženja ter
                  možne kasnejše odškodninske tožbe.</p>
               <p>Obrnjeno dokazno breme je vzeto iz zdajšnjega zakona, zato je vredno razmisliti,
                  kaj to pomeni, če gre v ustavno presojo, saj se je to pokazalo kot slabo za ljudi
                  v postopku in se je pred desetletji izločilo iz zakona.</p>
               <p>Sicer pa v Slovenski nacionalni stranki podpiramo, da se na tem področju naredi
                  red, kar je do sedaj omogočal tudi veljavni zakon, vendar, kot vidimo, ni bil
                  spoštovan. Sigurno pa se strinjamo, da se obravnavajo primeri, ki odstopajo tudi
                  od leta 1991, vendar kot sem povedal, zakon mora imeti trdno zakonsko podlago, da
                  ne bo le zakon, ki bo zamegljeval grabež in kriminal, o katerem vsi govorimo. Z
                  znižanjem standarda na 5 tisoč, kot predvideva amandma, pa bo zakon razvrednoten
                  in bomo imeli preveč postopkov, ki bodo nazadnje obravnavani kot sistemska napaka.
                  To pa že poznamo in so nas na to že opozorili tožilci. Hvala.</p>
            </sp>
            <sp xml:id="SDZ5-Redna-32-2011-10-18.sp61">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Vidim samo še eno roko.</p>
               <p>Gospod Gorenak, izvolite.</p>
            </sp>
            <sp xml:id="SDZ5-Redna-32-2011-10-18.sp62">

               <speaker>DR. VINKO GORENAK:</speaker>

               <p>Hvala lepa.</p>
               <p>Poglejte, tri ure in še nekaj je na razpolago. Dajmo se zmeniti, ali bomo te tri
                  ure uporabili za predvolilno propagando ali bomo uporabili te tri ure za debato o
                  tem. Kaj bomo počeli? Jaz sem prej govoril o amandmaju k 3. členu, zdaj ste pa vsi
                  ostali šli mimo.</p>
               <p>Zdaj bom tako gospodu Sajovicu kot gospodu Gantarju rekel, da sem zelo jasno
                  povedal v uvodu, da mi bomo podprli amandma k 3. členu, vendar to ni noben pogoj,
                  če ga boste vi zavrnili, da zakona ne bi podprli. To stališče velja za vse člene,
                  vse naše amandmaje v nadaljevanju. Vsi naši amandmaji v nadaljevanju so
                  dobronamerni, menimo, da izboljšujejo zakon. Če vi menite, da ga ne, je to tudi
                  prav, ampak če zavrnete vse amandmaje, bomo mi zakon še vedno podprli. Kaj se zdaj
                  kregate potem? V čem je torej zdaj problem?</p>
               <p>Mi smo dosegli svoje s spremembo 57. člena. V 57. členu je bilo govora o tem, ali
                  pet let ali vse od leta 1990. To je že sprejeto na odboru. Torej smo vsi soglasni,
                  razen pri Slovenski nacionalni stranki mi ni bilo čisto jasno, kako bodo
                  glasovali. Vsi ostali smo pa torej soglasni, da bomo to podprli, ne glede na izhod
                  podpore ali nepodpore amandmajem. Torej. kaj zdaj? Se bomo šli še tri ure epepeja
                  v stilu gospoda Sajovica in gospoda Gantarja, ker potem bom jaz seveda ... /
                  oglašanje iz dvorane/ Ja, saj boste lahko nadaljevali, gospod Sajovic, ker če
                  boste vi govorili o tajkunih iz tistega avgusta leta 1997 ali 1996, kdaj že, potem
                  vam bom povedal, da to ni res, ampak da so se začeli že zdavnaj prej, kar pa ta
                  zakon pokriva in torej ni v tem problem. Torej se greste propagando. In če se
                  boste šli vi propagando s tajkuni v času Janševe vlade, potem vam bom povedal, da
                  mi javno v mikrofon povejte enega, ki je član SDS. Enega mi povejte, ki je član
                  SDS. Vsi so na vašem spisku, niti enega ni na našem.</p>
               <p>In naprej. Če mislite tako nadaljevati, potem bom jaz začel z lažmi gospoda
                  Golobiča, kajne, gospod Gantar, potem bom jaz začel naprej še z NPU pa s tem, kaj
                  je pošiljala vaša predsednica, ampak jaz vas pozivam, da tega ne počnemo. Oba vaju
                  pozivam. Tega ne počnite, ker tudi jaz ne bom. Sicer se bom pa v nadaljevanju
                  oglasil z enakim tonom, kot se vidva oglašata. Enakim tonom in z argumenti. Če ste
                  pa pripravljeni prenehati s tem obtoževanjem, pa prenehajmo, pojdimo naprej na
                  Kazenski zakonik, ZKP in tako dalje. Ali pa ste pripravljeni nadaljevati z
                  nesmiselnimi obtožbami in tako dalje?</p>
               <p>Ponovno ponavljam, da mi nameravamo vse amandmaje, ki smo jih vložili, podpreti,
                  ne pogojujemo pa podpore zakonu z amandmaji, ki smo jih vložili. Ne glede na to,
                  ali bodo sprejeti ali ne, bomo zakon podprli. Torej, ali je potrebno napadanje SDS
                  z Mercatorjem pa ne vem s čim? Ni potrebno, saj smo se mi že poenotili na odboru,
                  da 57. člen spremenimo, kar pa pomeni, da zakon velja od 1. 1. 1990. Jaz torej ne
                  vem, v čem je še problem.</p>
               <p>Zdaj se torej odločite, ali bomo nadaljevali vso to zgodbo z obtoževanjem, potem
                  si bom jaz naredil spisek, ali pa bodimo realni in povejmo, da vsi podpiramo ta
                  zakon. Odločite se. Hvala.</p>
            </sp>
            <sp xml:id="SDZ5-Redna-32-2011-10-18.sp63">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes in vidim več rok, odpiram prijavo.</p>
               <p>No, če je pa replika, boste imeli pa samo tri minute.</p>
               <p>Replika, gospod Sajovic. Tri minute.</p>
            </sp>
            <sp xml:id="SDZ5-Redna-32-2011-10-18.sp64">

               <speaker>MAG. BORUT SAJOVIC:</speaker>

               <p>Saj bo zadosti, gospod predsedujoči, tudi pol minute.</p>
               <p>Jaz moram reči, da se z razpravo kolega Gorenaka povsem strinjam, to je bil namen,
                  ključno smo dosegli na odboru, je pa zmeraj dobro v političnih razpravah narediti
                  red znotraj svojih vrst in pa poslušati morebiti magnetogram. Kot piše v Rolanju
                  po sceni, bi zdaj lahko ocenjevali politično škodo, ki jo je naredila težka
                  konjenica. </p>
            </sp>
            <sp xml:id="SDZ5-Redna-32-2011-10-18.sp65">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gantar.</p>
            </sp>
            <sp xml:id="SDZ5-Redna-32-2011-10-18.sp66">

               <speaker>DR. PAVEL GANTAR:</speaker>

               <p>Zelo na kratko, tri minute bo več kot dovolj.</p>
               <p>Dr. Gorenak, seveda, hvala za nasvet, predvsem pa me zelo veseli, da boste zakon
                  podprli. To je super.</p>
               <p>Glede vseh drugih zadev, bi pa res rekel, da bi bilo prav, če bi se obrnili za sto
                  osemdeset stopinj in to povedali svojemu kolegu. Moj nastop bi bil verjetno malo
                  drugačen, če ne bi bil za nastopom kolega Jerovška. Hvala lepa.</p>
            </sp>
            <sp xml:id="SDZ5-Redna-32-2011-10-18.sp67">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati?</p>
               <p>Repliko želite, gospod Jerovšek? Izvolite.</p>
            </sp>
            <sp xml:id="SDZ5-Redna-32-2011-10-18.sp68">

               <speaker>JOŽEF JEROVŠEK:</speaker>

               <p>Kolega Gantar, glede vašega odnosa do maseratijev in ferrarijev, moram reči, da je
                  popolnoma enako pri meni. Me sploh ne zanimajo v temu smislu, tudi meni je avto
                  sredstvo za premagovanje razdalj, kot ste se izrazili. Ampak rekli ste: "Če bi
                  bili vi iskreni ali pa če bi imeli čisto vest". Ali ste pri tem mislili name, da
                  nimam čiste vesti? Želim, da naglas poveste. Jaz vam verjamem, da vi niste
                  problem, kar se tiče nezakonito pridobljenega premoženja. Tudi če bi bil en evro
                  kriterij, verjamem, da ne, in pri meni tudi en evro ne more biti. Me ne boste
                  ulovili. Ampak ste pa prej, ko ste govorili o čisti vesti, sem s prstom kazali, na
                  te klopi. In jaz ravno zaradi tega, ker vem, da sem lahko oster, sem petnajst let
                  v temu parlamentu vedno enak in mi nimate kaj podtikati, zaradi tega sem lahko
                  oster in bom ostal takšen. In bom odpiral oči slovenskim ljudem, ki so pogosto
                  naplahtani. Da jih simboli finančnega pohlepa pritegnejo in prepričajo, da so oni
                  borci za male ljudi. Ja, kje pa, če so vse pokradli iz bank pa iz vseh kanalov.
                  Zaradi njih ljudje trpijo, zaradi njih nimajo služb, zaradi njih je Slovenija pred
                  bankrotom in sedaj bodo to agonijo podaljšali, vi pa name kažete ali pa na nas
                  tukaj, ki tukaj sedimo kot ljudje, ki ste nas ujeli in ki nimajo čiste vesti. Tako
                  nekako ste se izrazili.</p>
               <p>Ko ste zdaj rekli, da se je treba obrniti za sto osemdeset stopinj, mislili name,
                  potem se po mojem zdaj zavedate, da ste napačno tarčo pokazali. Hvala lepa.</p>
            </sp>
            <sp xml:id="SDZ5-Redna-32-2011-10-18.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite razpravljati? Ni replike na repliko. Potem pa razprava.</p>
               <p>Še kdo? Več rok vidim, odpiram prijavo.</p>
               <p>Gospod Pojbič, izvolite, imate besedo.</p>
            </sp>
            <sp xml:id="SDZ5-Redna-32-2011-10-18.sp70">

               <speaker>MARIJAN POJBIČ:</speaker>

               <p>Hvala lepa, gospod podpredsednik.</p>
               <p>Res moram reči, da pri takšnih podtikanjih in zavajanjih slovenske javnosti se je
                  pa res treba oglasiti.</p>
               <p>Gospod Gantar si je resnično dovolil en, bom rekel, res pritlehni poizkus kazanja
                  s prstom na Slovensko demokratsko stranko, ko je trdil, da poskušamo s tem
                  amandmajem, ki smo ga predlagali, zamegliti izvajanje tega zakona. Da bi se
                  ukvarjali s kurjimi tatovi, ne pa s tistimi, ki jih je v resnici treba po temu
                  zakonu obravnavati. Prepričan sem, da tako Slovenska demokratska stranka kakor
                  tudi vse stranke pri tem zakonu zasledujemo eden in ključni cilj. Ne glede na
                  amandmaje sledimo temu cilju, ki smo si ga zastavili skupaj, da je nujno potrebno
                  sprejeti zakon, po katerem bodo imeli organi možnost odvzeti tista premoženja, ki
                  so bila nezakonito pridobljena. Prepričan sem, da je to želja in interes vseh, ki
                  v tem parlamentu sedimo, to pa zato, ker so si v preteklosti ti gospodje dovolili
                  pokrasti kompletno državo. In ravno to je razlog, da v Slovenski demokratski
                  stranki absolutno podpiramo tak zakon in smo vseskozi, skozi cel mandat predlagali
                  in razmišljali, kako doseči neko večino v tem parlamentu, da bi bil takšen zakon
                  sprejet.</p>
               <p>Zdaj smo prišli do neke situacije, kjer smo tako blizu, da lahko takšen zakon
                  sprejmemo, potem si pa dovoli nekdo iz stranke Zares, ki se naj pogleda v
                  ogledalo, s čelnikom na njihovem predsedniškem mestu. Taki poskušajo podtikati
                  Slovenski demokratski stranki, da poskušamo zamegljevati izvajanje tega zakona. In
                  danes so že kolega Gorenak, gospod Jerovšek in še marsikdo v tem parlamentu zelo
                  jasno povedali, kdo in od kod prihajajo tisti ljudje, ki so se nepošteno bogatili
                  na račun privatizacije, nepošteno bogatili na račun ubogih ljudi naših državljank
                  in državljanov, iz katerih strank prihajajo ti ljudje. Ampak jaz danes nisem imel
                  namena govoriti o tem, da se ponovno delimo na naše, vaše, take in drugačne.
                  Prepričan sem bil, da bomo danes zmogli toliko moči, toliko prepričanja in
                  skupnega interesa, da zaščitimo svoje državljane in državljanke Republike
                  Slovenije pred temi lopovi, ki so to državo pripeljati tja, kamor so jo. Ampak
                  očitno se je ponovno pokazalo, da tega ne zmoremo, in zato se mi zdi nerazumljivo,
                  da poskušajo nekateri razpravljavci v tem parlamentu spet deliti nas na vaše in
                  naše. Ali bomo enkrat pri svetem bogu že razumeli, da je ta parlament za to, da bo
                  ščitil interese naših državljank in državljanov Republike Slovenije? Ali smo tukaj
                  za to, da ščitimo interese posameznih lobijev, interese posameznikov in to
                  postavljamo pred interese, ki so dolžnost in naša naloga, da jih zagovarjamo v tem
                  parlamentu, to so pa interesi vseh državljank in državljanov Republike Slovenije.
                  Prosim, tako kot sem že enkrat rekel, nehajmo se deliti. Vsaj teh pet zadnjih
                  minut, ki nam ostajajo do konca tega mandata, zdržimo to medsebojno nesoglasje,
                  prestopimo ta korak in recimo enkrat, da je to za skupno dobro, za naše
                  državljanke in državljane. In normalno, logično in prav je, da se tistim lopovom,
                  ki so nastali, ne glede na to iz katerih vrst prihajajo, to premoženje, ki ni
                  njihovo, ki je od državljank in državljanov, vzame, se jih razlasti in se vrne
                  nazaj v državni proračun oziroma tistim, ki so bili pokradeni skozi to
                  tranzicijo.</p>
               <p>O tem je nujno sedaj v tem trenutku razmišljati. In spet boste govorili, ko se jaz
                  oglasim na mikrofon: Glejte gospoda Pojbiča, govori, spet ima predvolilni nagovor.
                  Ali imam predvolilni nagovor od začetka tega mandata ali kako si vi to
                  predstavljate? Se pravi bi po vaše moral priti v parlament in biti tiho? Samo
                  posvečeni imajo torej pravico v tem parlamentu govoriti, in to so Zares, LDS, SD
                  in še ne vem kdo. A kdo drug pa v tem parlamentu praktično nima pravice govoriti?
                  Če karkoli govori, je to predvolilno govoričenje. Kdaj boste spoznali, da niste
                  posvečeni v tej naši preljubi državi? Nihče v tej državi ni posvečen.</p>
               <p>Gospa, lepo prosim, jaz nisem ničesar govoril, ko ste vi govorili kjerkoli v tem
                  parlamentu, pa nehajte enkrat, prosim, skakati v besedo. Pri vaših letih bi se
                  neke kulture lahko naučili, lepo vas prosim, gospa Pečan.</p>
               <p>Upam, da bodo državljanke in državljani tudi na podlagi takih in drugačnih stvari
                  znali na volitvah pravilno odločiti, kdo je tisti, ki sodi v ta parlament, in kdo
                  je tisti, ki ne sodi v ta parlament. Ampak jaz o tem ne bom odločal, o tem bodo
                  odločili državljanke in državljani Republike Slovenije.</p>
               <p>Tako da vas vse, ki ste v tem Državnem zboru, vse stranke, pozivam , da vsaj pri
                  takih ključnih stvareh stopimo skupaj in sprejmemo ta zakon. Ne ukvarjajmo se s
                  podrobnostmi. Tudi gospod Gorenak je zelo jasno povedal, da mi ne vztrajamo na
                  nobenem amandmaju. Nobenem amandmaju. Absolutno v celoti ta zakon podpiramo. In
                  zato ne sprejemamo nikakršnih podtikanj, namigovanj in da ne bom rekel še kaj
                  hujšega. In nihče v tem parlamentu nima pravice tega počenjati. Nihče! Vsak lahko
                  pove to, kar misli, to je pravica vsakega poslanca in tu ni nobenega problema,
                  ampak podtikanja pa niso dobrodošla in s tem ne bomo dosegli ničesar, predvsem to,
                  da imajo volivke in volivci potem vedno lahko v ospredju tisto trditev: Aha, v
                  slovenskem parlamentu pa se ne znajo ničesar zmeniti, se samo kregajo. Jaz mislim,
                  da je res, da mora priti do tega, da se konfrontirajo mnenja, ampak ne podtikanja.
                  In najmanj bi pričakoval, da tako pritlehno podtika Slovenski demokratski stranki
                  to, kar si je dovolil danes, od tistega, ki je praktično celotno mandatno obdobje
                  vodil Državni zbor. Gospod Gantar, vam moram povedati, jaz se nikakor in nikoli
                  nisem želel spuščati na osebnostno raven, če me nekdo direktno ne izzove, tudi
                  osebno, ampak tokrat se mi zdi, da ste tudi mene užalili in si tega niti približno
                  ne dovolim. Niti približno ne dovolim. Ne samo kot član Slovenske demokratske
                  stranke, tudi kot Marijan Pojbič, ki zastopam svoje ljudi v tem parlamentu. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gorenak.</p>
            </sp>
            <sp xml:id="SDZ5-Redna-32-2011-10-18.sp72">

               <speaker>DR. VINKO GORENAK:</speaker>

               <p>Hvala lepa.</p>
               <p>Še enkrat naj povem celo zadevo. Tistih 5 tisoč, ki niso pogoj za podporo zakonu,
                  smo dali v amandmajski obliki iz naslednjega razloga.</p>
               <p>Če policijski preiskovalci pridejo na nek kraj umora in tam najdejo prstni odtis,
                  to je nekaj malega, pa ga ne bi smeli posneti, ker raziskujejo umor. To je prava
                  primerjava. Organi pregona bodo imeli za neko osebo pač dokaze za 5 tisoč evrov,
                  ki pa jih lahko pripeljejo do milijonov. Zato smo dali to.</p>
               <p>Ponovno pa pravim, kar je že gospa Bizjakova obrazložila, da ni to pogoj za
                  naprej. To je brezvezno obtoževanje. Še enkrat prosim in pozivam vse, da zakon
                  podpremo, pravzaprav smo vsi na tem, da ga podpremo, razen nacionalne stranke, od
                  katere še nisem slišal stališča, ali bo ali ne bo. Torej, zakon sprejeti danes,
                  pojdimo dalje, delati druge stvari in se ne obtoževati.</p>
            </sp>
            <sp xml:id="SDZ5-Redna-32-2011-10-18.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gantar, izvolite.</p>
            </sp>
            <sp xml:id="SDZ5-Redna-32-2011-10-18.sp74">

               <speaker>DR. PAVEL GANTAR:</speaker>

               <p>Mene samo veseli, da slišim takšne spodbudne besede. In tudi jaz bi rekel: Pojdimo
                  dalje. Marsikdaj v teh treh letih bi rad rekel pojdimo dalje, tako da me veseli,
                  da na koncu nekateri mislijo, da je treba še kaj narediti. Veliko smo naredili in
                  marsikaj še bomo.</p>
               <p>Najprej bi rekel tako. Bile so izrečene neke besede tudi na moj račun, ni
                  problema. Besede so pomembne, štejejo dejanja. Če se boste odrekli z glasovanjem
                  temu amandmaju, vam bom tudi verjel, ker sicer ta amandma bagatelizira zgodbo, ki
                  je pomembna pri številkah 50 tisoč, pa ne samo 50 tisoč, 500 tisoč, 5 milijonov in
                  tako naprej. Da se razumemo. In jaz sem to prej dovolj jasno poudaril.</p>
               <p>Kolegu Jerovšku bi rekel samo to, da ne vem, če me je dobro razumel. Lahko
                  pogledava magnetograme, ampak vseeno, naj bo to za zadnje dneve tega zasedanja
                  Državnega zbora. Niti na misel mi ne pade, da bi kolegu Jerovšku očital, da se je
                  v privatizacijskih procesih okoriščal sam ali da se je sploh hotel okoriščati. V
                  tem smislu sem prepričan, ne glede na to, da ima po mojem mnenju zelo čudaški
                  pogled na družbeni in politični razvoj zadnjih 20 let, vendar mu nikoli ne bom
                  očital, da se je on okoriščal. Tako kot verjetno on meni ne, če se ne motim. Zato
                  je zelo zabavno, da dva, ki od te privatizacije nič nista imela, več kot, nič
                  nista hotela imeti, se zdaj prepirata o tem, kdo je kaj imel in kdo kaj ni imel.
                  Tako da mislim, da sva z Jožetom Jerovškom s tem opravila.</p>
               <p>Sicer pa bi rekel gospodu Pojbiču, da on ne sprejema podtikanj in namigovanj,
                  medtem ko sam obilno podtika in namiguje. Če pravite, da ne sprejemate podtikanj
                  in namigovanj, prosim, da potem tega sam ne počnete. In to je zelo pomemben
                  kriterij za to, kaj komu očitati. Hvala lepa.</p>
            </sp>
            <sp xml:id="SDZ5-Redna-32-2011-10-18.sp75">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite repliko gospod Jerovšek ali gremo lahko naprej na naslednji člen. Želite
                  repliko? Izvolite.</p>
            </sp>
            <sp xml:id="SDZ5-Redna-32-2011-10-18.sp76">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Delno sva razčistila. Jaz tudi kolegu Gantarju ne bom očital, saj nimam indicev in
                  mu zaupam, da se ni nikdar okoriščal in da mu to ni v interesu. On je priznal, da
                  verjame tudi meni, ampak seveda je bil pa žaljiv da imam jaz čudaški pogled na
                  družbenopolitični razvoj v zadnjih dvajsetih letih. Ali je to, da govorim, da je
                  država tako v slabem stanju, da ste jo oziroma jo je vaša opcija zafurala v
                  zadnjih treh letih, čudaštvo? Po mojem so čudaki tisti, ki so to delali, ki so
                  kradli iz bank. Potem je tudi dr. Vehovar, vaš kolega sociolog v profesiji, čudak,
                  ko pravi, da so se tam dogajali zločini proti državljanom. Potem je on čudak. Jaz
                  ga tukaj citiram, nekajkrat že, pa niste slišali.</p>
               <p>In za lakmusov papir oziroma poizkus, bi kolega Pavleta samo rad vprašal, ali je
                  to čudaštvo, če mi je nerazumljivo, da slišim, da bo baje Zdenko Pavček bodoči
                  finančni minister, če bo Janković premier. To je za mene čudaštvo. Ampak takšen
                  človek, ki je takšno firmo uničil, da ga imajo za najboljšega finančnika? Ta
                  opcija, da bo takšen reševal Slovenijo? Za mene je to čudaštvo. Pavle, kažite s
                  prstom na tiste, ki res čudaško delajo. Za lakmusov papir, preizkus pa mi povejte
                  samo to, ali se tudi vam zdi groteskno in zavrženo, da gre človek, ki je simbol
                  finančnega pohlepa, to gospod Janković prav gotovo je, govorit tistim, ki
                  protestirajo proti finančnemu pohlepu. Ali to ni cinizem par excellence?
                  Hvala.</p>
            </sp>
            <sp xml:id="SDZ5-Redna-32-2011-10-18.sp77">

               <speaker>PODPREDSEDNIK FRANCE CUKJATI:</speaker>

               <p>Jaz bi prosil, da se vrnemo na temo. Smo pri 3. členu in saj je dobro, da je
                  razprava živahna, da nismo preveč zaspani, samo nekoliko več resnosti bi pa
                  vendarle prosil.</p>
               <p>Še ena replika je prej, gospoda Gantarja. To je replika na repliko, boste dobili
                  besedo kot razpravljavec.</p>
               <p>Gospod Pojbič, izvolite.</p>
            </sp>
            <sp xml:id="SDZ5-Redna-32-2011-10-18.sp78">

               <speaker>MARIJAN POJBIČ:</speaker>

               <p>Hvala gospod predsednik.</p>
               <p>Torej, jaz bi samo gospodu Pavletu rad odgovoril, da jaz nikoli nisem bil človek,
                  ki bi poskušal komurkoli karkoli podtikati. To ni nikoli bilo v mojem interesu in
                  tudi prepričan sem, da ljudje, ki poskušajo moje razprave, razmišljajo drugače in
                  temu nikakor ne verjamejo.</p>
               <p>In zato, gospod Gantar, vidite, ste ponovno pokazali, kako je možno začeti s to
                  zgodbo o podtikanjih. Ponovno ste pokazali, kakšen velemojster ste v teh zadevah.
                  In poskušate na vsak način provocirati, pripeljati ljudi do tega, da vam morajo
                  odgovoriti na tista vaša, ki pa so bila prej izrečena, res bom rekel zelo, zelo
                  dobro premišljena podtikanja Slovenski demokratski stranki. In teh podtikanj ima
                  Slovenska demokratska stranka že čez glavo.</p>
               <p>Da ne govorimo o zadnjem času kaj vse se piše v Slovenski demokratski stranki.
                  Dobro bi se bilo vprašati, kdo je tisti, ki stoji za vsemi temi, da ne bom rekel
                  po domače, svinjarijami, ki so zapisane v nekaterih medijih, ki so pod vsakim
                  nivojem in pišejo pod vsakim nivojem. In tudi vemo ali pa lahko približno
                  predpostavljamo, kdo so tisti, ki so lastniki teh medijev iz ozadja in ki s temi
                  mediji manipulirajo, da morajo takšne ali drugačne neresnice, svinjarije in ne vem
                  še kaj pisati o Slovenski demokratski stranki.</p>
               <p>Jaz mislim, da je prišel trenutek, da tukaj Slovenke in Slovenci počasi razumejo,
                  za kaj gre. In verjemite, da takšna podtikanja nikomur ne bodo prinesla nič
                  pozitivnega in čisto nič koristnega. Dejstvo je, da je Slovenska demokratska
                  stranka v svojem zadnjem času dokazala, da je edina stranka v temu parlamentu, ki
                  ima jasno izdelan program, cilje in vse tisto, kar je potrebno za to, da bo lahko
                  v naslednjem mandatu to državo peljala korak naprej. Noben izmed vas, ki ste danes
                  tukaj v parlamentu, še ni pokazal nič konkretnega, kar se tiče programa. Čas bi
                  bil, da si nehamo podtikati in začnemo enkrat soočati na medijih programe
                  posamičnih strank. Potem bodo lahko ljudje prišli do tiste konkretne in ključne
                  informacije, za katero stranko se odločiti na volitvah, katero stranko voliti in v
                  kateri stranki ter njenemu programu bodo videli njihovega rešitelja iz te skrajno
                  kritične situacije, ki jo je pripeljala sedanja vlada s to koalicijo. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Videl sem dve roki za razpravo.</p>
               <p>Gospod Gantar, hvala lepa. Gospa Pečanova. A je še kdo drug? Ja, še roke. Gospa
                  Pečanova, vam bom odprl prijavo. Potem pa prosim, da bi šli na naslednji člen in
                  naslednji amandma.</p>
               <p>Gospa Pečan, izvolite.</p>
            </sp>
            <sp xml:id="SDZ5-Redna-32-2011-10-18.sp80">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Jaz moram reči, da sem rabila kar nekaj časa, da sem razumela o katerem amandmaju
                  h kateremu členu se zdajle razpravlja. Ko sem odkrila, da gre za amandma k 3.
                  členu in ko sem šla prebrati obrazložitev 3. člena v predlogu zakona v prvem
                  branju, moram reči, da se bolj strinjam s številko 50 tisoč kot 5.tisoč.</p>
               <p>Gre namreč za zelo racionalen razlog. Ne za tistega, ki je sicer v obrazložitvi
                  napisan, temveč predvsem tistega, ki kaže na to, kaj bi se zgodilo, če bi res
                  znižali znesek na 50. tisoč evrov. Gre namreč za to, da če bi finančno preiskavo
                  sprožili za zneske, kjer je kazenski postopek sprožen zaradi 5 tisoč evrov, jaz ne
                  vem, če si lahko predstavljamo, koliko finančnih preiskav bi potem morali naenkrat
                  sprožit. Kaznivih dejanj, pri katerih se lahko zazna nezakonito pridobljeno
                  premoženje v višini nad 5 tisoč, moram reči, da je verjetno v Sloveniji kar
                  množica. To pomeni, da bi morali potem za finančne strokovnjake, ki bi morali
                  narediti finančno preiskavo in tudi predlagati zaplembo tega premoženja, verjetno
                  razpisati oziroma odpreti nove oddelke študija ekonomije, zato da bi lahko
                  zagotovili vse potrebne finančne preiskave. Zaradi tega jaz mislim, da ta amandma
                  resnično in enostavno ta zakon profanira, ga spravi v popoln nesmisel oziroma gre
                  mimo osnovnega cilja, to je, da se velike premoženjske koristi dejansko ugotovi in
                  da se te velike nezakonito pridobljene premoženjske koristi tudi sankcionira, tako
                  da se najprej premoženje zapleni.</p>
               <p>Mi imamo v Sloveniji celo vrsto zelo javno znanih nakupov premoženja, ko ljudje
                  enostavno ne morejo dokazati – ti, ki so take velike nakupe opravili –,od kje so
                  denar dobili, vendar mi nimamo sistema ugotavljanja vzroka in posledice. Mi nimamo
                  sistema, da bi lahko, tako kot to recimo počnejo v Italiji in v Nemčiji in še
                  marsikje drugje, ko nekdo ne more dokazati, da je plačal davek za toliko in toliko
                  dohodkov, prihodkov, ki omogočajo nakup tako in tako velikega premoženja. Recimo,
                  nekdo, ki je kupil jahto za 500 tisoč evrov bi moral dokazati, da je plačal davek
                  na dohodek nad 5 tisoč evrov. Zaradi tega, ker verjetno ni živel od zraka v tem
                  času, ko je zbiral skupaj 500 tisoč za to, da je lahko jahto kupil. In podobne
                  stvari.</p>
               <p>Zato jaz mislim, da je tako zniževanje meje uvedbe finančne preiskave pravzaprav,
                  lahko bi si upala reči, načrtno zmanjševanje pomena tega zakona.</p>
            </sp>
            <sp xml:id="SDZ5-Redna-32-2011-10-18.sp81">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gorenak, izvolite.</p>
            </sp>
            <sp xml:id="SDZ5-Redna-32-2011-10-18.sp82">

               <speaker>DR. VINKO GORENAK:</speaker>

               <p>Hvala lepa.</p>
               <p>Jaz sem se prijavil k 4. členu, sedaj pa vidim, da je še kar 3. člen, zato še
                  enkrat, gospa Pečan, še enkrat ponavljam, 5 tisoč evrov smo spisali zato, ker
                  lahko preiskovalci v startu predvidijo samo do 5, potem pa lahko pridejo do
                  milijonov. Ni treba tega amandmaja podpreti. Mi bomo zakon vseeno podprli. Ni
                  treba nobenih obtoževanj, da gre za načrtno zamegljevanje. Mi zakon podpiramo.
                  Zakon o nezakonitem odvzemu premoženja se imenuje. Ni treba nič streljati s
                  pogledi ali z besedami na to stran.</p>
               <p>Če pa smo že prešli na 4. člen, ne vem, ali smo ali ne ...</p>
            </sp>
            <sp xml:id="SDZ5-Redna-32-2011-10-18.sp83">

               <speaker>PODPREDSEDNIK FRANCE CUKJATI:</speaker>

               <p>Ne, nismo še.</p>
            </sp>
            <sp xml:id="SDZ5-Redna-32-2011-10-18.sp84">

               <speaker>DR. VINKO GORENAK:</speaker>

               <p>Prav, potem se naprej odpovedujem in se bom potem prijavil. Hvala.</p>
            </sp>
            <sp xml:id="SDZ5-Redna-32-2011-10-18.sp85">

               <speaker>PODPREDSEDNIK FRANCE CUKJATI:</speaker>

               <p>Gospod Kek, izvolite.</p>
            </sp>
            <sp xml:id="SDZ5-Redna-32-2011-10-18.sp86">

               <speaker>FRANCI KEK:</speaker>

               <p>Hvala za besedo.</p>
               <p>Veseli me, da se SDS ne zdi nujno podpreti ta njihov amandma, ki dejansko, kot je
                  povedala gospa Pečan, zamegljuje, otežkoča preiskavo na račun velikih rib.</p>
               <p>Ko smo bili ravno pri podtikanjih, ki jih je omenjal kolega Pojbič, jaz mislim, da
                  ta medijski prostor in podtikanje lahko kreirajo tisti, ki imajo dovolj denarja.
                  Lep primer so TEŠ6 in pa brezplačnika. In tisti lahko učinkovito kreirajo podobo
                  tega političnega prostora, potem pa je treba na osnovi tega, kar se je zgodilo
                  prej, samo še navreči take stavke: Oh, saj vemo, vi Zares. Oh, saj vemo, vaš
                  predsednik. Brez konkretnih zadev.</p>
            </sp>
            <sp xml:id="SDZ5-Redna-32-2011-10-18.sp87">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Juri, izvolite.</p>
            </sp>
            <sp xml:id="SDZ5-Redna-32-2011-10-18.sp88">

               <speaker>FRANCO JURI:</speaker>

               <p>Sedaj razpravljam kot poslanec Zaresa, ne kot predlagatelj.</p>
               <p>Dejstvo je, da smo danes slišali namen največje opozicijske stranke, da podpre
                  zakon, in tega se veselimo, zato jaz še enkrat pozivam preostale poslance, ki o
                  tem debatirajo, da se osredotočimo na konkretna vprašanja. To so amandmaji. Sedaj
                  zaključujemo razpravo o amandmaju k 3. členu in dejstvo je, da je sinergija, ki je
                  kljub tem polemikam nastala okoli tega zakona, dobro znamenje. Zapuščamo mandat
                  vsaj s skupnim projektom, ki se imenuje odvzem premoženja nezakonitega izvora.
                  Prav zaradi tega mislim, da so nepotrebne razprave o zaslugah ali o grehih te in
                  one stranke v prejšnjih obdobjih. Tudi razna podtikanja pa aluzije na osebni ravni
                  so tukaj nekoristne.</p>
               <p>Torej, še enkrat. Če bodo amandmaji sprejeti, bo pač zakon nekoliko drugačen, po
                  mojem mnenju morda na nekaterih delih manj učinkovit. Vseeno bo to pomemben zakon,
                  saj gre za premik naprej, za uvajanje prakse, ki jo poznajo v drugih državah in ki
                  je učinkovito sredstvo za omejevanje in delovanje organiziranega kriminala. Ta
                  zakon je namenjen zlasti tistim skupinam, ki jih kataloško opredeljujemo kot
                  organiziran kriminal, ki se ukvarjajo z nezakonitimi ravnanji. V tem sklopu je
                  tudi gospodarski kriminal in mislim, da je to bistvenega pomena.</p>
               <p>Skratka, če bomo danes tako rekoč soglasno sprejeli ta zakon, bomo končali ta
                  mandat s koristno odločitvijo. Upam, da v nadaljevanju, pri drugih amandmajih, ne
                  bomo spet priče raznim obračunavanjem in predvolilnim shodom, pač pa se dajmo, kot
                  pravi kolega Gorenak, omejiti na ta del razprave in skušati priti vsi skupaj čim
                  bliže. Hvala. </p>
            </sp>
            <sp xml:id="SDZ5-Redna-32-2011-10-18.sp89">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Lahko zaključimo razpravo o 3. členu? (Da.) Razpravo zaključujem.</p>
               <p>Prehajamo na 4. člen in amandma Poslanske skupine Slovenske demokratske stranke k
                  temu členu. Želi kdo razpravljati? Vidim samo eno roko.</p>
               <p>Gospod Gorenak, izvolite.</p>
            </sp>
            <sp xml:id="SDZ5-Redna-32-2011-10-18.sp90">

               <speaker>DR. VINKO GORENAK:</speaker>

               <p>Hvala. Samo pojasnilo, v korist tega, da ne bo spet eno uro razprave o eni
                  besedi.</p>
               <p>Kaj tu pravzaprav predlagamo? Da se ne zajame samo kaznivih dejanj zoper
                  gospodarstvo, pri katerih je 5 let zapora ali več, ampak 1 leto ali več. In enako
                  velja za kazniva dejanja iz 10. točke 4. člena, zopet s 5 na 1 leto zapora.
                  Poudarjam pa, da se ne bodo zdaj zopet usuli rafali na to stran, pogoj to ni, mi
                  bomo zakon vseeno podprli. Menimo pa, da je dobro, da bi tako bilo, če bi vi
                  podprli amandma. Hvala.</p>
            </sp>
            <sp xml:id="SDZ5-Redna-32-2011-10-18.sp91">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo besedo? Vidim več rok, zato odpiram prijavo za razpravo. Prijava
                  teče.</p>
               <p>Gospa Bizjak Mlakar, izvolite, imate besedo.</p>
            </sp>
            <sp xml:id="SDZ5-Redna-32-2011-10-18.sp92">

               <speaker>MAG. JULIJANA BIZJAK MLAKAR:</speaker>

               <p>Hvala lepa.</p>
               <p>Ker imam na razpolago le pet minut za vse amandmaje, bom povedala samo to, da
                  podpiram ta amandma zaradi tega, ker razširja nabor kaznivih dejanj, za katera je
                  možno izvesti finančno preiskavo, ker je sedanji nabor kaznivih dejanj izjemno
                  ozek in ker mislim, da je prav, da so možnosti za finančno preiskavo tudi pri
                  drugih kaznivih dejanjih, kjer pride do nezakonito pridobljenega premoženja. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp93">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Colarič, izvolite.</p>
            </sp>
            <sp xml:id="SDZ5-Redna-32-2011-10-18.sp94">

               <speaker>ANTON COLARIČ:</speaker>

               <p>Sam amandmaja ne bi podprl, ob tem, da se mi zdi, da je kar povezan tudi z
                  amandmajem k 3. členu. Tam namreč predlagatelji amandmajev znižujejo kriterije s
                  50 tisoč na 5 tisoč, tokrat pa pri kaznivih dejanjih tako rekoč bagatelnega
                  pomena, kar pomeni, da bomo šli v veliko širino in neučinkovitost.</p>
               <p>Tako da gresta oba amandmaja v smeri neučinkovitosti zakona, zato ju ne podpiram.
               </p>
            </sp>
            <sp xml:id="SDZ5-Redna-32-2011-10-18.sp95">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o 4. členu?</p>
               <p>Gospod Magajna, izvolite.</p>
            </sp>
            <sp xml:id="SDZ5-Redna-32-2011-10-18.sp96">

               <speaker>ANDREJ MAGAJNA:</speaker>

               <p>Podobno kot pri 3. členu, se zdaj tudi pri 4. členu veliko govori o učinkovitosti
                  zakona, da se bo lovilo male ribe in tako naprej. Problem, kot sem rekel, ni v
                  tem, ali bomo razširili zadevo, ampak kako se bo zadevo pravno vodilo. Tudi 5
                  tisoč evrov je lahko nekdo pridobil na nezakonit način in če so postopki dobro
                  vodeni, če je dejansko dokazno breme pravilno in utemeljen sum res utemeljen, se
                  bo tudi ... Podobno kot pri prejšnjem členu sem za to, da razširimo, saj moramo ta
                  zakon res ustrezno dopolniti, sicer je bolje, da ga nimamo. Se bom pa pri
                  naslednjem še javil. </p>
            </sp>
            <sp xml:id="SDZ5-Redna-32-2011-10-18.sp97">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo besedo? (Ne.) Zaključujem razpravo o 4. členu.</p>
               <p>Prehajamo na 10. člen in amandma k temu členu. Želi kdo razpravljati? Vidim dve
                  roki.</p>
               <p>Gospod Magajna, izvolite.</p>
            </sp>
            <sp xml:id="SDZ5-Redna-32-2011-10-18.sp98">

               <speaker>ANDREJ MAGAJNA:</speaker>

               <p>Poglejte, če za kateri zakon velja znameniti Heglov rek Der Teufel steckt im
                  Detail, hudič se skriva v detajlih, to velja za ta zakon. Sam sem z navdušenjem
                  pristopil k temu zakonu, potem me je pa malo minilo to navdušenje, ko je prišel
                  osnutek. Res pomanjkljiv zakon in tu bo veljalo pritisniti na tipko Za, če ga bomo
                  ustrezno dopolnili.</p>
               <p>Ta člen je zelo pomemben. Dobro, da se je že na odboru zgodilo tisto, kar smo
                  zahtevali, in so nekateri podprli amandma kolegice Julijane Bizjak Mlakar in SDS,
                  ki je razširil obdobje let pravzaprav od začetka tranzicije.</p>
               <p>Ali so se anomalije dogajale v zadnjem, tretjem obdobju tranzicije, kot se reče,
                  ali v prvem, je težko reči. Menim, da se je največ pogojev za zlorabo družbenega
                  premoženja iz anomalije dogajalo po letu 1992, napaka pa je bila morda storjena že
                  prej, da nismo pri prehodu v drug družbeni politični sistem zgradili ustreznega
                  pravnega reda, ki bi to zaščitil, če se spet omejim na družbeno lastnino, ki je
                  bila predmet največje eksploatacije zlorab. Pravzaprav hočem reči, da smo v tem
                  obdobju prehitro prišli, ne da bi zgradili ustrezen pravni sistem, ki bi varoval
                  to družbeno lastnino. Mislili smo, da je z uvedbo večstrankarskega sistema in
                  proglasitvijo suverene Slovenije storjeno že vse. Zavedali smo se težave, ampak
                  ključna pomanjkljivost tega prehoda takrat je bil nekonsistenten pravni red.
                  Prejšnje inštitucije nadzora smo nekako povozili, nismo pa zgradili novih.
                  Pravobranilstva so recimo sistematično razpadala, nova pravobranilstva pa se niso
                  konstituirala in koncipirala, tako kot bi se morala.</p>
               <p>Razširitev tega obdobja. Tudi ta amandma govori v enem stavku o obdobju od 1.
                  januarja 1990, pa še potem v peti točki, gre še za zelo pomembno zadevo, detajl.
                  Finančna preiskava se odredi tudi zoper osebe, ki niso v kazenskem ali
                  predkazenskem postopku zaradi suma storitve kaznivega dejanja. To se pravi, ne
                  samo tiste osebe, ki so že v neki obravnavi, ampak tudi tiste, ki niso, ampak
                  obstaja utemeljen sum.</p>
               <p>Problem, kot pravim, je pri nas ravno o tem, da se ta utemeljen sum zlorablja.
                  Tega se jaz bojim, da bomo imeli spet medijski cirkus za neke utemeljene sume, ki
                  so se na koncu izkazali, da so bili pridobljeni na zelo površnih indicih, celo
                  nekje govoricah in tako dalje. Tu bo treba te standarde za ta institut
                  utemeljenega suma zaostriti, sicer je pa treba razširiti to področje – tako glede
                  vsote, tako glede narave kaznivih dejanj, to je tretja točka, potem četrta točka
                  in pa to peto poglavje ali točka 10. člena, ki pa govori, da se razširi tudi na
                  osebe, ki niso v preiskovalnih postopkih, kar je povsem logično, saj je namen tega
                  zakona, da dobimo storilce, ne pa, da jih spet omejimo, in na koncu ne bomo vedeli
                  koga sploh preganjamo oziroma bo krog tistih, ki jih lahko zakonito preganjamo,
                  zelo ozek.</p>
               <p>Res je pa žalostno, da smo šele na koncu mandata, nekateri se hvalijo, kaj bomo
                  naredili, bojim se da bomo, če ne bomo sprejel teh amandmajev, dobili slab zakon
                  in bi celo rekel, da je bolje, da ga ni, ker če ta zakon ne bo učinkovit, bomo
                  imeli spet neko fasado. V Sloveniji so sprejeli zakon o obrnjenem dokaznem
                  bremenu, bo pa že tako koncipiran, da si ne bomo kaj veliko s tem zakonom
                  pomagali, razen kakšne medijske aretacije na cesti, ki se pravno tako ali tako ne
                  bo iztekla.</p>
               <p>Tako da bi veljalo res biti pozoren na te amandmaje in jih podpreti, da bomo
                  dejansko dobili učinkovit zakon, zakonsko osnovo.</p>
               <p>Kaj bomo pa naprej, kako bodo pa sodišča delovala, ali se bojo ukvarjale z
                  majhnimi primeri ali z velikimi, to pa ni stvar zakonodajalca, ampak delovanja
                  sodišč in učinkovitosti sodišč. Saj tega ne moremo rešiti z zakonom.</p>
            </sp>
            <sp xml:id="SDZ5-Redna-32-2011-10-18.sp99">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gorenak.</p>
            </sp>
            <sp xml:id="SDZ5-Redna-32-2011-10-18.sp100">

               <speaker>DR. VINKO GORENAK:</speaker>

               <p>Čisto na kratko, da ne bo kreganja.</p>
               <p>Poglejte, nekdo je leta 1992, na pamet sem rekel, prišel do nekega premoženja, pa
                  ga danes ni več mogoče preganjati, ker je to zastaralo. Zato bi pa tožilec
                  vendarle lahko sprožil vsaj finančno preiskavo, vsaj to je smisel, brez da bo on
                  obsojen. V temu kontekstu je ta amandma. Hvala.</p>
            </sp>
            <sp xml:id="SDZ5-Redna-32-2011-10-18.sp101">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Bizjak Mlakar, izvolite.</p>
            </sp>
            <sp xml:id="SDZ5-Redna-32-2011-10-18.sp102">

               <speaker>MAG. JULIJANA BIZJAK MLAKAR:</speaker>

               <p>Amandmaji k 10. členu so zelo pomembni zato, da bi se ta zakon sploh lahko
                  učinkovito izvajalo.</p>
               <p>Posebej bi poudarila predlog novega petega odstavka 10. člena, ki omogoča uvedbo
                  finančne preiskave tudi zoper tiste osebe, za katero tožilstvo pridobi podatke, da
                  oseba razpolaga z dohodki in premoženjem, ki so v očitnem nesorazmerju z uradnimi
                  dohodki ali premoženjem te osebe. Takšne določbe zakoni v drugih državah imajo, ta
                  zakon te določbe nima. Zaradi tega mislim, da bi morali tudi pri nas imeti
                  možnost, da se finančna preiskava uvede tudi tedaj, kadar pride do tega očitnega
                  nesorazmerja in v naši okolici je ogromno takšnih primerov.</p>
               <p>Poleg tega bi opozorila še na pomembno spremembo drugega odstavka 10. člena, ki
                  omogoča to, kjer sedanje besedilo ovira finančno preiskavo. Sedanje besedilo
                  namreč omogoča zastaranje uporabe tega zakona in izvedbe finančne preiskave pri
                  tistih osebah, ki so bile že obsojene za kataloško kaznivo dejanje, če je od
                  obsodbe poteklo več kot leto dni. Zaradi tega je ta amandma zelo pomemben.</p>
               <p>Opozorila bi še na tretjo točko prvega odstavka. Tudi ta sedanja točka je sporna,
                  zaradi tega, ker v praksi to pomeni, da se finančna preiskava ne bi uvedla in ne
                  bi bilo možno uporabiti instrumenta obrnjenega dokaznega bremena v primeru tistih
                  kataloških kaznivih dejanj, za katere je predvideno ugotavljanje in odvzem
                  premoženja nezakonitega izvora že v okviru kazenskega postopka. Mi pa vemo, da v
                  okviru kazenskih postopkov odvzemov premoženja praktično ni. To pomeni, da bi na
                  ta načni odprli možnost tudi, da se izvedejo ti postopki. Hvala lepa.</p>
            </sp>
            <sp xml:id="SDZ5-Redna-32-2011-10-18.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi k 10. členu še kdo?</p>
               <p>Gospod Jerovšek, izvolite.</p>
            </sp>
            <sp xml:id="SDZ5-Redna-32-2011-10-18.sp104">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Tudi meni se zdi izjemno pomembno, da to, kar omogoča predlagani peti odstavek 10.
                  člena, da se lahko ta finančne preiskava sproži tudi zoper osebe, ki predloži
                  podatke in je njegovo premoženje v očitnem nesorazmerju s tem, kar je predložil
                  kot dohodek oziroma tisto, do česar je prišel na legitimni način. In teh primerov
                  je, kot je moja predgovornica poudarila, ogromno. Preiskovalne komisije se
                  ukvarjajo, da je človek predložil 53 tisoč evrov dohodka, razpolaga in razpošilja
                  pa denar, vsaj to kar je doslej znanega, priča iz postopka Alenke Jeraj, v višini
                  800 tisoč, kar iz enega mesta.</p>
               <p>In poglejte, obelodanjeno je bilo dva meseca nazaj, da je bilo v te davčne oaze iz
                  Slovenije nakazanih več 100 milijonov evrov. Večina tega denarja z namenom pranja
                  denarja in davčne utaje. Seveda tožilstvo do tega ne bo prišlo, preiskovalni
                  organi, policija, doslej niso bili zainteresirani. Jaz upam, da bi vsaj davčni
                  organi oziroma finančna preiskava lahko nekaj storila. Se vam ne zdi nenavadno, da
                  o več 100 milijonih nakazil vlada ne poda ene izjave, ne pošlje parlamentu enega
                  dokumenta. Sicer je bila na moje poslansko vprašanje izglasovana splošna razprava
                  na nepopolni odgovor ministrice Kresal, samo je med tem odstopila in te razprave
                  nismo mogli odpraviti. Verjetno nas zanima, kam je šlo več 100 milijonov, saj to
                  niso bili zakonito pridobljeni milijoni. To so dokapitalizacije naših bank. To so
                  viški in denar, ki ni bil izplačan izvajalcem v Darsu, pa na Stožicah in tako
                  dalje. To so ti milijoni. Vsaj zadoščenje moramo dobiti, da bomo vedeli, preko
                  katerih oseb, preko katerih mogočnežev je šlo. Če tega ne sprejmemo, jaz mislim,
                  da bo ta zakon v veliki meri mrtvo orožje, s katerim se bo zgolj strašilo, oni
                  bodo pa korakali mimo in bodo ošabni ter oblastni in bodo kandidirali za najvišjo
                  funkcijo v državi, čeprav bi morali igrati klavir. Hvala lepa.</p>
            </sp>
            <sp xml:id="SDZ5-Redna-32-2011-10-18.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne vidim več prijave k 10. členu.</p>
               <p>Gospod Škrlec, državni sekretar na Ministrstvo za pravosodje, izvolite.</p>
            </sp>
            <sp xml:id="SDZ5-Redna-32-2011-10-18.sp106">

               <speaker>BOŠTJAN ŠKRLEC:</speaker>

               <p>Hvala lepa, gospod predsednik.</p>
               <p>Čisto na kratko. V zvezi z amandmajem k 10. členu bi želel v luči tega, kar smo
                  slišali ,povedati naslednje. Rad bi opozoril na to, da uvedba tega novega petega
                  odstavka, ki govori o tem, da naj bi se finančna preiskava uvedla tudi, kadar
                  oseba, zoper katero se uvaja, ni v predkazenskem ali kazenskem postopku, utegne
                  povzročiti težave pri izvedbi zakona. Zakon namreč temelji na tem, da se njegove
                  določbe uporabljajo za tiste osebe, za katere obstajajo razlogi za sum, da so
                  storile kataloško kaznivo dejanje. To nujno ne pomeni, da so v predkazenskem ali
                  kazenskem postopku, za začetek, to so različne kategorije. To poudarjam zaradi
                  tega, ker so v 5. členu, kjer je definirano premoženje nezakonitega izvora, in
                  kasneje v 20. členu, kjer so definirani ukrepi, ki jih je možno izvesti zoper
                  osebo oziroma premoženje takšnega izvora, te definicije vezane na to, da gre za
                  osebo, za katero so podani razlogi za sum, da je storila kataloško kaznivo
                  dejanje. Če bomo v 10. členu to navezno okoliščino finančne preiskave spremenili v
                  tem, da lahko uvajamo finančno preiskavo tudi za širši krog oseb, bo to pomenilo,
                  da tega premoženja kasneje zelo verjetno ne bo mogoče niti odvzeti niti
                  zavarovati, kar pomeni, da je vprašanje, če je smiseln ta amandma.</p>
               <p>Kar se tiče pa datuma 1. 1. 1990, bi želel povedati, da je bil na odboru sprejet
                  amandma, da se dela finančna preiskava za premoženje pet let pred storitvijo
                  kaznivega dejanje in kaznivo dejanje je lahko storjeno tudi precej let za nazaj.
                  Torej, ni nujno, da bodo jutri tožilstva preiskovala samo dejanja, ki so bila
                  storjena včeraj. Tudi če bodo preiskovala dejanja, ki so bila storjena pred
                  desetimi leti, bodo lahko delala finančno preiskavo še za pet let nazaj. Tako da
                  se ta časovni pas raziskovanja in preiskovanja precej razširi. Hvala lepa.</p>
            </sp>
            <sp xml:id="SDZ5-Redna-32-2011-10-18.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne vidim več prijave k 10. členu, zato zaključujem razpravo o amandmaju k 10.
                  členu.</p>
               <p>Prehajamo na razpravo o amandmaju k 13. členu, ki ga je vložila Poslanska skupina
                  SDS. Želi kdo besedo?</p>
               <p>Gospod Gorenak, izvolite.</p>
            </sp>
            <sp xml:id="SDZ5-Redna-32-2011-10-18.sp108">

               <speaker>DR. VINKO GORENAK:</speaker>

               <p>Samo stavek. Nam se zdi pomembno, da tožilec usmerja. Zdaj tožilec lahko usmerja,
                  ne pa da mora usmerjati. To je vse, ker se nam zdi prav, ker je potem le večja
                  verjetnost v nadaljevanju. Hvala.</p>
            </sp>
            <sp xml:id="SDZ5-Redna-32-2011-10-18.sp109">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Še kdo? Zaključujem razpravo k amandmaju k 13. členu.</p>
               <p>Prehajamo k 15. členu in amandmaju Poslanske skupine SDS. Nihče ne želi
                  razpravljati, zato zaključujem razpravo.</p>
               <p>Prehajamo na razpravo o amandmaju Poslanske skupine SDS k 29. členu. Nihče ne želi
                  razpravljati, zato zaključujem razpravo.</p>
               <p>Prehajamo na razpravo k 52. členu, in sicer je to amandma Poslanske skupine SDS.
                  Nihče ne želi razpravljati, zato zaključujem razpravo.</p>
               <p>O amandmajih bomo v skladu z časovnim potekom seje zbora odločali danes v okviru
                  glasovanj. S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O SPREMEMBAH IN DOPOLNITVAH KAZENSKEGA ZAKONIKA V OKVIRU REDNEGA
                     POSTOPKA. </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo gospodu Boštjanu Škrlecu,
                  državnemu sekretarju na Ministrstvu za pravosodje.</p>
            </sp>
            <sp xml:id="SDZ5-Redna-32-2011-10-18.sp110">

               <speaker>BOŠTJAN ŠKRLEC:</speaker>

               <p>Hvala lepa, gospod predsedujoči. Lep pozdrav vsem skupaj!</p>
               <p>Priprava druge novele Kazenskega zakonika (KZ-1B) je del večjega projekta, ki
                  zaobjema tako pripravo novele Kazenskega zakonika, kot Zakona o kazenskem postopku
                  pa tudi Zakona o državnem tožilstvu, ki je bil že sprejet. To se nadgrajuje z
                  uvedbo specializiranih oddelkov pri sodiščih za sojenje v najtežjih oblikah
                  gospodarskega kriminala. Celoten paket te zakonodaje, skupaj z organizacijskimi
                  spremembami na sodiščih, je tisto, kar bo po naši oceni dalo podlago za bolj
                  učinkovito spopadanje s temi najbolj aktualnimi oblikami kriminala.</p>
               <p>Zasnova za KZ-1 iz leta 2008 je bila v stroki sicer deležna precejšnjih kritik in
                  predlogi so bili, da se pristopi k pisanju novega kazenskega zakonika. V
                  sodelovanju s stroko smo ugotovili, da pisanje novega kazenskega zakonika vendarle
                  ni primeren način reagiranja na to situacijo, pač pa je smiselno opraviti tiste
                  korekcije, ki so potrebne bodisi zaradi težav v praksi bodisi zaradi razlogov
                  boljše učinkovitosti. Tako smo v različnih strokovnih skupinah več kot dve leti
                  opravljali in pripravljali obsežnejšo novelo, s katero odpravljamo največje
                  pomanjkljivosti, pravne praznine, neskladja in napake v tem zakonu. Zakon tudi
                  sicer usklajujemo z zahtevami, ki jih pred nas postavlja mednarodna skupnost,
                  zlasti zakonodaja Evropske unije.</p>
               <p>Med rešitvami, ki jih prinaša predlagana novela, je bila do sedaj največje
                  pozornosti deležna predlagana sprememba kaznivega dejanja kršitve materialnih
                  avtorskih pravic. V zvezi s tem naj povem to, da je bil po naši oceni z amandmajem
                  pristojnega odbora dosežen razumen in strokovno ustrezen kompromis, ki po eni
                  strani zagotavlja ustrezno varovanje avtorske pravice, zagotavlja tudi notranje
                  skladje zakonskih določb v Kazenskem zakoniku, ker zagotavlja enako varstvo
                  avtorski in avtorski sorodni pravici, istočasno pa seveda tudi omogoča osebno rabo
                  avtorsko zaščitenih del v tistem nujnem obsegu, ki ga terja sodoben razvoj
                  informacijskih tehnologij.</p>
               <p>Sicer pa prinaša novela Kazenskega zakonika spremembe tako v splošnem kot tudi v
                  posebnem delu zakonika. V splošnem delu so tako najpomembnejše spremembe glede
                  ureditve obveznega psihiatričnega zdravljenja, preurejen je institut skrajne sile,
                  preurejene so določbe o malomarnostni krivdi, ustrezneje so določeni dnevni zneski
                  denarne kazni za kazniva dejanja ter dopolnjeni so izrazi oziroma pomeni izrazov
                  zaradi poenotenja sodne prakse.</p>
               <p>V posebnem delu pa gre po eni strani za uskladitev kaznivih dejanj z mednarodnimi
                  in evropskimi pravnimi akti, pri tem gre zlasti za vojna hudodelstva, agresijo,
                  terorizem, trgovino z ljudmi, kazniva dejanja zoper spolno nedotakljivost otrok in
                  mladostnikov, zoper okolje, prostor in naravne dobrine, zaposlovanje na črno ter
                  dopolnitve glede javnega spodbujanja sovraštva, nasilja ali nestrpnosti. V zvezi z
                  okoljskimi kaznivimi dejanji se tudi Slovenija spogleduje z uvedbo postopka pred
                  Evropsko komisijo zaradi zamude, ampak s sprejetjem tega zakona danes se bomo
                  uspeli temu postopku izogniti.</p>
               <p>V posebnem delu pa seveda najbolj izstopajo spremembe in dopolnitve glede kaznivih
                  dejanj zoper gospodarstva. Tukaj je treba omeniti novo definicijo oziroma novo
                  opredelitev pojma gospodarske dejavnosti, ki bo sedaj jasneje definirala, da med
                  gospodarsko dejavnost sodijo tudi nekatere dejavnosti, ki do sedaj niso bile tako
                  jasno razumljene kot takšne in so v praksi predstavljale kar precej težav.</p>
               <p>Zlasti pa želim izpostaviti tudi novo kaznivo dejanje – oškodovanje javnih
                  sredstev, to je nov 257.a člen, kjer gre za dodatno varovanje proračunskih in
                  drugih javnofinančnih sredstev. To kaznivo dejanje je nastalo na podlagi izkušenj
                  Računskega sodišča in tudi s tesnim sodelovanjem Računskega sodišča s
                  strokovnjaki, ki so pripravljali to novelo.</p>
               <p>Poslanska skupina SDS je vložila nekaj amandmajev, ki so vsebinsko enaki tistim,
                  ki so bili na pristojnem odboru zavrnjeni. V razpravi bo morda več časa za
                  opredelitev do teh amandmajev. V vseh primerih pa gre za amandmaje za katere
                  ocenjujemo, da niso potrebni in da bi v pravni red … / znak za konec razprave/ …
                  vnesli več nejasnosti. Hvala lepa.</p>
            </sp>
            <sp xml:id="SDZ5-Redna-32-2011-10-18.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in
                  pravosodje. Prosim predsednika dr. Vinka Gorenaka za obrazložitev.</p>
               <p>Hvala lepa.</p>
            </sp>
            <sp xml:id="SDZ5-Redna-32-2011-10-18.sp112">

               <speaker>DR. VINKO GORENAK:</speaker>

               <p>Hvala lepa.</p>
               <p>Ta predlog zakona torej Zakon o spremembah in dopolnitvah zakona kazenskega
                  zakonika smo obravnavali na 38. seji 4. oktobra in na prvem nadaljevanju 38. seje
                  5. oktobra.</p>
               <p>Predlagatelj je Vlada, kot vemo. Gradiva, ki so bila na razpolago, so izjemno
                  številčna. Vsa tista obvezna smo tako ali tako imeli, kot je predlog zakona,
                  mnenje Zakonodajno-pravne službe in pa Državnega ter Sodnega sveta. Zapis javne
                  predstavitve mnenj je bil na razpolago članicam in članom odbora, potem pa še
                  nekaj dokumentov. Zveza potrošnikov se je oglasila, Svet za elektronske
                  komunikacije se je oglasil, Združenje fonogramske industrije se je oglasilo in
                  tako dalje in tako dalje.</p>
               <p>Moram povedati, da smo imeli v poslovniškem roku amandmaje poslanskih skupin SD,
                  DeSUS, LDS in nepovezani poslanci, amandmaje Poslanske skupine SDS in ločeno
                  amandmaje Poslanske skupine Zares.</p>
               <p>V uvodnem delu so nastopili državni sekretar gospod Škrlec, potem predstavnica
                  Zakonodajno-pravne službe gospa Kraljeva in Komisija državnega Sveta za državno
                  ureditev, ki zakona ne podpira.</p>
               <p>Tudi Sodni svet oziroma njihova predstavnica Vesna Pavlič Pivk je poudarila, da
                  predloga zakona ne podpirajo v celoti.</p>
               <p>Gospa Živa Drol Novak, zastopnica Zveze potrošnikov Slovenije, pa je seveda precej
                  ostro nasprotovala spremembi 148. člena.</p>
               <p>Odbor je sprejel amandmaje, da jih ne naštevam, ker jih je tri vrstice, so pa v
                  poročilu napisani. Odbor ni sprejel potem še dveh amandmajev SDS k 64., 82. in
                  100. členu ter Poslanske skupine Zares.</p>
               <p>Odbor je sprejel besedilo zakona z amandmaji, ki so sestavni del poročila.
                  Hvala.</p>
            </sp>
            <sp xml:id="SDZ5-Redna-32-2011-10-18.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na razpravo o členih in vloženih amandmajih, ki jo bomo opravili na
                  podlagi pregleda vloženih amandmajev z dne 17. oktobra 2011.</p>
               <p>Najprej dajem v razpravo 64. člen in amandma Poslanske skupine SDS.</p>
               <p>Dr. Vinko Gorenak, izvolite.</p>
            </sp>
            <sp xml:id="SDZ5-Redna-32-2011-10-18.sp114">

               <speaker>DR. VINKO GORENAK:</speaker>

               <p>Hvala lepa.</p>
               <p>Glejte, gospod predsednik, ker je vse v nadaljevanju tako povezano s tem 64.
                  členu, bi vas prosil, da mi dovolite nekoliko širši pogled na to zadevo in se
                  potem tudi ne bom oglašal. Prav tako imam namen narediti nek uvod, ki naj ne bi in
                  ne bo, vsaj upam, sprožil kakšnih politično propagandnih rafalov, ker niso
                  potrebni, tudi pri tem zakonu ne.</p>
               <p>V osnovi lahko povem, da mi tega zakona ne bomo podprli. Gre pa za naslednje
                  zadeve.</p>
               <p>Mediji so tako ali drugače polni. Zasledil sem samo en zapis, to je zapis dr.
                  Beleta v Delu, ki nasprotuje, drugače pa so mediji zelo polni tega pisanja, kako
                  je pomembno, da Državni zbor na zadnji seji sprejme spremembe Kazenskega zakonika.
                  Pa vendarle je treba nekaj zelo jasno povedati. Zakon je za pravno državo
                  popolnoma nepomemben, vsaj ta zakon. Te spremembe in dopolnitve nič ne prinašajo k
                  izboljšanju stanja na tem področju. Ta zakon bo imel prej negativne kot pozitivne
                  posledice, o tem, zakaj, bom govoril v nadaljevanju pri konkretnih stvareh.</p>
               <p>Treba je zelo jasno povedati. Glejte, če berete argumentacijo glede tega zakona,
                  so spremembe argumentirane s političnim in ne pravnim jezikom. To je zelo zgovorna
                  zadev,a zakaj torej ta zakon spreminjamo odnosno ga predlagatelj želi spremeniti.
                  Tudi sicer je treba povedati, da je Kazenski zakonik star nekaj let, sprejet je
                  bil leta 2008 in že v letu 2009, kot veste, je minister zelo pompozno napadel ta
                  zakon, ker je rekel, da določila ne veljajo za mladoletnike, pa se je potem
                  kasneje izkazalo, da ni res, kar je potrdilo tudi Ustavno sodišče in Sodni svet
                  odnosno Vrhovno sodišče. Tako da minister Zalar v preteklosti ni bil zagovornik,
                  če tako rečem, dobrega izvajanja tega zakona.</p>
               <p>Ampak poglejmo konkretneje. Poudarjam, gospod predsedujoči, jaz se potem ne mislim
                  oglašati, zato bom zdaj povedal svoje, pa nič posebnega, ker je povezana
                  stvar.</p>
               <p>Poglejte, državni sekretar, vi ste v uvodu rekli, kako pomembno je kaznivo dejanje
                  oškodovanja javnih sredstev določeno v 257. členu. Ampak veste, nekaj je pa
                  problem. Problem, ki nastane, je zelo jasen. Do 1. novembra ali kdaj bo že stopil
                  ta zakon v veljavo, za to ne bo nihče odgovarjal. Nihče odgovarjal. Namreč, vse
                  tisto, kar je za naprej oškodovanje javnih sredstev, bodo tožilci lahko
                  preganjali. Tisto, kar je pa bilo storjeno do veljavnosti te novele, pa ne.
                  Tožilci tega ne bodo mogli preganjati, ker to ni bilo kaznivo. Tako da bodo tisti,
                  ki so ovadeni za kazniva dejanja zoper recimo uradno dolžnost, javna pooblastila
                  ali pa gospodarstvo, v bistvu oproščeni. Zdaj vi predlagate amnestijo za ta
                  kazniva dejanja. Novo kaznivo dejanje je namreč v bistvu neka specialna oblika
                  sedaj veljavnih kaznivih dejanj. Kakorkoli odkimavate, preden sem se spravil to
                  govoriti, morate vedeti, da se ne počutim tako kompetentnega, da bi to javno
                  rekel, kar sem rekel, ampak so mi to pripravili pravniki, ki se ukvarjajo z
                  ustavnim pravom. So me na to opozorili. Zato to javno povem. Tudi takšni, ki so
                  bili dvajset let ali pa malo manj nazaj na Ustavnem sodišču. Tako da ni iz trte
                  izvita zadeva.</p>
               <p>Mislim, da se gremo pri kaznivem dejanju oškodovanja javnih sredstev v bistvu
                  amnestijo vseh tistih, ki so do zdaj že kaj oškodovali. To pa po moji oceni ni v
                  redu. Zdaj smo tudi nekatere amandmaje popravili. Posledica za tista gospodarska
                  kazniva dejanja, uradna dolžnost, javna pooblastila, ki so danes kot kazniva
                  dejanja, bo po mojem mnenju in po mnenju ljudi, ki so mi svetovali ta nastop,
                  ustavitev postopkov. Ustavitev postopkov, če so do sedaj že bili.</p>
               <p>Naprej. Skrajna sila in pa protipravnost kot kaznivo dejanje. Ta zadeva je izjemno
                  problematična. Izjemno problematična. Gre za izključitev kaznivosti, ne pa
                  protipravnosti. Poudarjam, gre za izključitev kaznivosti in ne protipravnosti.
                  Ampak treba je pa pogledati tudi malo dlje časa nazaj. Če pogledate sto let nazaj
                  in tiste profesorje tistega časa, ki so se ukvarjali s kazenskim pravom – jaz jih
                  ne bom našteval, čeprav jih imam tukaj naštete, recimo tudi naš Dolenc leta 1929
                  in drugi –, imajo o tem izostreno mnenje. In mi se v bistvu vračamo pri tem
                  določilu sto let nazaj, to je treba povedati.</p>
               <p>Praktična posledica. Poglejte, kaj bo praktična posledica tega. Delodajalci, ki so
                  bili zaradi neplačevanja predpisanih prispevkov obdolženi za kaznivo dejanje
                  kršitve temeljnih pravic po prvem odstavku 196. člena sedaj veljavnega zakona,
                  zaradi skrajne sile ne bodo obsojeni. Po spremenjeni določbi o skrajni sili iz
                  predloga, ki ga danes obravnavajo, pa bodo ne samo to, ampak bodo oproščeni.
                  Oproščeni bodo! Ne samo za kaznivo dejanje, ampak tudi za obveznost plačila
                  predpisanih prispevkov. To smo slišali tudi v javni predstavitvi mnenj, če se
                  spomnite.</p>
               <p>Vrhunec – in s tem bom potem tudi zaključil moj prispevek pri temu zakonu –, ki
                  pravzaprav predstavlja poseg v enako pravico po 22. členu Ustave, pa pomeni, da
                  predlagana nova določba petega odstavka 58. člena KZ-1, po kateri naj bi se v
                  bodoče pogojna obsodba izrekla za vsa kazniva dejanja, za katera je predpisana
                  kazen najmanj pet let zapora, kar pomeni, da se ta opozorilna sankcija, ki je bila
                  prvotno namenjena le za nadomestitev kratkotrajnih zapornih kazni in denarnih
                  kazni pri lažjih kaznivih dejanjih, razširja na splošno alternativo kaznovanju.
                  Pazite, razširja na splošno alternativo kaznovanju za 99 % obravnavanega kriminala
                  vključno z ubojem in podobnimi kaznivimi dejanji. Zdaj bo možno torej izreči
                  pogojno obsodbo. Govorim seveda teoretično, ampak tukaj je sistemska napaka, ki je
                  vgrajena v ta zakon. Sistemska napaka, ki ostaja v zakonu kljub amandmajem in se
                  ne da popraviti. Posebno zaskrbljenost v bistvu vzbuja zlasti še to, da se bi taka
                  pokojna obsodba lahko izrekala komurkoli, torej tudi povratniku, pod enakimi
                  pogoji, da storilec prvič, ko se izjavi o obtožbi, prizna krivdo ali se z državnim
                  tožilcem sporazume o krivdi po zakonu, ki ureja kazenski postopek. Zdaj, če mi kdo
                  ne sledi, naj ostane vsaj na magnetogramu.</p>
               <p>Na javni predstavitvi predloga KZ1-B v Državnem zboru predstavniki ministrstva za
                  pravosodje v vseh svojih pravnih nastopih o kakršnihkoli pravnih dilemah niste
                  govorili. To je treba povedati. Sam minister je celo izjavil, da se pojavljajo
                  tudi neka nasprotna mnenja, tako je rekel, vendar jih niste upoštevali, ker je to
                  pač demokracija. Prav. Ampak sklicevali ste se na to, da so predlog strokovno
                  potrdili najeminentnejši pravniki. Prav, če je temu tako, tudi to je možno, ampak
                  treba je reči, da je možno, da so sodelovali tovrstni specializirani pravniki in
                  se s temi rešitvami tudi strinjali, vendar pa spričo neodpravljenih napak v teh
                  rešitvah ni mogoče sklepati, da so bili pozorni na ustavnopravne razsežnosti
                  predlaganih rešitev. Poglejte, eden bolj informativnih na tem področju je zagotovo
                  dr. Bavcon, ki po medijih zelo velikokrat pove in se razglaša kot sestavljavec,
                  vemo pa, da dela na Inštitutu za kriminologijo Pravne fakultete v Ljubljani, ki je
                  tudi sodeloval pri pripravi tega besedila. Če pa je izdelava določb materialnega
                  kazenskega prava prepuščena tej skupini strokovnjakov, ki so strokovnjaki za neko
                  drugo področje, vsaj po mojem, potem nam to, upoštevajoč tudi izkušnje iz
                  preteklosti, lahko vzbuja zgolj velike dvome, kako bo s tem zakonom v realni
                  praksi. Kriminologija je namreč gotovo veda, ki proučuje dejanske razmere zunaj
                  njihovih pravih okvirov. Pravne okvire proučuje nekdo drug. Tu je treba biti zelo
                  jasen.</p>
               <p>Nekatere predlagane rešitve nove določbe so take, da jih očitno ne bo mogoče
                  pravno korektno sploh uporabiti, zato lahko dvomimo o pomembni udeležbi pravnih
                  strokovnjakov. Jaz sem že govoril o spremenjenem 332. členu, torej o kaznivem
                  dejanju obremenjevanja in uničevanja okolja. Tudi ta člen je odprt, ker v dolgem
                  odstavku sicer navajate več oblik istega dejanja, pri čemer pri enih manjka opis
                  ravnanja, pri drugih pa ni navedena nobena posledica. To pa pomeni, da v praksi to
                  ne bo uporabno za sodnike, vsaj po mojem oziroma našem mnenju ne. Tudi določbe
                  324. člena o kaznivem dejanju nevarne, prej pa predrzne, kot veste, vožnje v
                  cestnem prometu, kjer se ob izbranih hudih kršitvah, ki se smiselno lahko storijo
                  samo z naklepom, v drugem odstavku navaja, da se kaznujejo tudi pri storitvi iz
                  malomarnosti. Zadeva ne gre skupaj. Zadeva ni uporabna na sodni mizi, če želite,
                  pred sodnikom.</p>
               <p>S tem bom pa zaključil. Dejstvo je, da se pri vpisanih kaznivih dejanjih samo
                  nerazpolaganje z ustreznimi dovoljenji državnih organov šteje kot vzrok za
                  ogrožanje celo kršitev pravnih vrednot, kot sta življenje in neka telesna
                  celovitost, pa meji to že na čisto nekaj drugega, ne bom kakšnega grdega izraza
                  uporabil. Nekako se mi zdi, da govorimo o čarovnicah, ki naklepno povzročajo
                  katastrofe z nekim priznanim komuniciranjem s hudičem, ampak tako je zapisal tudi
                  eden od pravnikov.</p>
               <p>Skratka, zadnji stavek. Pravnih problemov znotraj tega zakona je tako veliko, da
                  po naši oceni Kazenski zakonik, ki je danes veljaven, tako zapletajo in ga delajo
                  neuporabnega v sodni praksi – poudarjam, nasprotuje mu tudi Sodni svet v pomembnih
                  delih, tako da je to tudi zelo jasna stvar. Problemov je toliko, da je ta izdelek
                  v prvi vrsti želja ministra Zalarja, da spremeni nekaj, kar je naredil njegov
                  predhodnik, vendar je ta poskus spremembe poskus spremembe na veliko slabše
                  stanje, zato ta zakon naše podpore ne bo imel. Hvala lepa. Ne bom se več oglašal
                  pri amandmajih.</p>
            </sp>
            <sp xml:id="SDZ5-Redna-32-2011-10-18.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Pavel Gantar.</p>
            </sp>
            <sp xml:id="SDZ5-Redna-32-2011-10-18.sp116">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Mislim, da govorimo o amandmaju poslanske skupine SDS k 64. členu. Amandma
                  poslanske skupine SDS predlaga, da se ta člen črta.</p>
               <p>Po tem, ko je bil sprejet amandma na odboru, smo mi ponovno preštudirali rešitve,
                  ki se nanašajo na preganjanje premoženjskih koristi pri avtorskih zadevah in
                  ugotovili, da amandma, ki je bil sprejet na odboru, vendarle ne razčisti vsega
                  tako, kot bi bilo treba in da ostaja zadosti široko polje interpretacije, s
                  katerim mi nismo zadovoljni.</p>
               <p>Amandma je sicer izključil bagatelna dejanja, vendar zaradi njegove nejasne
                  vsebine še vedno obstaja možnost pregona samega posredovanja neupravičeno
                  pridobljenih avtorskih del nad 5 tisoč, čeprav so predlagatelji zatrjevali, da
                  temu ni tako. Premalo natančno opredeli dejanje glede na ugotavljanje premoženjske
                  koristi, saj se lahko upošteva tudi korist iz neupravičene uporabe materialnih
                  avtorskih pravic, kar bi lahko bilo tudi posredovanje, kar ni povezano s
                  pridobitno dejavnostjo.</p>
               <p>Skratka, če pogledamo novi peti odstavek, beremo: "Pri ugotavljanju premoženjske
                  vrednosti po določbah tega člena in 149. člena tega zakonika se upošteva korist iz
                  neupravičene uporabe materialnih avtorskih pravic". Mi mislimo, da bi bilo dobro,
                  če bi bilo "premoženjska korist se upošteva", ne pa kar korist. Te koristi so
                  lahko marsikatere – duhovne, intelektualne in tako naprej, nematerialne narave. V
                  tem smislu je dejstvo, da je amandma na nek način izključil možnost kaznovanja do
                  5 tisoč evrov, za primer, da ni uporabljeno za prodajo in tako naprej, nad 5 tisoč
                  evrov pa v bistvu ne.</p>
               <p>Mi tako menimo, da je v tem trenutku smiselno ostati pri tem, da se ta člen črta
                  in da ostanemo na varni strani tako kot doslej. Ne pravimo, da je doslej ravno
                  najbolj idealno, je pa na varni strani, zato bo, vsaj kar zadeva amandma k 64.
                  členu, Poslanska skupina Zares podprla ta amandma in predlagala, da se člen črta.
                  Hvala lepa.</p>
            </sp>
            <sp xml:id="SDZ5-Redna-32-2011-10-18.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo k amandmaju k 64. členu?</p>
               <p>Gospod Škrlec, državni sekretar, izvolite.</p>
            </sp>
            <sp xml:id="SDZ5-Redna-32-2011-10-18.sp118">

               <speaker>BOŠTJAN ŠKRLEC:</speaker>

               <p>Hvala lepa, gospod predsedujoči.</p>
               <p>Mi boste morda dovolili, da se sprehodim čez vse tri amandmaje, glede na to, da je
                  gospod Gorenak tudi govoril o vseh treh?</p>
            </sp>
            <sp xml:id="SDZ5-Redna-32-2011-10-18.sp119">

               <speaker>PODPREDSEDNIK MIRAN POTRČ:</speaker>

               <p>Izvolite.</p>
            </sp>
            <sp xml:id="SDZ5-Redna-32-2011-10-18.sp120">

               <speaker>BOŠTJAN ŠKRLEC:</speaker>

               <p>Uvodoma lahko seveda ugotovim, da je gospod Gorenak očitno dobro prebral članek v
                  Delu danes, ki ga je napisal dr. Bele. Njegovi očitki, ki smo jih danes slišali so
                  pravzaprav identični temu, kar beremo v Delu. To, da bi zakon prinašal bolj slabe
                  kot pozitivne učinke, se nikakor ne moremo strinjati.</p>
               <p>Dejstvo je, da veljavni Kazenski zakonik velja šele nekaj let, to je res. Res pa
                  je, da je bil Kazenski zakonik sprejet na takšen način, da so v večinski stroki,
                  pri čemer samo malo naredim prispodobo, nekako trije avtorji soglašali s tem
                  kazenskim zakonikom, vsi drugi teoretiki in tudi praktiki pa v glavnem ne. Zakonik
                  je bil namreč sprejet v zelo kratkem času na način, ki ni običajen za sprejemanje
                  zakonov, zlasti pa ne za sprejemanje kazenskih zakonov. Mi smo imeli zelo resne
                  predloge in zelo resne pomisleke izražene s strani domala celotne pravne stroke,
                  da se sestavi nov kazenski zakonik, prav zaradi tega, ker je ta aktualni nastajal
                  v takšnih razmerah in je odraz določenega stanja in časa. Kot sem povedal že v
                  uvodni predstavitvi nismo sledili temu, da bi na vrat na nos pisali nov kazenski
                  zakonik in tudi ni nobena skrivnost, da del stroke nad tem ni navdušen. Menijo
                  namreč in to je legitimno, da bi bila celotna oziroma celovita rešitev razmer na
                  kazenskem področju ustrezna le v tej obliki, da se sprejme nov kazenski
                  zakonik.</p>
               <p>Če se vrnem nazaj na ta predlog novele, ki je danes pred vami. Ta predlog novele
                  je nastal na podlagi treh sklopov oziroma treh dejavnikov. Prvi je bil ta, da smo
                  bili, kot sem že povedal, s strani večinskega stališča stroke opozorjeni na
                  konceptualno drugačnost te novele. Drugi del vzrokov za spremembo je prihajal s
                  strani prakse. Praktiki so namreč potem, ko smo jih vprašali o uporabi tega
                  kazenskega zakonika v praksi, opozorili na več deset, več kot osemdeset konkretnih
                  predlogov, ki so jih zaznali pri svojem do takratnem delu. In to je bila osnova za
                  spremembo kazenskega zakonika. To je bilo ob tretjem sklopu razlogov, to pa je
                  uskladitev s pravnim redom Evropske unije in drugimi zavezujočimi mednarodnimi
                  pravnimi akti.</p>
               <p>Naj se opredelim do konkretnih očitkov, kolikor sem jih uspel detektirati iz
                  nastopa gospoda Gorenaka. Prvi, ki gre na škodo oziroma na rovaš novega kaznivega
                  dejanja – oškodovanja javnih sredstev, tudi članek gospoda Beleta gre to v smer,
                  češ da bo to dejansko pomenilo amnestijo. S tem se nikakor ne morem strinjati,
                  niti jaz niti strokovnjaki, ki so ta zakon pripravili. Gre namreč za to, da mi
                  splošna kazniva dejanja, ki sankcionirajo zlorabo pooblastil, imamo. Res pa je da
                  se je v praksi zadnjih let pokazalo, in mislim da se bomo okoli tega vsi
                  strinjali, da kazenskih postopkov, v katerih bi bili odgovorni obsojeni za
                  tovrstna kazniva dejanja, ni bilo prav dosti. In da je v javnosti prepričanje, da
                  učinek, ki ga kazensko sodstvo prikazuje, ni skladen s potrebami, ki se v javnosti
                  kažejo. Seveda se dobro zavedamo, da v kazenskem pravu ne smemo slediti temu, kar
                  se v javnosti percipira kot neka splošna potreba. Pri tem je treba biti zelo
                  previden, ker je v skladu z načelom vladavine prava treba upoštevati to, da o
                  odgovornosti za kaznivo dejanje odloča samo sodišče v za to predvidenem postopku.
                  Če pa pogledamo sodne statistike, pa vidimo, da je obsodb za tovrstno kaznivo
                  dejanje izredno malo. Če pogledamo statistike Računskega sodišča, ki je vrhovni
                  revizor in varuh javnega interesa pri izvajanju javnih financ, pa vidimo, da je
                  uspeh oziroma rezultat med tem, kar Računsko sodišče zazna kot nepravilnost, za
                  katero ocenjuje, da obstaja sum storitve kaznivega dejanja, in poda ustrezno
                  ovadbo oziroma naznanilo na pristojno državno tožilstvo, ter med tem, kar na koncu
                  iz teh ovadb pride v obliki obsodilnih sodb, še slabše. Prav zaradi tega je
                  predsednik Računskega sodišča apeliral na Ministrstvo za pravosodje, na Svet za
                  kaznovalno pravo, da se preveri, ali so formulacije obstoječih kaznivih dejanj
                  zadosti jasne, da omogočajo kazenske postopek. In po skrbni analizi, ki je
                  trajala, in delu, ki je trajalo več let, smo prišli do formulacije tega kaznivega
                  dejanja, ki je danes predmet razprave. In to kaznivo dejanje ni nič drugega kot
                  posebna oblika splošnih kaznivih dejanj z zlorabo pooblastil. Kar z drugimi
                  besedami pomeni, da je res, da se vsako kaznivo dejanje lahko uporablja šele od
                  trenutna, ko je sprejeto in uveljavljeno v zakoniku in da se zakon uporablja za
                  naprej, ne za nazaj. To pa ne pomeni, da bodo tisti, ki so se v preteklosti znašli
                  v postopku zaradi zlorabe pooblastil – pa naj vas pomirim, teh ni prav zelo veliko
                  –, da bodo ti avtomatično oproščeni. To ne pomeni tega. To pomeni le to, da bomo
                  od danes naprej oziroma jutri naprej, ko bo ta sprememba stopila v veljavo, imeli
                  še eno dodatno možnost dokazovanja krivde po drugih, jasneje definiranih znakih.
                  Če so obstajali včeraj dokazi za kaznivo dejanje, ki je včeraj obstajalo, to
                  kaznivo dejanje, ki je specialna oblika tistega splošnega, ne pomeni, da bo treba
                  nujno oprostiti tiste, ki so bili zaradi splošnih dejanj v kazenskem postopku.
                  Torej, nikakor ne gre za nobeno amnestijo. Gre za to, da želi država zagotoviti
                  bolj učinkovito varstvo nad porabo sredstev, in sicer z jasnejšimi definicijami,
                  jasnejšimi odnosi in strožjo obliko odgovornosti.</p>
               <p>V zvezi s skrajno silo ter izključitvijo protipravnosti in kaznivosti. Meni je
                  sicer žal, da ni bilo na odboru te razprave. Pričakoval sem, da bo, pa se je
                  razprava skoncentrirala zgolj na kazniva dejanja avtorskih pravic, pa tudi sicer
                  ni bilo prav veliko pravno argumentirane razprave v postopku sprejemanja. Kar je
                  je, te faze so za nami. V zvezi s primerom, ki ga je poslanec Gorenak navedel,
                  lahko povem samo to, da si je zelo težko predstavljati primer, kdaj bi bilo
                  neplačevanje prispevkov lahko definirano kot skrajna sila. Skrajna sila je namreč
                  tisto dejanje, ki je storjeno, da bi storilec od sebe ali drugega odvrnil
                  istočasno nevarnost, ki je ni bilo mogoče odvrniti drugače. Če je nekdo posloval v
                  podjetju tako, da mora zdaj reševati finančno stanje, tega nikakor ne gre enačiti
                  z nevarnostjo o kateri govori Kazenski zakonik, ko varuje življenje in telo, tako
                  da ne vem če so vsi ti argumenti res tako prepričljivi.</p>
               <p>Pogojna obsodba in širitev možnosti izreka pogojne obsodbe. Mogoče je razumeti, da
                  nekatere skrbi, če družba postaja manj represivna. Sam nisem tega mnenja. Ne želim
                  pa seveda po drugi strani podcenjevati tega, kar sami ugotavljamo že več časa, da
                  je v Sloveniji veliko pogojnih obsodb. Ampak definicije, pod katerimi pogoji, in
                  definiranje pogojev za izrekanje pogojnih obsodb tega ne bodo spremenili. Da je
                  pogojnih obsodb tako veliko, več kot 80 % med vsemi obsodbami, gre predvsem na
                  rovaš tega, da je izrečenih denarnih kazni izredno malo in prav v tem razmerju med
                  denarno kaznijo in pogojno obsodbo se kaže razlika, če gledamo primerjalno
                  Slovenijo z drugimi državami. Tam prevladuje izrek denarnih kazni, pri nas
                  prevladuje izrek pogojnih obsodb. Ampak, kot rečeno, dejstvo, da se izrekajo
                  pogojne obsodbe, ima zelo malo opraviti s tem, kakšni so pogoji za pogojne
                  obsodbe. Danes so ti pogoji zelo nizki, gre samo za lažja kazniva dejanja, pa jih
                  je še vedno tako veliko. S tem, ko spreminjamo določbe o pogojni obsodbi, ne
                  zasledujemo cilja, da bi bilo v Sloveniji pogojnih obsodb več. Ne, gre za nekaj
                  drugega. Gre za instrument oziroma za spremembo, ki je posledica uvedbe
                  instrumenta v kazenskem postopku. Ta instrument pa je sporazum o krivdi in
                  kazni.</p>
               <p>O tem bomo govorili v nadaljevanju pri naslednji točki, ampak ker tam ne bo
                  razprave, ker ni amandmajev, naj zelo na hitro povem, kaj smiselno pomeni sporazum
                  o priznanju krivde in o kazni v kazenskem postopku. To je možnost, po kateri bo
                  tožilec, namesto da bo tri leta v sodnem postopku procesiral dejanje, za katerega
                  je relativno jasno, da ga obdolženec priznava, in s tem povzročal stroške državi,
                  s tem povzročal stres na strani obdolženca in na koncu izposloval neko pogojno
                  obsodbo, lahko z obdolžencem pod določenimi strogimi pogoji sklenil sporazum na
                  začetku postopka. Sporazum, v katerem bo definirano česa se obdolženca bremeni,
                  kaj obdolženec priznava in kakšna je za to predvidena kazenska sankcija. Ta
                  sporazum bo preverilo tudi sodišče, to je vredno poudariti, torej ne gre samo za
                  gol sporazum med dvema strankama brez sodne kontrole. Je pa ta sodna kontrola
                  seveda drugačna, kot je to v običajnih postopkih. Vendar so tudi koristi takega
                  postopka drugačne, kot so te v običajnih sodnih postopkih. Prihranek časa,
                  prihranek energije in s tem več možnosti za uporabo energije in časa za bolj
                  zahtevne postopke, je tisto, kar ti postopki prinašajo. In prav zaradi tega, da bi
                  v tistih primerih, kjer je sporazum mogoč, do takih sporazumov prihajalo, in zato
                  da bi tožilec, ki se pogaja z osumljencem o tem, ali bo priznal krivdo ali ne
                  oziroma pod kakšnimi pogoji oziroma kakšna sankcija je najbolj primerna za njegovo
                  dejanje, imel več manevrskega prostora, smo dali te določbe o kazenskih sankcijah,
                  ki jih sme samo v teh primerih, kadar pride do priznanja, uporabiti nekoliko
                  razširjeno. To je jasno in je razumljivo.</p>
               <p>Po drugi strani pa z namenom, da bi pri tistih postopkih, kjer bo v resnici
                  prihajalo do obsodb v rednem postopku, dosegli večje število denarnih kazni na
                  račun manjšega števila pogojnih obsodb, spreminjamo tudi določbe o izrekanju
                  denarnih kazni, za katere pa ne vem, če so bile posebej omenjene v predstavitvi
                  oziroma v stališču gospoda poslanca. Te so tudi pomembne. S temi določbami namreč
                  želimo omogočiti sodiščem, da bodo večkrat izrekala denarno kazen, ker ugotavljamo
                  da je tam težava za to, da je tako izrazito nesorazmerje med izrečenimi denarnimi
                  kaznimi in pogojnimi obsodbami v Sloveniji, če se primerjamo z drugimi
                  državami.</p>
               <p>V zvezi s predlogi amandmajev, ki gredo v smeri kaznivega dejanja kršitve
                  materialnih avtorskih pravic. Že v uvodni predstavitvi sem povedal, da tega
                  amandmaja pravzaprav niti dobro ne razumem. Na odboru je bil dosežen kompromis,
                  bilo je doseženo pravzaprav soglasje, ni bilo glasov proti, in sicer o tem, da se
                  uporaba avtorskih del za osebno rabo dovoli, ne dovoli pa se eksploatacija
                  avtorskih del, ki so v bistvu po svoji naravi ekonomska in zaradi tega ne razumem,
                  zakaj točno je ta amandma, ki je vsebinsko enak prej predlaganemu, ki je bil na
                  odboru že zavrnjen, ponovljen.</p>
               <p>Glede kaznivega dejanja napada na informacijskega sistema, kjer se predlaga
                  črtanje 82. člena predloga v tistem delu, ki se nanaša na neupravičeni vstop v
                  omrežje, predlagatelji amandmaja razlagajo, da bi s tem lahko prevečkrat prišlo do
                  tega, da bi nekdo po nehote vstopil v tuj informacijski sistem. Tukaj so te
                  strahovi odveč. Kazniva dejanja in to kaznivo dejanje konkretno se stori z
                  naklepom. Z naklepom, ki pomeni, da se storilec zaveda, da ravna protipravno in to
                  tudi hoče storiti. Torej ne gre za nek avtomatični ali nehoteni priklop na neko
                  brezžično omrežje, ampak gre za to, da zavestno pridobiš uporabniško ime in geslo
                  od nekoga, za katerega nisi upravičen, in pod njegovim uporabniškim imenom in s
                  tem geslom v stopiš v informacijski sistem, za katerega nimaš pooblastil. Tako da
                  je ta strah odveč.</p>
               <p>V zvezi z amandmajem, ki se nanaša na uvedbo novega kaznivega dejanja napada na
                  finančno stabilnost in suverenost Republike Slovenije, pa smo tudi že večkrat
                  pojasnili, da to kaznivo dejanje deloma pokriva znake, ki jih uvajam s kaznivim
                  dejanjem oškodovanja javnih financ, deloma povzema določbe o objektivni oziroma
                  odgovornosti ministra za poslovanje z javnimi sredstvi in glede na kriterije, ki
                  jih zastavlja, ugotavljamo, da bi to v praksi pomenilo težave pri dokazovanju tega
                  kaznivega dejanja in s tem povezano tudi težave pri izvajanju kazenske
                  zakonodaje.</p>
               <p>Če torej zaključim. Nikakor ne gre za to, da bi bil projekt kazenskega zakonika
                  projekt ministra Zalarja, ki se je namenil rušiti tisto, kar je prejšnja oblast
                  sestavila. Če bi to bil cilj, potem bi imeli danes nov kazenski zakonik pred vami.
                  Cilj je omogočiti organom, ki izvajajo kazenski pregon oziroma sodijo o kazenskih
                  postopkih, da bi imeli kazenski zakonik, ki bo kar najbolj jasen oziroma kar
                  najmanj nejasen.</p>
               <p>Zaradi tega predlagamo, da te amandmaje, ki so danes na mizi, Državni zbor zavrne,
                  potrdi pa Kazenski zakonik. Hvala lepa.</p>
            </sp>
            <sp xml:id="SDZ5-Redna-32-2011-10-18.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosil gospod Jerovšek.</p>
               <p>Izvolite.</p>
            </sp>
            <sp xml:id="SDZ5-Redna-32-2011-10-18.sp122">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Kot vidim. govorimo o vseh amandmajih skupaj. Minister se je precej časa zadržal
                  pri 100. členu in jaz želim govoriti o 100. členu.</p>
               <p>Problem ob sedanji spremembi Kazenskega zakonika je, da ima ekipa gospoda Zalarja
                  en velik hendikep. Dolgo so se trudili, da sedaj veljavni kazenski zakonik ne bi
                  prišel v veljavo, potem so vlagali ustavne pritožbe in Ustavno sodišče jih je
                  zavrnilo, češ da so pravne praznine. In intenca vsega tega je bila izmikanje
                  sojenju pa pomanjkljiva uporaba tega zakona. To v prid storilcem kaznivih dejanj
                  očitno. Očitno.</p>
               <p>Tukaj berem eksperta dr. Beleta, da je šlo celo tako daleč, da so poučevali
                  študente kazensko pravo brez omenjanja pravil zakonskega vira ali kvečjemu z
                  njegovim negiranjem. In vladal je izjemen interes. Človek se vpraša, zakaj. Tukaj
                  v klipingu vidim, da je včeraj gospa Kresalova na Studiu ob 17h dejala, da je LDS
                  v tej vladi delal tisto, kar je obljubila. "Mi smo tisto, kar smo obljubili. tudi
                  naredili." Ja, verjamem da so obljubljali, ampak komu? To, kar je ona obljubljala
                  očitno gospodu Pogačarju za najemno pogodbo za NPU, je storila. Tistega, kar je pa
                  na hearingu govorila, pa ni storila. In z gospodom Zalarjem kot močnim človekom in
                  podpredsednikom LDS je enako. Zato me ne čudi, da dr. Bele pravi, da bo tako
                  opevano novo kaznivo dejanje oškodovanja javnih sredstev, ki so ga delali v
                  alternaciji z gospodom Šoltesom, v bistvu pomenilo amnestijo kaznivih dejanj.
                  Poglejte, kaj je zapisal: "Praktična posledica tega novega kaznivega dejanja bo
                  torej, da se bo moralo počakati na nova storjena dejanja, za vsa doslej
                  ugotovljena kazniva dejanja te vrste pa bo treba kazenske postopke ustaviti, ker
                  po stališču zakonodajalca, ekipe gospoda Zalarja, doslej naj ne bi bila kazniva."
                  To je amnestija.</p>
               <p>Zaradi tega se tudi tako branijo uvedbi resnično novega kaznivega dejanja, ki je
                  nujno potrebna, pri nas in tudi v Evropi. To se pravi tistega kaznivega dejanja,
                  ki smo ga kot novi 257.a člen, ki nadomešča sedanjega, tega opusti kot 257.b člen,
                  predlagali mi. In je nujno potreben ob temu stanju v slovenski družbi. Kaznivo
                  dejanje napada na finančno stabilnost in suverenost Republike Slovenije. In,
                  poglejte, kdor ne vidi tega napada na finančno stabilnost, ki se je v našem
                  finančnem sistemu in tudi v našem poslovnem sistemu s temi krediti in vse to
                  zgodil, ta se dela slepca. In to je kaznivo dejanje, ki ga je potrebno sprejeti.
                  In ni res, da bo povzročilo težave. Ja, določenim ljudem bo povzročilo težave, ne
                  bodo več bogovi, ne bodo več kandidirali za najvišjo funkcijo v državi, ampak bodo
                  prišli igrati klavir potem na nekem mestu.</p>
               <p>Poglejte, nekaj dni za tem, ko smo mi – jaz sem bil iniciator tega, ampak naša
                  poslanska skupina –, to predlagali in smo naleteli na ta nihilistični, odklonilni
                  odnos doslej vladajočih, skupaj s celimi strankami, ki so tvorile to opcijo, je
                  predsednik Evropske komisije gospod Barroso dejal, piše tukaj: "Barroso za
                  odgovornost finančnikov. Za nepravilnosti naj osebno odgovarjajo." In potem, ko so
                  protestniki v številnih državah po svetu vzklikali gesla proti nasilju finančnih
                  inštitucij in proti finančnemu pohlepu, je Barroso napovedal uvedbo individualne
                  kazenske odgovornosti za nepravilnosti v finančnem sektorju.</p>
               <p>Gospe in gospodje iz finančnega ministrstva, prisiljeni boste nekaj narediti preko
                  Evropske unije, čeprav se tako krčevito branite. Ta dejanja, ta finančni pohlep je
                  dobil dimenzije veleizdaje v tej državi in napada na suverenost, ki je sedaj
                  sankcionirana po 350. členu Kazenskega zakonika, vendar po tem, ker ni tako
                  eksaktno pisano, da se pri tem misli, da je možno to uporabiti tudi za finančna
                  kazniva dejanja, nočejo soditi, čeprav tam piše "kdor je s svojim ravnanjem
                  spravil državo v podrejeni položaj". Slovenija je v podrejenem položaju proti
                  drugim državam, na kolenih mora prositi za kredite, pri katerih so vsak dan slabši
                  pogoji, boniteta nam pada vsak dan, sklestili so našo boniteto.</p>
               <p>In to je tudi direktni odziv na tisto, kar je sociolog dr. Vehovar dejal, da je
                  to, kar se je dogajalo v naših bankah, posledično pa tudi dokapitalizacije zločin
                  nad Slovenijo, nad državljane Slovenije. In nočete videti zločina. Kako daleč to
                  gre? Čeprav smo že dvakrat na odboru razpravljali, tiskani mediji o tem ne smejo
                  zapisati niti besedice, ker bi ljudstvo prisluhnilo. Kako daleč ima lovke kapital
                  in mogočniki, ti simbolni vodje finančnega pohlepa v Sloveniji? Pa ne samo
                  simbolni, tudi dejanski.</p>
               <p>Povejte mi, ali se boste uprli tudi Evropski uniji. Potem ne pristajate več na
                  Evropsko unijo, potem boste rekli gospodu Barrosu ne. Kaj bo gospod Pahor sedaj na
                  tem srečanju 23. oktobra, ko pravi, da se bodo dogovorili? Se bo izmikal? Se je
                  moral tudi on ukloniti favoritu levice gospodu Jankoviču? Je podpisal svojo
                  kapitulacijo? Bo šel tiho v politično klavnico? Čudim se, da v teh grozljivih
                  zadevah, ki jih odkriva preiskovalna komisija z rabotami gospoda Jankoviča
                  mlajšega, nočete govoriti.</p>
               <p>Tudi vsi boste šli v politično klavnico. Ali potem držijo govorice, da boste že
                  nadomeščeno stimulirani? Vas bo nekdo kupil?</p>
            </sp>
            <sp xml:id="SDZ5-Redna-32-2011-10-18.sp123">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, jaz se spominjam vaše razprave pri varuhinji človekovih pravic in
                  njenem poročilu, ko ste opozarjali na sovražni govor. Tole, kar vi govorite, je
                  najmanj žaljiv, morda v določenih elementih tudi sovražen govor in vas prosim, ker
                  ste obljubili, da boste vi edini govoril o 64. členu in amandmaju, da to naredite,
                  prosim.</p>
            </sp>
            <sp xml:id="SDZ5-Redna-32-2011-10-18.sp124">

               <speaker>JOŽEF JEROVŠEK:</speaker>

               <p>Ne, o 100. členu.</p>
            </sp>
            <sp xml:id="SDZ5-Redna-32-2011-10-18.sp125">

               <speaker>PODPREDSEDNIK MIRAN POTRČ:</speaker>

               <p>Ne, 64.</p>
            </sp>
            <sp xml:id="SDZ5-Redna-32-2011-10-18.sp126">

               <speaker>JOŽEF JEROVŠEK:</speaker>

               <p>Ne, ker je gospod državni sekretar tudi govoril o tem členu ...</p>
            </sp>
            <sp xml:id="SDZ5-Redna-32-2011-10-18.sp127">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, prvi je prosil, da lahko skupaj govori o vseh treh členih, ki so
                  povezani, gospod Gorenak. Dobil je to dovoljenje in je govoril in potem enako
                  gospod Škrlec. Vi ste pa edini obljubil, da boste govoril samo o 64. členu, pa
                  lahko tudi o 100.</p>
            </sp>
            <sp xml:id="SDZ5-Redna-32-2011-10-18.sp128">

               <speaker>JOŽEF JEROVŠEK:</speaker>

               <p>Ne, o 100. členu.</p>
            </sp>
            <sp xml:id="SDZ5-Redna-32-2011-10-18.sp129">

               <speaker>PODPREDSEDNIK MIRAN POTRČ:</speaker>

               <p>Dobro, izvolite tudi o 100. členu, samo držite se teme kazenskega zakonika.</p>
            </sp>
            <sp xml:id="SDZ5-Redna-32-2011-10-18.sp130">

               <speaker>JOŽEF JEROVŠEK:</speaker>

               <p>Poslušajte, ni sovražen govor, verjamem pa, da se vam zdi, da ni stimulativen za
                  vašo politično opcijo.</p>
            </sp>
            <sp xml:id="SDZ5-Redna-32-2011-10-18.sp131">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, če napovedujete, da se nekoga vozi ali pa pelje v klavnico, je to
                  najmanj ...</p>
            </sp>
            <sp xml:id="SDZ5-Redna-32-2011-10-18.sp132">

               <speaker>JOŽEF JEROVŠEK:</speaker>

               <p>To je metafora. Politična klavnica …</p>
            </sp>
            <sp xml:id="SDZ5-Redna-32-2011-10-18.sp133">

               <speaker>PODPREDSEDNIK MIRAN POTRČ:</speaker>

               <p>... žaljiv govor. Če vi ne ...</p>
            </sp>
            <sp xml:id="SDZ5-Redna-32-2011-10-18.sp134">

               <speaker>JOŽEF JEROVŠEK:</speaker>

               <p>Ne, ne, oprostite. To uporabljajo številni, da nekoga peljejo v politično
                  klavnico, to pomeni, da ga bodo politično likvidirali. To ni žaljivo.</p>
            </sp>
            <sp xml:id="SDZ5-Redna-32-2011-10-18.sp135">

               <speaker>PODPREDSEDNIK MIRAN POTRČ:</speaker>

               <p>Vi niste govorili o politični klavnici, ampak o klavnici.</p>
            </sp>
            <sp xml:id="SDZ5-Redna-32-2011-10-18.sp136">

               <speaker>JOŽEF JEROVŠEK:</speaker>

               <p>Eksaktno sem rekel, da se bo mirno pustil peljati v politično klavnico. Politično
                  likvidacijo. To so bolj resna vprašanja, katerim se ne bi smeli izmikati. In potem
                  danes slišim, da bo močen človek na finančnem področju bodoči finančni minister,
                  če uspe ta opcija, gospod Zdenko Pavček, pogrebec Viator&amp;Vektor. Se spominjate
                  tistih šoferjev, kako arogantno jim je, revežem, ki so ostali brez vsega, brusil v
                  obraz, njegovi najožji so pa drugi dan ustanovili nova podjetja, ker so polni
                  denarja. Pa da ne povem vsega, kar smo o njem slišali, kje ima premoženje. In to
                  so nove vrednote, ki jih ponuja Slovencem. In vi očitno take vrednote delate na
                  ministrstvu, ker nočete, da podpremo to, da sprejmemo kaznivo dejanje, ki je v
                  rangu napada, ki je napad na finančni sistem in ogrožanje suverenosti države. In v
                  današnjih časih se na finančnem, gospodarskem področju bistveno bolj ogroža
                  suverenost države kot na tistem klasičnem, vojaškem ali na katerem drugem. Tisto
                  šele pride, posledica takšnih rabot v državi.</p>
               <p>Upam, da bo ob tem, ko se je tudi gospod Barroso zavzel za takšno jasno
                  odgovornost, vsaj nekaj poslancev iz leve strani, ki imajo željo po političnem
                  preživetju, ki so pošteni, odprlo to dikcijo in ta člen. Hvala.</p>
            </sp>
            <sp xml:id="SDZ5-Redna-32-2011-10-18.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Miro Petek.</p>
            </sp>
            <sp xml:id="SDZ5-Redna-32-2011-10-18.sp138">

               <speaker>MIRO PETEK:</speaker>

               <p>Hvala za besedo.</p>
               <p>S kolegom Jožefom Jerovškom se velikokrat strinjam, toda tokrat še toliko bolj.
                  Večkrat slišimo v tej dvorani, kako imamo v Sloveniji najboljše pravo, toda hkrati
                  imamo tudi največ krivic. Govorim o tem, kako imamo odlične, najboljše zakone,
                  toda imamo zakone, ki jih skorajda nihče ne spoštuje in imamo zelo neučinkovite
                  zakone. Imamo pa razvito najrazličnejšo kriminaliteto, kriminalno dejavnost toda
                  skorajda nihče ni obsojen, predvsem te velike ribe, ki v Sloveniji plavajo povsem
                  na odprtem morju.</p>
               <p>Kaj prinaša ta novela kazenskega zakonika? Tukaj je že bil omenjen dr. Ivan Bele.
                  Nekateri teh njegovih tekstov očitno nočete brati, pa mi dovolite, da preberem
                  samo en odstavek. Tako pravi dr. Bele: "Predlagane spremembe KZ-1 so izključno
                  samo politično, ne pa tudi pravno argumentirane. Kot take se tudi razlagajo zgolj
                  s frazo, ki ne spada v pravo: da se bo s spremenjenim kazenskim zakonom izboljšala
                  učinkovitost pravne države. Čeprav pod pojmom učinkovitosti lahko razumemo
                  različne stvari, se učinkovitost kazenske zakonodaje lahko zazna le pri
                  spremenjenem odnosu državnih organov do njene uporabe oziroma neuporabe, ne pa
                  zgolj podlage s spreminjanjem splošnih pravil. Po dolgih letih bi že lahko
                  spoznali, da je nenehno predlaganje sprememb v kazenskem zakonu v glavnem samo
                  izgovor za pomanjkljivo uporabo teh zakonov." Mislim, da se lahko s tem, kar je
                  dr. Bele v tem precej obsežnem eseju napisal, v glavnem strinjamo.</p>
               <p>In seveda, če mi dovolite, mislim, da je amandma k 100. členu nujen. Boljše je, da
                  nekaj dvakrat prepovemo, mogoče tudi v različnih zakonih, kot pa niti enkrat. In
                  ti roparski napadi na to javno premoženje v Sloveniji, ki smo jim bili priča v
                  zadnjih letih, desetletjih so tudi po svoje prispevali k današnji finančni podobi
                  države. Dejstvo je, da so imele le posvečene osebe dostop do poceni kreditov, do
                  velikih kreditov in že sami bančniki in kreditojemalci so takrat vedeli, da teh
                  kreditov ne bodo odplačali. S tem smo v vseh teh letih tem ljudem pošiljali jasno
                  sporočilo, da se pač kriminal izplača. Verjetnost, da nekoga ulovijo, je v
                  Sloveniji zelo mala, mogoče 1 proti 100, in to kažejo vsi najrazličnejši razvpiti
                  primeri v Sloveniji – od Satexa, dogajanj v Novi KBM, dogajanja v Frankfurtski
                  podružnici Nove Ljubljanske banke, kjer so na veliko prali denar, kar je ugotovila
                  tudi protikorupcijska komisija, pa seveda do zadnjega dogajanja v ekspozituri Nove
                  Ljubljanske banke v Sarajevu. To kaže na neodgovorni odnos in kriminalno vodenje
                  teh bančnih institucij v Sloveniji. Paradoks pa je, da so ljudje so za to
                  nagrajeni. Gospod Kramar je odšel z Nove Ljubljanske banke z enim milijonom
                  honorarja, videli smo, kaj se je zgodilo v Elanu, za nazaj 2.8 milijonov evrov
                  nagrade za vodenje Elana in še bi lahko naštevali.</p>
               <p>Po mojem mnenju sama sprememba te kazenske zakonodaje ne bo dovolj, pa lahko
                  dodamo še ne vem kakšen amandma, ne vem kakšen člen levo in desno. Po mojem mnenju
                  je najprej treba odvzeti imuniteto slovenski kleptomanski eliti in jo spraviti
                  pred sodišča. Hvala lepa.</p>
            </sp>
            <sp xml:id="SDZ5-Redna-32-2011-10-18.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Kres Gvido, izvolite.</p>
            </sp>
            <sp xml:id="SDZ5-Redna-32-2011-10-18.sp140">

               <speaker>GVIDO KRES:</speaker>

               <p>Hvala, gospod podpredsednik. Spoštovani kolegice in kolegi!</p>
               <p>Glede na to, da v drugi obravnavi ni bilo stališč poslanskih skupin, želim
                  povedati, kako smo v Slovenski ljudski stranki spremljali celotno obravnavo
                  zakonodajnega postopka glede sprememb Kazenskega zakonika in pa Zakona o kazenskem
                  postopku.</p>
               <p>Veseli nas, da je predlagatelj, torej ministrstvo, izkazal pripravljenost za
                  popravke nekaterih nejasnosti in pa tudi pripravljenost za določene kompromise. Do
                  zakonika smo v Slovenski ljudski stranki pristopili skeptično, ker že na začetku
                  ni bilo jasno, zakaj so spremembe sploh tako nujne. Ko smo pridobili tudi zunanja
                  strokovna mnenja, hkrati dobili potrditev naših mnenj in pa tudi mnenje, da so
                  popravki obeh zakonov pripravljeni dobro in strokovno. Spremembe Kazenskega
                  zakonika in tudi Zakonika o kazenskem postopku so obsežne. Nekateri pravijo, da
                  celo preobsežne, nekateri bi si želeli celo na novo spisana zakona.</p>
               <p>Glede na to, kar sem imel priložnost slišati do sedaj, bi bilo to še težje
                  opravilo, ki bi potrebovalo še veliko več usklajevanja. Odzivi na obe spremembi
                  zakonov s terena, če rečemo ljudi, ki se s tem ukvarjajo, prihajajo do pozitivne
                  informacije z določenimi opozorili.</p>
               <p>Glede na slišano smo glede uspešnosti nove zakonodaje pri pregonu gospodarskega
                  kriminala v Slovenski ljudski stranki skeptični, da je stvar dodelana do te mere,
                  da bi bila praktično tudi učinkovita, vendar je naperek tudi to, da na tem
                  področju dejansko obstaja želja, da se nekaj naredi, zato podpiramo prizadevanja
                  za nadgradnjo te materije.</p>
               <p>Glede višine kazenskih sankcij, ki je ponovno nekoliko povišana, na katere je bilo
                  tudi nekaj pripomb, v Slovenski ljudski stranki ne vidimo težav, saj je državno
                  tožilstvo tisto, ki predlaga, sodišče pa presodi o ustrezni višini kazni, ki se
                  pač lahko giblje v dokaj širokem razponu. Bolj nas skrbi nesorazmernost teh kazni,
                  nekatere so nedvoumno nekoliko visoke, na kar so opozorili tudi strokovni
                  sogovorniki v javni razpravi.</p>
               <p>Glede 64. člena smo mnenja, da je treba sprejeti amandma SDS. Prav tako smo z
                  amandmaji odpravili možnost prestrezanja vseh telefonskih pogovor oseb, ki bi se
                  povsem naključno znašli na prizorišču, ki ga preiskujejo organi.</p>
               <p>Skratka, ker se je izrazila pripravljenost za popravke in ker gre za konec koncev
                  koristne rešitve bomo v Poslanski skupini Slovenske ljudske stranke podprli oba
                  zakona, ravno tako tudi amandmaje k 64. in 100. členu tega zakonika. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker ni več želje po razpravi, zaključujem razpravo k 64., 82., in 100. členu
                  Predloga Zakona o dopolnitvah Kazenskega zakonika in s tem tudi prekinjam to točko
                  dnevnega reda. O amandmajih bomo glasovali v skladu z časovnim razporedom v teku
                  te seje še danes.</p>
               <p>Prehajamo na <title>12. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O SPREMEMBAH IN DOPOLNITVAH ZAKONA O KAZENSKEM POSTOPKU. </title>
               </p>
               <p>Predlog je v obravnavo predložila Vlada. Za dopolnilno obrazložitev dajem besedo
                  gospodu Boštjanu Škrlecu, državnemu sekretarju v Ministrstvu za pravosodje.</p>
            </sp>
            <sp xml:id="SDZ5-Redna-32-2011-10-18.sp142">

               <speaker>BOŠTJAN ŠKRLEC:</speaker>

               <p>Hvala lepa, gospod predsedujoči. Lep pozdrav ponovno!</p>
               <p>Kot že povedano, je sprememba Zakona o kazenskem postopku del širšega projekta
                  prenove oziroma reforme kazenskopravnega sistema, vključno s spremembo Kazenskega
                  zakonika in Zakona o državnemu tožilstvu in tudi organizacijskimi spremembami pri
                  delu sodišč, zlasti z uvedbo specializiranih oddelkov.</p>
               <p>Predlagane spremembe in dopolnitve Zakona o kazenskem postopku pa so pogoji, ki
                  naj omogočijo učinkovitejši in hitrejši tek kazenskih postopkov ob hkratnem
                  upoštevanju vseh potrebnih ustavnih pravnih jamstev. To še posebej velja za dva
                  nova instituta, ki jih uvajamo, to sta predobravnavni narok in možnost dogovora
                  med tožilstvom in obdolžencem ob priznanju krivde. Predlagana postopna dopolnitev
                  zakona bo tudi popotnica kasnejši naslednji fazi, ki je verjetno neizogibna, to je
                  uvedbi novega kazenskega postopka, o kateri teče beseda že več let v Republiki
                  Sloveniji.</p>
               <p>Institut predobravnavnega naroka je eden izmed centralnih delov te novele, ki je
                  danes pred vami in z uvedbo tega instituta odgovarjamo ugotovitvam kazenskopravne
                  teorije in prakse, da je glavna obravnava v kazenskih postopkih pogosto preveč
                  dolga in preveč raztresena, torej ni koncentrirana, in na ta način nekako zavira
                  učinkovit tek kazenskih postopkov. Predobravnavni narok je namenjen temu, da se
                  pred začetkom glavne obravnave razjasnijo nekatera bistvena procesna vprašanja.
                  Zlasti je to vprašanje, ali obdolženec krivdo priznava ali ne. Od tega je namreč
                  odvisen tek nadaljnjega kazenskega postopka. Če bo obdolženec v tem
                  predobravnavnem naroku krivdo priznal, potem bo v nadaljevanju izveden skrajšani
                  postopek, v katerem bo sodišče preverilo zgolj tiste okoliščine, ki so pomembne za
                  izbiro in odmero kazenske sankcije. Če pa obdolženec krivde ne bo priznal, pa bo
                  naloga oziroma funkcija predobravnavnega naroka ta, da se na njem izkristalizira
                  sam predmet spora, torej da se razčisti katera dejstva so sporna med strankami, s
                  katerimi dokazi se ta dejstva dokazujejo, kateri dokazi so dovoljeni oziroma o
                  katerih obstajajo pomisleki o dovoljenosti, torej da se izločijo nedovoljeni, da
                  se zagotovi ustrezna sestava sodišča in da se opravijo vsi tistih ugovori, ki so
                  sicer procesne narave za potek samega sojenja. Ko bo tako izkristalizirano bistvo
                  spora med obema strankama, bo kasneje lahko glavna obravnava tekla bolj
                  osredotočeno, v krajšem časovnem obdobju in bo pomenila učinkovitejši kazenski
                  postopek.</p>
               <p>Zelo pomembno novost v našem procesnem zakonu oziroma procesnem sistemu je tudi
                  ureditev sporazuma o priznanju krivde. Ta se deloma navezuje na uvedbo
                  preodbravnavnega naroka, v resnici pa gre za mnogo več. Gre za to, da se bosta
                  obtožba in obramba, torej tožilec in obdolženec, ki bo moral imeti tudi
                  zagovornika, lahko dogovorila o tem, da obdolženec priznava krivdo in v temu
                  sporazumu tudi določila, pod katerimi pogoji bo to krivdo priznal, kar pomeni, da
                  bo že določena tudi kazenska sankcija, s katero se bo obdolženec v temu primeru
                  strinjal. Ta praksa je vse bolj pogosta tudi v drugih državah, ki so nam blizu,
                  želim pa poudariti to, da tudi ta sporazum podleže sodni kontroli, saj ga bo moral
                  potrditi sodnik oziroma sodišče.</p>
               <p>Spremembe so deležne tudi določbe, ki se nanašajo na mednarodno sodelovanje. Gre
                  za namen poenotenja in pospešitve sodelovanja v kazenskih zadevah, zato se
                  spreminjajo veljavni instituti mednarodne pravne pomoči, kot so mala mednarodna
                  pravna pomoč, izvršitev tuje sodne odločbe, odstop pregona drugi državi ter
                  izročitev osebe.</p>
               <p>Uskladitev zakona je prav tako potrebna z uskladitvijo s Kazenskim zakonikom, ki
                  ponovno ureja obravnavanje oziroma varnostne ukrepe obveznega psihiatričnega
                  zdravljenja in varstva v zdravstvenem zavodu in na prostosti. Uskladitve določb
                  Zakon o kazenskem postopku so potrebne tudi zaradi zadovoljitev odločb Ustavnega
                  sodišča. S temi predlaganimi spremembami izpolnjujemo tri odločbe Ustavnega
                  sodišča, ob tem pa odpravljamo določene pomanjkljivosti oziroma nejasnostmi
                  obstoječih določb.</p>
               <p>Želel bi povedati tudi to, da smo v dosedanjem zakonodajnem postopku odpravili
                  tisto točko, ki je vzbujala največ dvomov in razprav, to je točka, ki se nanaša na
                  varovanje komunikacijske zasebnosti in na odboru je bil z veliko podporo ta
                  predlog kasneje tudi umaknjen. Hvala lepa.</p>
            </sp>
            <sp xml:id="SDZ5-Redna-32-2011-10-18.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in
                  pravosodje kot matično delavno telo. Besedo dajem dr. Vinku Gorenaku, da predstavi
                  stališče odbora.</p>
            </sp>
            <sp xml:id="SDZ5-Redna-32-2011-10-18.sp144">

               <speaker>DR. VINKO GORENAK:</speaker>

               <p>Hvala lepa.</p>
               <p>Tudi ta zakon je odbor obravnaval na 38. seji 4. oktobra in na prvem nadaljevanju
                  5. oktobra kot matično delavno telo.</p>
               <p>Predlagatelj je Vlada – tukaj imam kar kup številk, pa vseeno –, na podlagi
                  zahteve skupine poslank in poslancev s prvopodpisanim gospodom Sajovicem.</p>
               <p>O predlogu zakona je Državni zbor na 30. seji 14. julija opravil prvo obravnavo in
                  sprejel sklep, da je zakon primeren za nadaljnjo obravnavo.</p>
               <p>Odbor je na 62. nujni seji 1. septembra sklenil, da se opravi javna razprava. Ta
                  je bila tudi opravljena 29. septembra 2009.</p>
               <p>Odboru je bilo predloženo mnenje Zakonodajno-pravne službe. Zakonodajno-pravna
                  služba je imela pripombe k 36 členom zakona. Če dovolite, jih ne bi našteval.</p>
               <p>K predlogu zakona so bili v poslovniškem roku vloženi amandmaji Poslanske skupine
                  Zares k 21., Poslanske skupine SDS prav tako k 21. členu in pa skupin Socialnih
                  demokratov, Zares in DeSUS ter LDS in nepovezanih poslancev kar k 28 členom.</p>
               <p>Odbor je bil seznanjen še z mnenjem Sodnega sveta, z zapisom javne predstavitve
                  mnenj, mnenjem Komisije Državnega sveta in mnenjem Sveta za elektronske
                  komunikacije.</p>
               <p>V uvodni predstavitvi mnenj so nastopili minister Zalar, Zakonodajno-pravna
                  služba, gospod Vnučec v imenu Državnega sveta, ki je povedal, da zakona ne
                  podpirajo, ter gospa Vesna Pavlič Pivk, Sodni svet, ki pa je zakonske rešitve
                  podprla. Nastopil je tudi predstavnik informacijske pooblaščenke, namestnik gospod
                  Andrej Tomšič, ki pa je izpostavil predvsem problem 149.b člena. Ta je predvideval
                  neke druge rešitve, ministrstvo pa ga je kasneje umaknilo, kar je povedal že
                  državni sekretar. To je bil tudi osnovni problem, s katerim smo se največ časa
                  ukvarjali na odboru.</p>
               <p>Odbor se je opredelil do vloženih amandmajev. Sprejel je koalicijske amandmaje k
                  27 členom, potem je sprejel amandma k 21. členu Poslanske skupine SDS in pa
                  Poslanske skupine Zares, ta dva amandmaja sta bila identična. Ni pa sprejel
                  amandmajev koalicijskih poslanskih skupin k 21. členu.</p>
               <p>V skladu s 128. členom Poslovnika smo pripravili integralno besedilo zakona, ki je
                  priloga tega poročila, vsebuje pa že sprejete amandmaje. Hvala lepa.</p>
            </sp>
            <sp xml:id="SDZ5-Redna-32-2011-10-18.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker je zbor na svoji 30. seji opravil splošno razpravo o predlogu zakona,
                  predstavitev stališč poslanskih skupin ni mogoča.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
                  obravnavo predloga zakona. O njem bomo določali v skladu s časovnim potekom seje
                  danes v okviru glasovanj. S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O POSTOPKIH ZA UVELJAVITEV ALI ODPUSTITEV ODGOVORNOSTI DRUŽBENIKOV ZA
                     OBVEZNOSTI IZBRISANIH GOSPODARSKIH DRUŽB V OKVIRU REDNEGA POSTOPKA. </title>
               </p>
               <p>Predlog zakona je v obravnavo zboru predložila skupina dvanajstih poslancev s
                  prvopodpisanim gospodom Matevžem. Dajem mu besedo za predstavitev zakona v imenu
                  predlagateljev.</p>
               <p>Gospod Frangež, izvolite.</p>
            </sp>
            <sp xml:id="SDZ5-Redna-32-2011-10-18.sp146">

               <speaker>MATEVŽ FRANGEŽ:</speaker>

               <p>Najlepša hvala. Spoštovane in spoštovani!</p>
               <p>Slovenija je sredi težke gospodarske in socialne krize. Mnogokrat se v tem
                  parlamentu nismo strinjali o tem, kaj so recepti za uspešno gospodarsko okrevanje,
                  a prepričan sem, da nam je skupno zaupanje v slovensko podjetnost; v inovativnost
                  naših ljudi, da uresničijo svoje cilje; v njihovo predanost, da s slovensko trmo
                  vztrajajo pri začeti poti, dokler ne dosežejo cilja; in končno v njihovo
                  solidarnost, da bodo sadove svoje podjetnosti znali deliti tudi s skupnostjo, v
                  kateri živijo. Podjetništvo je čudovit izziv. Sanjati o uspehu, ki je sad tvojega
                  znanja in ustvarjalnosti, trdo delati za te sanje in dati ljudem priložnost in
                  delo. Povezovati se z drugimi in oblikovati sinergije, da bomo skupaj rasli
                  hitreje in pri tem veliko tvegati.</p>
               <p>Regulacija tveganj je temeljna prvina urejanja gospodarskega prava. Podjetništvo
                  je doživelo razmah šele po koncu 19. stoletja, ko je Nemčija kot prva država
                  uvedla institut družbe z omejeno odgovornostjo, katere temeljna značilnost je
                  odgovornost družbenika omejena z višino vloženega kapitala. Gospodarskega razvoja
                  doslej si brez omejene odgovornosti družbenikov za obveznosti njihovih
                  gospodarskih družb ne bi mogli niti predstavljati. To je temeljno načelo
                  korporacijskega prava. Načelo ločenosti osebnosti in premoženja družbe in
                  družbenika, ki je uveljavljeno na vseh pravnih sistemih sodobnega sveta. Takšna
                  ureditev ima eno bistveno pomanjkljivost. V gospodarski praksi smo pogosto soočeni
                  z dejstvom, da družbeniki zlorabljajo svoje družbe v škodo upniku. Zato je
                  gospodarsko pravo zelo zgodaj razvilo mehanizme, preko katerih lahko upniki
                  dosežejo poplačilo svojih terjatev iz premoženja družbenikov. Ta institut se
                  imenuje spregled pravne osebnosti in ga imamo v Sloveniji urejenega v 8. členu
                  Zakona o gospodarskih družbah. A pozor! Ta institut v Sloveniji praktično ni v
                  uporabi. Medtem ko je v tovrstnih primerih, denimo v Nemčiji, redno uporabljen
                  zato, da se trg samoprečiščuje in s pomočjo pravne države iz njega izloči tiste,
                  ki zlorabljajo tržni ferplej.</p>
               <p>Slovenija je leta 1990, v času velike finančne nediscipline, sprejela Zakon o
                  finančnem poslovanju podjetij in uzakonila izbris podjetja iz sodnega registra
                  brez likvidacije. Do izbrisa je prišlo zaradi administrativno določenih
                  predpostavk, denimo pravne domneve, da družba nima premoženja, če v enem letu na
                  njenem transakcijskem računu ni bilo prometa. Posledice izbrisa so bile strahotne.
                  Izbrisanih je bilo 17 tisoč in 80 podjetij, po ocenah Civilne iniciative nasilno
                  izbrisanih podjetij pa prizadetih več kot 70 tisoč državljank in državljanov, ki
                  še danes plačujejo kazen nesorazmerno njihovemu grehu. To niso velike ribe
                  slovenske gospodarske realnosti, ampak tisoči in tisoči malih podjetnikov, ki se
                  jim podjetna pot ni izšla zaradi premalo iznajdljivosti, preslabe orientacije v
                  zapletenem pravnem okolju ali preprosto smole. Še danes se rubijo pokojnine,
                  zapleni se zasebno premoženje, za obveznosti staršev v mnogi primerih plačujejo
                  otroci s svojimi plačami in tudi z odpovedovanjem svojim sanjam. Razpadle so
                  družine, nekaj izmed prizadetih si je vzelo celo življenje. Vse je na to kazen
                  obsodil zakon in ne sodišče. In to ni prav, to ni pravično, to je krivično.</p>
               <p>Po 12 letih je očitno dozorel čas, da po mnenju pravne stroke, to veliko pravno in
                  politično napako popravimo. Pred vami je zakon, ki določa postopek, s katerim se
                  začasno prekinejo vsi postopki povezani z izbrisom podjetij, družbenik pa ima
                  možnost, da sodišču predlaga odpust njegovih obveznosti. Za odpust obveznosti sta
                  določeni dve oviri­ – pravnomočna obsodba za dejanje zoper gospodarstvo ali podani
                  pogoji za spregled pravne osebnosti. Upnik lahko svoje interese zaščiti z ugovorom
                  in odpust obveznosti prepreči, če sodišče v postopku ugotavljanja pogojev za
                  spregled pravne osebnosti presodi, da so podani pogoji za spregled in s tem za
                  osebno jamstvo družbenika za dolgove podjetja vsem upnikom. Postopek se lahko
                  zaključi na dva načina. Če sodišče pritrdi ugovoru, bo dolžnik še naprej plačeval
                  upniku svoje obveznosti, če pa se odgovornost ne dokaže, bo dolžnik razbremenjen
                  teh obveznosti. Takšen postopek, ki uporablja v celoti že znane in veljavne
                  institute naše insolvenčne zakonodaje, je za predlagatelje ustrezno jamstvo, da bo
                  tudi ob morebitni ustavni presoji Ustavno sodišče pritrdilo ustavnosti predlaganih
                  rešitev.</p>
               <p>Takšen postopek omogoča, da bo baraba ostala kaznovana, nedolžen, a nesrečen
                  dolžnik pa bo dobil priložnost, da konča kalvarijo, ki onemogoča normalno
                  življenje. Dobil bo priložnost, da po 12 letih začne znova. Priložnost za nov
                  začetek. Hvala.</p>
            </sp>
            <sp xml:id="SDZ5-Redna-32-2011-10-18.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in
                  pravosodje. Prosim dr. Vinka Gorenaka, da obrazloži stališče odbora.</p>
            </sp>
            <sp xml:id="SDZ5-Redna-32-2011-10-18.sp148">

               <speaker>DR. VINKO GORENAK:</speaker>

               <p>Hvala lepa že četrtič danes.</p>
               <p>O Predlogu zakona o postopkih za ureditev oziroma ali odpustitev odgovornosti
                  družbenikov za obveznosti izbrisanih gospodarskih družb je odbor razpravljal na
                  38. seji 4. 10.</p>
               <p>Prvopodpisani oziroma predlagatelj je gospod Frangež, ki je nastopil pred menoj. V
                  nadaljevanju lahko rečem naslednje.</p>
               <p>Imeli smo naslednja gradiva: Zakonodajno-pravna služba je podala svoje mnenje,
                  Sodni svet zakona ne podpira, Vlada Republike Slovenije zakona ne podpira, mnenje
                  Državnega sveta je, da zakon podpira.</p>
               <p>K predloženemu zakonu so bili v poslovniškem roku predloženi številni amandmaji.
                  Mislim, da praktično na vsak člen, kjer je bil koncept zakona, ki ga je predložil
                  gospod Frangež, nekako omenjen, tako da smo razpolagali z amandmaji odbora. Odboru
                  je bila v novi pisni obliki predložena vrsta amandmajev, dovolite mi, da jih ne
                  naštevam, ker vam verjetno številke tudi nič ne povedo. Odbor jih je, upoštevaje
                  pripombe, ki jih je podala Zakonodajno-pravna služba, na seji po opravljeni
                  razpravi tudi sprejel.</p>
               <p>Na seji odbora so prisostvovali Zakonodajno-pravna služba, Ministrstvo za
                  pravosodje, Sodni svet in civilna iniciativa z dr. Šimetom Ivanjkom na čelu, ki so
                  tudi sodelovali v razpravi.</p>
               <p>V uvodni obrazložitvi je zakon predstavil gospod Frangež, potem je nastopil
                  državni sekretar gospod Škrlec, ki je obrazložil, zakaj Vlada zakona ne podpira.
                  Zakonodajno-pravna služba je bila tudi mnenja, da zakon ne bo prestal eventualne
                  ustavne presoje. Sodni svet je enakega mnenja, in sicer nasprotuje zaradi načela
                  enakosti pred zakonom, kar bom potem obrazložil v vlogi predstavnika poslanske
                  skupine, kaj menimo o tem v poslanski skupini.</p>
               <p>V razpravo se je vključil tudi dr. Ivanjko, ki pa je zelo intenzivno zagovarjal
                  zakon. Sodeloval je tudi predstavnik civilne iniciative gospod Šuštaršič, ki je
                  prav tako zakon kar slikovito zagovarjal.</p>
               <p>Amandmaji, ki so bili sprejeti, so bili sprejeti, kot sem prej rekel, k praktično
                  vsem 18 členom, tako da je nastal nov koncept predloga zakona, ki pa ga je odbor
                  sprejel. Zakon v takšnem besedilu je sestavni del tega poročila. Hvala.</p>
            </sp>
            <sp xml:id="SDZ5-Redna-32-2011-10-18.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za uvodno predstavitev stališča Vlade prosim gospoda Boštjana Škrleca, državnega
                  sekretarja na Ministrstvu za pravosodje.</p>
            </sp>
            <sp xml:id="SDZ5-Redna-32-2011-10-18.sp150">

               <speaker>BOŠTJAN ŠKRLEC:</speaker>

               <p>Hvala lepa, gospod predsedujoči. Še enkrat lep pozdrav!</p>
               <p>Predlog zakona, ki je danes pred vami, je po svoji naravi podoben Zakonu o
                  finančnem poslovanju podjetij, novela B, ki je tudi predvidevala ustavitev že
                  začetih postopkov za uveljavitev terjatev proti družbenikom in predvideva odpust
                  obveznosti družbenikom izbrisanih družb in ukinitev osebne odgovornosti
                  družbenikov tistih družb, ki so bile iz sodnega registra izbrisane brez
                  likvidacije.</p>
               <p>Vlada razume željo predlagateljev, da se lotijo problema, ki je v realnosti gotovo
                  povzročil mnogo nesrečnih situacij. Takšni poskusi so bili tudi že v preteklosti,
                  da se z zakonom pravice, ki so bile v 90. letih skupini poslovnih subjektov
                  priznane, nekako razreši, ampak te poskusi niso prestali ustavne presoje. Vlada
                  ocenjuje, da bo enaka usoda zelo verjetno doletela tudi ta predlog zakona.</p>
               <p>Temeljne rešitve tega predloga, ki se nanaša na ustavitev že začetih postopkov za
                  uveljavljanje terjatev proti družbenikom z odpustov obveznosti družbenikom
                  izbrisanih družb, namreč verjetno ne bi prestale presoje ustavnosti. Predlagano
                  črtanje 496. člena sedaj veljavnega Zakona o finančnem poslovanju, postopkih
                  insolvence in prisilnem prenehanju in njegova nadomestitev s pravili novega zakona
                  o odpustu obveznosti družbenikov oziroma o uveljavljanju spregleda pravne
                  osebnosti ne izpolnjuje meril, ki jih je zastavilo Ustavno sodišče v svoji odločbi
                  iz leta 2007. Te rešitve namreč brez nadomestila posega v pridobljene oziroma
                  pričakovane pravice posegajo v te pravice in tudi z arbitrarnim spreminjanjem
                  pravil zakonodajalec krši načela enakosti pred zakonom in varstva zaupanja v
                  pravo. Problematike izbrisanih podjetij tako ni mogoče na ustavno skladen način
                  reševati z učinkom za nazaj, torej s prenehanjem terjatev, ki so nastale pred
                  uveljavitvijo tega zakona, ki je danes pred vami. O nedopustnosti poseganja v
                  pridobljene oziroma pričakovane premoženjske pravice upnikov, se je kot navedeno,
                  že izreklo Ustavno sodišče.</p>
               <p>Odpust obveznosti osebno odgovornih družbenikov izbrisanih družb bi bil mogoč
                  samo, če bi upnikom država zagotovila neko finančno nadomestilo za izgubljene
                  terjatve, pa še v tem primeru bi se postavilo vprašanje diskriminacije do tistih,
                  ki so takšne terjatve že poplačali.</p>
               <p>Pri urejanju kateregakoli pravnega razmerja morata predlagatelj zakona in
                  zakonodajalec u spoštovati odločbe Ustavnega sodišča. Ne samo zaradi načela pravne
                  varnosti oziroma pravne države, ampak tudi zaradi zakonodajne ekonomičnosti.
                  Zaradi konceptualnih rešitev, ki jih ta zakon prinaša in ki temeljijo na tem, da
                  se obstoječi postopki začasno prekinejo in lahko tudi dokončno ustavijo in ob
                  izpostavljanju problemov neenakosti vseh, ki jih ta problematika zadeva, menimo,
                  da teh konceptualnih neskladnosti ni mogoče odpraviti niti z amandmaji. Zaradi
                  tega Vlada ocenjuje, da ta zakon ne more biti primeren za nadaljnjo obravnavo.</p>
               <p>To mnenje Vlade temelji tudi na strokovni analizi, ki jo je izdelal Inštitut za
                  primerjalno pravo pri Pravni fakulteti v Ljubljani. Po mnenju Vlade bi se ureditev
                  izbrisa družb iz sodnega registra brez likvidacije oziroma neomejene odgovornosti
                  družbenikov lahko spremenila kvečjemu z učinkom za naprej, torej za tista
                  podjetja, ki šele bodo izbrisana, ne za tista, ki so že bila, in še to s spremembo
                  Zakona o finančnem poslovanju, postopkih insolventnosti in prisilnega prenehanja.
                  Nikakor pa teh učinkov ni mogoče odpraviti oziroma popraviti za nazaj.</p>
               <p>Zakon, ki je te pravice podelil, je bil ustavno skladen, zakon je veljal in zaradi
                  tega njegovih učinkov ni mogoče izničiti. Hvala.</p>
            </sp>
            <sp xml:id="SDZ5-Redna-32-2011-10-18.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Slovenske ljudske stranke ima besedo gospod Gvido Kres.
               </p>
            </sp>
            <sp xml:id="SDZ5-Redna-32-2011-10-18.sp152">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani kolegice in kolegi!</p>
               <p>Cilj predlaganega zakona je ustavitev pravdnih, upravnih in izvršilnih postopkov
                  začetih na podlagi tretjega poglavja Zakona o finančnem poslovanju podjetij in
                  Zakona o finančnem poslovanju, postopkih zaradi insolventnosti in prisilnem
                  prenehanju, v katerih upniki izbrisane družbe uveljavljajo terjatev zoper
                  družbenike izbrisane družbe, ki na dan uveljavitve zakona še niso končani.</p>
               <p>Ob presoji določb Zakona o spremembah Zakona o finančnem poslovanju podjetij iz
                  leta 2006, ki je na zelo podoben način kot predlog tega zakona določil ustavitev
                  pravdnih, upravnih in izvršilnih postopkov, ki so jih upniki izbrisanih družb
                  sprožili proti družbeniku izbrisanih družb, je Ustavno sodišče ugotovilo, da je
                  takšna določba v nasprotju z Ustavo in jo razveljavilo. Ustavno sodišče je
                  ugotovilo, da zakonodajalec ni imel stvarnega in razumnega razloga, da za upnike
                  družb izbrisanih po Zakonu o finančnih poslovanjih podjetij ni uredil ustreznega
                  varstva, in presodilo, da je ukinitev neomejene solidarne odgovornosti aktivnih
                  družbenikov v nasprotju z Ustavo. Glede ustavitve postopkov pa je ugotovilo, da
                  gre ali za poseg v pridobljeno pravico upnikov ali pa za poseg v pričakovane
                  pravice upnikov, ki so prav tako varovane z Ustavo. Ustavno sodišče je ugotovilo,
                  da v konkretnem primeru ni obstajal ustavno dopustni cilj, ki bi opravičeval
                  takšen poseg.</p>
               <p>Zakonodajno-pravna služba Državnega zbora ugotavlja, da je v predlogu tega zakona
                  dejansko in pravno stanje zelo podobno tistemu, ki ga je v zgoraj navedenem
                  primeru presojalo Ustavno sodišče. Tudi v tem primeru bi po mnenju
                  Zakonodajno-pravne službe šlo za pridobljene oziroma pričakovane pravice, ki jih
                  imajo upniki izbrisanih družb.</p>
               <p>A predlagatelji sicer navajajo, da je namen predlagane ureditve vsaj delna
                  omilitev posledic zakona, ki je določil in je uveljavil neomejeno odgovornost
                  družbenikov za obveznosti izbrisanih družb. Strinjam se in popolnoma razumem, da
                  je ta zakon, ki ga bomo sprejeli, če ga bomo, prekinitev nadaljnjega izvrševanja
                  zakona, ki povzroča krivice. Treba je vedeti, da je ta zakon povzročil že nekatere
                  krivice, ki jih bo pa tudi potrebno sanirati, ampak jaz osebno sem za to, kot sem
                  povedal tudi na Odboru za notranjo politiko, javno upravo in pravosodje, da se ta
                  zakon sprejme, da se gre na to pot in da se pokaže tista volja, da se krivice
                  odpravljajo. Ker če se bomo samo pregovarjali, kako en zakon paše, drugi zakon pa
                  ne paše in iščemo še ne vem kakšne rešitve, nikoli ne bomo odpravili tistih
                  krivic, ki jih pa lahko. Pa ni važno če jih samo deset ali pa samo eden, prav bi
                  bilo, da se s temi zadevami na ta način tudi prekine.</p>
               <p>Predlogu zakona v Poslanski skupini Slovenske ljudske stranke torej ne bomo
                  nasprotovali. Če je skladen z ustavnim redom Republike Slovenije, naj se stvari
                  rešijo, kot je predlagano. V vsakem primeru smo prepričani, da bo o tem zelo kmalu
                  zadnjo besedo reklo Ustavno sodišče in njegovo odločitev bomo, kot še vedno do
                  zdaj, v Slovenski ljudski stranki spoštovali in upoštevali. Hvala lepa.</p>
            </sp>
            <sp xml:id="SDZ5-Redna-32-2011-10-18.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavila mag. Sara
                  Viler.</p>
            </sp>
            <sp xml:id="SDZ5-Redna-32-2011-10-18.sp154">

               <speaker>MAG. SARA VILER:</speaker>

               <p>Hvala za besedo, gospod predsedujoči.</p>
               <p>S predlogom zakona, ki je pred nami, želi predlagatelj odpraviti posledice določb
                  povsem neživljenjskega Zakona o finančnem poslovanju iz leta 1999, ki je omogočil
                  izbris neaktivnih družb iz sodnega registra in uvedel pravno domnevo, da so
                  družbeniki teh podjetij mimo svoje volje postali osebno odgovorni za obveznosti
                  teh družb. S tem zakonom so bila kršena načela pravne države in pravne varnosti,
                  načelo svobodne gospodarske pobude, zaupanja v pravno državo, načelo varstva
                  zasebne lastnine, načelo prepovedi retroaktivnosti pravnih aktov in druga
                  načela.</p>
               <p>Zakon o finančnem poslovanju je povzročil, da so številni državljani, torej tisti,
                  ki so vložili lastniške certifikate v delniške družbe; tisti, ki so za nagrado ob
                  upokojitvi prejeli delnice kasneje izbrisane družbe in tisti delavci, ki so
                  postali družbeniki družbe zaradi premalo izplačanih plač, na podlagi zadolžnic po
                  izbrisu družbe neomejeno odgovarjali za obveznosti te družbe. Se pravi morajo
                  plačevati visoke zneske upnikom, tudi iz naslova pokojnin.</p>
               <p>Tragične zgodbe ljudi, ki so posledica izvajanja zakona o finančnem poslovanju smo
                  si lahko prebrali v gradivu k temu zakonu v oceno stanja in razlogih za sprejetje
                  zakona. Zato ni potrebe posebej ponovno vzpostaviti, kakšne travme še danes
                  doživljajo ti ljudje. Na drugi strani je potrebno izpostaviti, da v primerih
                  številnih podjetij, ki so bila izbrisana na podlagi omenjenega zakona iz leta
                  1999, ne gre za špekulativna ravnanja odgovornih v podjetjih, temveč v veliko
                  primerih za podjetja, ki so imela zaradi neizterjanih terjatev blokirane račune,
                  zato so bile izbrisane iz sodnega registra. Dejstvo je, da je omenjeni zakon iz
                  leta 1999 povzročil toliko krivic našim državljanom, da je skrajni čas, da Državni
                  zbor sprejme rešitve in vsaj deloma popravi nastale krivice.</p>
               <p>Nikakor ne moremo mimo tega, da ne izrečem ogorčenja nad argumentom Vlade
                  Republike Slovenije o kršenju načela enakosti pred zakonom. V njenem mnenju je
                  sicer Vlada napisala negativno proti zakonu, ki ga obravnavamo. Skrb Vlade je
                  večji za morebitne krivice, ki bi se morebiti zgodile tistim, ki so že bili
                  rubljeni, napram tistim, ki so še v postopkih, zato je bolje rubiti še naprej, da
                  ne bo razlik med njimi. In enak argument uporabi za upnike. To pa so argumenti, ki
                  so do konca sprevrženi.</p>
               <p>V Poslanski skupini Slovenske nacionalne stranke podpiramo rešitve predlaganega
                  zakona, da se ustavijo vsi nedokončani postopki dokončne odločbe sodišča o odpustu
                  obveznosti. Prav tako se strinjamo, da je treba rešiti predvsem tiste poštene
                  družbenike, ki so se znašli v tej situaciji.</p>
            </sp>
            <sp xml:id="SDZ5-Redna-32-2011-10-18.sp155">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili Rezman.
               </p>
            </sp>
            <sp xml:id="SDZ5-Redna-32-2011-10-18.sp156">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>V Poslanski skupini nepovezanih poslancev predvsem mislimo, da se ne bi smelo
                  nikoli zgoditi, da bi bili takšni zakoni, kakršen je bil Zakon o finančnem
                  poslovanju podjetij leta 1999 v prejšnjem stoletju, sprejeti in da te zagonetke,
                  ki so takrat nastale, pravzaprav nimajo pravih rešitev. Vendar tisti, ki so
                  povzročil zagonetno situacijo, niso predlagatelji zakona, ki skušajo nekatere
                  krivice odpravljati, ampak jasno tisti, ki so takrat zakon predlagali, in tisti,
                  ki so ga sestavili, predlagali in sprejeli.</p>
               <p>Žal je tako, da ta napaka, ki je bila takrat storjena, povzroča že desetletja
                  krivic, in žal je tako, da tisti, ki so bili pozvani, da razrešijo situacijo, na
                  ta poziv niso ustrezno reagirali. Tukaj imamo v mislih Vlado Republike
                  Slovenije.</p>
               <p>Naj zato spomnim, za kaj pravzaprav gre, ko ta očitek naslavljamo na Vlado. Ta
                  obdobja zagonetnih odločitev se vračajo, ob posamičnih ciklih in tudi v
                  devetdesetih letih, ko se je pri nas izvajalo učno uro ali pa učno dobo
                  podjetništva, je prišlo do tega, da so se pojavili različni odzivi, različni
                  odgovori na to, različni problemi, tudi kašna napaka in hotena zloraba najbrž.
                  Vendar vsi tisti, ki niso bili za to nič krivi, ne smejo, ne morejo in ne bi smeli
                  odgovarjati in nositi bremena, ki ga sedaj nosijo. Gre torej za problem, ki je bil
                  povzročen takrat, ko so se mnogi učili, polagali upe v podjetništvo, pa je zato,
                  ker je bil zakon slabo pripravljen, zato ker ni bil obravnavan v širokem krogu
                  stroke in zainteresiranih, sestavljen tako, da ima nujno slabe posledice. In o tem
                  se je razpravljalo kar nekaj let. Spomnimo na to, zakaj smemo očitek nasloviti na
                  Vlado, da se je o tem razpravljalo tudi na skupni seji Odbora za gospodarstvo in
                  Odbora za notranjo politiko, ki sta sprejela sklepe, s katerimi sta pozvala Vlado
                  Republike Slovenije, ob ugotovitvi, da je do krivic nedvomno prišlo, k temu, da
                  predlaga svoje rešitve.</p>
               <p>Torej tega, da so krivice nastale, ni zanikal nihče. Tega, da bi se kdo na Vladi
                  lotil in pripravil ustrezne predloge za razrešitev, pa tudi ni bilo. Bila je
                  ustanovljena neka skupina, ki ni prišla do konca s procesiranjem tega predloga,
                  ker, kot piše predlagatelj v uvodu, je bilo to prekinjeno zaradi tega, ker so jih
                  prehiteli poslanci s svojim predlogom. Če jih ne bi prehiteli, danes najbrž sploh
                  ne bi o tem govorili, kakor ne govorimo o Zakonu o knjižničarstvu, kjer so tudi
                  nekateri rekli, da smo prehiteli, ampak so zaradi tega ostali mladi brezposelni
                  brez možnosti za brezplačno, volontersko pripravništvo. Torej, nuja je bila, da je
                  nekdo pohitel, da se o tem sploh razpravlja.</p>
               <p>Res je tudi to, da če se resno zamislimo nad vsemi strokovnimi pomisleki, je
                  situacija taka, da smo mnogi v dilemah. Na eni strani nesporne krivice, nesporno
                  trpljenje in na drugi strani strokovna oporečnost tega, kar je bilo pripravljeno.
                  To bi bilo lahko najbrž drugače izvedeno, če bi se Vlada resno lotila poziva, da
                  naj pripravi ustrezen predlog za razrešitev te zagonetke, kar se ni zgodilo, in
                  danes, s tem se tudi jaz strinjam, se teh slabosti, ki jih zakon nosi s seboj, ne
                  da v celoti sanirati.</p>
               <p>Bojim se, da bo problem ostal za prihodnjo vlado. V naši poslanski skupini smo v
                  tem trenutku, čeprav se zavedamo strokovnih problemov tega zakona, na strani
                  pravičnosti. Ali je treba takšen zakon ustaviti, pa bo povedalo Ustavno sodišče,
                  če bo.</p>
               <p>Mi bomo torej podprli rešitev, ki predvideva pravičnost.</p>
            </sp>
            <sp xml:id="SDZ5-Redna-32-2011-10-18.sp157">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil dr. Luka Juri.</p>
            </sp>
            <sp xml:id="SDZ5-Redna-32-2011-10-18.sp158">

               <speaker>DR. LUKA JURI:</speaker>

               <p>Hvala lepa. Lep pozdrav!</p>
               <p>Mene so učili, da nihče ni kriv, dokler mu ni dokazano drugače, in da je bolje 50
                  nekaznovanih krivcev preveč, kot pa eden kaznovan nedolžen v zapor. Zakon o
                  finančnem poslovanju podjetij je to načelo postavil na glavo in v svojem učinku
                  dejansko povzročil, da našemu pravnemu sistemu ni bilo mar za vse ljudi, ki so
                  bili po nedolžnem tarča tega zakona, ki so obsojeni na vseživljenjsko suženjstvo
                  zaradi tranzicijskih ad hoc rešitev, ki so se izkazale kot slabe, in ki je raje
                  targetiral na najverjetneje večino tistih ljudi, ki so vendarle nosili subjektivno
                  odgovornost, ampak pozabil, kot rečeno, na tisto manjšino, morda le na enega,
                  ampak ni važno, pozabil je na nedolžne in jih spravil skupaj v isto vrečo. To ni
                  pravično in to je tudi zelo daleč tudi od tistega, kar so socialdemokratska
                  načela.</p>
               <p>Zato smo v Poslanski skupini Socialnih demokratov že od začetka prisluhnili
                  zamislim in predlogom kolega Matevža Frangeža, ne iz neke skepse, z veliko
                  vprašanj, konec koncev tudi sam predlagatelj priznava, da je še veliko pravnih
                  vprašanj odprtih, a ne glede na to nas je naš občutek, da je bila storjena
                  krivica, peljal naprej. Predvsem pa je peljal naprej predlagatelja Matevža
                  Frangeža, ki je, ne glede na skepso in na trditve, da naj počaka in naj se ustavi,
                  zakon pripeljal sem, k nam, v poslanske klopi, zato sem mu tudi osebno hvaležen,
                  ker če tega sam ne bi storil, tega ne bi storil v tem mandatu nihče.</p>
               <p>Ne glede na to seveda obstajajo pravna vprašanja in zanimivo bo videti, kakšna bo
                  argumentacija pri ustavnih sodnikih, kakšna bo argumentacija na ustavnem nivoju in
                  verjetno bo Ustavno sodišče tisto, ki bo lahko do konca razblinilo vse dvome o
                  tem, kaj je dobro in kaj ni. Vendar ko smo pretehtali oba načela, po eni strani
                  načelo pravne določljivosti in pravni eksaktnosti, na drugi strani pa načelo
                  pravičnosti in dejstva da, še enkrat, nihče ne more biti kaznovan, dokler mu ni
                  dokazano, da je kriv, smo se v Poslanski skupini Socialnih demokratov v veliki
                  meri odločili, da bomo predlog zakona podprli in zaradi tega odprli možnost
                  številnim ljudem, da lahko zaživijo na novo in znova. Konec koncev se zavedamo, da
                  ima vsakdo pravico biti poplačan za tisto, kar je naredil. Vendar ima vsakdo tudi
                  pravico zaživeti znova. V Sloveniji konec koncev poznamo tudi institut osebnega
                  bankrota, ki omogoča, da se začne znova, zakaj potem ne bi omogočali nečesa, kar
                  je jasno in, kot je bilo tudi že rečeno prej s strani kolega Rezmana, v splošnem
                  priznano, da je povzročilo številne krivice.</p>
               <p>Socialni demokrati zato, še enkrat, v veliki večini upamo, da bo zakon sprejet. In
                  če bo, želimo vsem tistim, ki so bili po nedolžnem tarča Zakona o finančnem
                  poslovanju podjetij, da lahko zaživijo na novo; da lahko dokažejo, da so bili na
                  pravi strani, in da, upamo, lahko tudi prispevajo uspešneje kot doslej, aktivneje
                  kot doslej, kreativneje kot doslej k rasti in razvoju našega gospodarstva. Tisto,
                  kar rabimo je optimizem, tisto, kar rabimo, je zagon, tisto, kar rabimo, je
                  kreativnost. To, kar je predlagal kolega Frangež, je eno od tistih oken, ki te
                  kreativnosti in temu optimizmu daje dihati. Hvala.</p>
            </sp>
            <sp xml:id="SDZ5-Redna-32-2011-10-18.sp159">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil dr. Vinko
                  Gorenak.</p>
            </sp>
            <sp xml:id="SDZ5-Redna-32-2011-10-18.sp160">

               <speaker>DR. VINKO GORENAK:</speaker>

               <p>Hvala lepa.</p>
               <p>Ta zakon bomo seveda v celoti, ne samo posamično, podprli. Poslanska skupina SDS
                  bo z vsemi svojimi glasovi ta zakon podprla.</p>
               <p>Sicer pa moram reči naslednjo zadevo pri tem zakonu. Prvič, ni samo gospod
                  Frangež, on je prvopodpisani, sopodpisniki so tudi naši poslanci, gospod Vizjak
                  konkretno. Kljub vsemu imam pri tem zakonu nekaj zelo zelo slabih občutkov.
                  Zakonodajno-pravna služba je bila proti, ministrstvo je proti, Sodni svet je
                  proti. Kdo pravzaprav potem je za ta zakon? Za ta zakon smo samo poslanci. Kaže,
                  da bo glasov zadosti. Ampak to še ne pomeni, da bo ta zakon za vse tiste, ki so
                  prizadeti in so nekateri tudi na balkonu, prinesel pozitivne rešitve. Kajti zadaj
                  stoji Ustavno sodišče, ki naši državi lahko kadarkoli katerikoli zakon razveljavi.
                  Sam se sprašujem, če ne bi kazalo razveljaviti kakšen zakon, ki je njih ustanovil,
                  čeprav bom spet deležen kritik.</p>
               <p>V Slovenski demokratski stranki smo bili velikokrat deležni kritik, češ, nič ne
                  podpirate, vedno ste proti, dajete neke zakone, ki imajo finančne posledice in ne
                  prinašajo rešitev in tako dalje. Skratka, označeni smo bili za nergače, ki tu v
                  parlamentu samo nergajo. Ni res. Ne samo ta zakon, ki prihaja iz klopi SD, ki
                  prihaja torej iz vladajoče stranke, ne kot celote, ampak vsaj nekateri njeni člani
                  s prvopodpisanim gospodom Frangežem so to podpisali, bomo podprli. Zakaj ga bomo
                  podprli? Enostavno iz temeljnega razloga, ker prinaša neko pravičnost, drugače
                  temu ne moremo reči.</p>
               <p>Nekdo je dal zadnjič na seji odbora slikovito primerjavo, jaz jo bom pa ponovil,
                  ker je res dobra primerjava. Pred deset in toliko leti je bila narejena ena velika
                  velika krivica. Sedaj pa vse te naše službe, od ministrstva do Sodnega sveta in
                  tako dalje, pravijo: Ne, ne, tega ne smemo spremeniti zaradi načela enakopravnosti
                  pred zakonom. Baje. To je popolnoma isto, kot je rekel eden od sogovornikov na
                  odboru, kot če bi jih 100 obsodili na smrt, pa 50 že ustrelili, potem pa
                  ugotovili, da je pomota, in rekli, sedaj je pa treba še teh 50 ustreliti zaradi
                  tega, da bodo v enakopravnem položaju kot tistih prvih 50, ki so že ustreljeni.
                  Ne, ni res. Primerjava je res odlična in fantastična, boljša ne bi mogla biti.
                  Naša dolžnost in naša naloga je, da to preprečimo. In da tiste krivice, ki so,
                  skušamo omiliti, in da tiste krivice, ki še trajajo, skušamo preprečiti. Saj so
                  bile konec koncev povzročene s sprejetjem zakona v tej dvorani, ki je bila v
                  nekoliko drugačni obliki tistega davnega leta, ko je bil zakon sprejet. In vas
                  resno seznanjam, da bomo mi zakon v celoti podprli in računamo, da bo doživel
                  podporo tudi v nadaljevanju. In upajmo, da se ne bo našlo Ustavno sodišče in spet
                  naredilo kakšen "darmar", kot se temu reče, ker potem pa res ne vem, če ni treba
                  spremeniti kakšnega zakona, ki njih ustanavlja.</p>
               <p>Ker sem zadnjikrat v tem mandatu za to odgovoren, bom rekel samo še en stavek. Jaz
                  se zavedam, da sem bil marsikdaj oster govornik za to govornico, se opravičujem,
                  če sem koga užalil, utegnil bi biti pa še v naslednjem mandatu, o čemer ne bom jaz
                  odločal. Hvala lepa.</p>
            </sp>
            <sp xml:id="SDZ5-Redna-32-2011-10-18.sp161">

               <speaker>PODPREDSEDNIK MIRAN POTRČ:</speaker>

               <p> Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k
                  dopolnjenemu predlogu zakona niso bili vloženi, zaključujem drugo obravnavo
                  predloga zakona.</p>
               <p>Odločanje o predlogu zakona bomo v skladu s časovnim potekom seje opravili v
                  okviru glasovanj. S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE DRUGO OBRAVNAVO PREDLOGA ZAKONA
                     O AVDIOVIZUALNIH MEDIJSKIH STORITVAH V OKVIRU REDNEGA POSTOPKA </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo gospodu Jožefu Školču,
                  državnemu sekretarju Ministrstva za kulturo.</p>
            </sp>
            <sp xml:id="SDZ5-Redna-32-2011-10-18.sp162">

               <speaker>JOŽEF ŠKOLČ:</speaker>

               <p> Hvala lepa, gospod podpredsednik. Spoštovane poslanke, spoštovani poslanci!</p>
               <p>Zakon, ki ga imate v tem trenutku pred sabo, v enem manjšem delu povzema tiste
                  vsebine, ki jih je imel že medijski zakon, ki kasneje pač ni prispel do uspešnega
                  konca. Vsebine tega zakona pa bi bilo treba sprejeti še v tem mandatu iz
                  preprostega razloga, ker direktiva narekuje, da je treba to zakonodajo uskladiti
                  že do leta 2009 in z opravičili, češ da tečejo različni postopki v Državnem zboru,
                  smo do sedaj dosegli, da se ni sprožil postopek, ki bi lahko pripeljal tudi do
                  ustreznega kaznovanja zaradi neizvedbe direktive.</p>
               <p>Direktiva je po svoji vsebini pomembna, ker določa nekaj vsebin, ki varujejo
                  otroke pred različnimi nespodobnimi vsebinami, ker regulira oglaševanje na teh
                  medijih, pomembna pa je tudi, ker zagotavlja kvote teh evropskih produkcij.</p>
               <p>Ne zdi se mi potrebno, da bi zelo na široko ponovno to razlagal. Na odboru se je
                  ponovila diskusija, ki je bila ob Zakonu o medijih, kjer lahko rečem, da je
                  zagotovo nesreča, da še kaj drugega ni urejeno s področjem medijske zakonodaje,
                  čeravno bi verjetno veliko riskirali s tem, da bi druge vsebine odprli, ker so
                  rešitve, ki jih različne skupine pričakujejo, bistveno različne in niso enoznačne,
                  medtem ko so vsebine, ki jih narekuje direktiva, take vrste, da do sedaj ni bilo
                  večjih problemov z njimi.</p>
               <p>Naš zakon, kot je predlagan, je celo malenkost strožji do oglaševalcev in do
                  medijev, kot zahteva direktiva. Tudi amandma, ki so ga vložili v Poslanski skupini
                  SDS in ga tudi umaknili, te stvari še zaostruje in bi dejansko predvsem privatnim
                  televizijam povzročil nekaj dodatnih težav, ne bi pa podrl direktive, da ne bo
                  nesporazuma, zato je naša želja, da zakon v drugi obravnavi podprete.</p>
               <p>Na odboru se je izkazalo, da zaradi sprejetih amandmajev potem na koncu, kjer so
                  kazni usklajene, niso bile vse stvari in bi bilo treba tam sprejeti še te tehnične
                  amandmaje. Napovedujem, da bomo, če bo zakon imel podporo in odpravil to
                  pričakovano neuskladitev z direktivo, predlagali tudi, da podprete tiste
                  usklajevalne amandmaje in s tem v zadnjih urah delovanja mandata tudi zaključimo
                  to poglavje medijske zakonodaje. Hvala lepa.</p>
            </sp>
            <sp xml:id="SDZ5-Redna-32-2011-10-18.sp163">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za kulturo, šolstvo, šport in mladino kot
                  matično delovno telo. Besedo dajem mag. Majdi Potrata, predsednici za obrazložitev
                  stališč odbora.</p>
            </sp>
            <sp xml:id="SDZ5-Redna-32-2011-10-18.sp164">

               <speaker>MAG. MAJDA POTRATA:</speaker>

               <p>Hvala, gospod podpredsednik. Spoštovani predstavniki vlade, poslanke in
                  poslanci!</p>
               <p>Odbor za kulturo, šolstvo, šport in mladino je na 27. nujni seji 6. oktobra
                  obravnaval Predlog zakona o avdiovizualnih medijskih storitvah, ki ga je v
                  obravnavo po nujnem postopku predložila Vlada Republike Slovenije, vendar kolegij
                  nujnega postopka ni potrdil.</p>
               <p>Zakonodajno-pravna služba je predloženi zakon proučila z vidika skladnosti z
                  ustavo in pravnim sistemom ter zakonodajno-tehničnega vidika in dala pripombe k 37
                  členom.</p>
               <p>V poslovniškem roku s strani kvalificiranih predlagateljev ni bilo uradno vloženih
                  amandmajev.</p>
               <p>Odboru je bilo posredovano tudi dodatno gradivo, tega iz poročila ne bom
                  brala.</p>
               <p>Sedaj pa še naslednje o delu odbora. Predstavnik predlagateljev gospod Jožef Školč
                  je uvodoma podal dopolnilno obrazložitev k predlogu zakona. Predstavnica
                  Zakonodajno-pravne službe je pojasnila, da je bila večina podanih pripomb
                  upoštevana v predlogih za amandmaje odbora poslanskih skupin koalicije.
                  Predstavnik Državnega sveta Anton Peršak je povedal, da z njihove strani ni bilo
                  pomislekov glede intence predloga zakona.</p>
               <p>V okviru razprave o posameznih členih so člani in članice odbora ter drugi
                  vabljeni največ pozornosti namenili 1., 32., in 39. členu ter k njim predlaganim
                  amandmajem odbora. Razprava je potekala predvsem o predmetu zakona, o omejitvah
                  obsega televizijskega oglaševanja in televizijske prodaje ter o upravnem in
                  inšpekcijskem nadzoru nad izvajanjem zakona.</p>
               <p>Predstavnik Vlade je povedal, da predlog zakona določa pravice obveznosti pravnih
                  in fizičnih oseb, ki opravljajo dejavnost ponujanja avdiovizualnih medijskih
                  storitev. Z njim se v pravni red Republike Slovenije prenaša direktiva, ki prinaša
                  zahteve in omejitve na področju avdiovizualnih medijev, in njene določbe glede
                  oglaševanja na komercialnih televizijah so dosledno spoštovane. Določene spremembe
                  so tudi glede varstva otrok in mladostnikov pri razširjanju programskih vsebin
                  televizijskih programov in avdiovizualnih medijskih storitev na zahtevo. Kazni so
                  enake kot v veljavnem Zakonu o medijih. Ob ponavljajočih se kršitvah pa je možna
                  kazen razveljavitve dovoljenja izdajatelju televizijskega programa s strani
                  APEK.</p>
               <p>Pri omejitvah obsega televizijskega oglaševanja in televizijske prodaje pa so
                  nekateri menili, da naj se zniža obseg oglaševanja za javno radiotelevizijo, saj
                  ima le-ta na področju medijev posebno vlogo, prav tako pa je specifično urejeno
                  tudi njeno financiranje. Za izvajanje javne službe se namreč zagotavlja sistemsko
                  financiranje v okviru z zakonom predpisanega RTV prispevka, iz česar sledijo tudi
                  posebne programske zahteve in omejitve, ki so naložene javnih radiotelevizijam.
                  Med tovrstne omejitve spadajo tudi omejitve pri oglaševanju, zato bi splošna
                  izenačitev obsega oglaševanja javne radiotelevizije s komercialnimi televiziji
                  postavil naslednje v neenakopraven položaj.</p>
               <p>Odbor je po razpravi sprejel 31 amandmajev odbora. Vsi sprejeti amandmaji so bili
                  hkrati po glasovanju o vseh členih zakona vključeni v besedilo dopolnjenega
                  predloga zakona. Na podlagi prvega odstavka 133. člena Poslovnika Državnega zbora
                  je pripravljeno besedilo dopolnjenega predloga zakona. Vanj so kot rečeno
                  vključeni sprejeti amandmaji, dopolnjeni predlog zakona pa je sestavni del tega
                  poročila, hkrati s priporočilom, da vložene štiri amandmaje, enega na predlog
                  Slovenske ljudske stranke in tri na predlog koalicijskih poslanskih skupin
                  podprete, ker bi s tem odpravili neskladje, gre torej za izrazito tehnične posege
                  v zakon. Povedano je pa že bilo, da je amandma k 32. členu zakona, ki ga je
                  predlagala Poslanska skupina Slovenske demokratske stranke, umaknjen, tako da
                  upamo, da bi lahko tako zakon danes sprejeli še na tej seji in bi se tako izognili
                  morebitni kazni, ki bi jo prisodila Komisija Evropske unije. Hvala.</p>
            </sp>
            <sp xml:id="SDZ5-Redna-32-2011-10-18.sp165">

               <speaker>PREDSEDNIK LJUBO GERMIČ:</speaker>

               <p>Havla lepa.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Demokratične stranke upokojencev Slovenije ima besedo
                  gospod mag. Vasja Klavora.</p>
            </sp>
            <sp xml:id="SDZ5-Redna-32-2011-10-18.sp166">

               <speaker>MAG. VASJA KLAVORA:</speaker>

               <p>Hvala lepa za besedo, gospod predsednik.</p>
               <p>Slovenija je že zadnja članica Evropske unije, ki ji ni uspelo v domačo zakonodajo
                  implementirati evropske Direktive o avdiovizualnih medijskih storitvah. Ker bi
                  morala biti direktiva prenesena že pred dvema letoma, kljub temu, da je bil rok
                  podaljšan do 15. avgusta letos, Sloveniji grozijo tožba in denarne kazni, ki
                  pomenijo visoke vsote.</p>
               <p>Prejšnja vlada bi sicer lahko pripravila vse potrebne dopolnitve medijske
                  zakonodaje še za časa svojega mandata. Sedanja vlada je sicer pripravila potrebne
                  spremembe in jih skušala urediti znotraj Zakona o medijih, ki je propadel, ampak
                  dejstvo je, da se je tega lotila nekoliko pozno, ne zavedajoč se situacije, da
                  lahko kaj spodleti. Zato imamo danes po sili prilike na mizi zgolj tehnični zakon,
                  ki ga je treba sprejeti zavoljo izogibu zagroženim kaznim, ki jih je v sedanji
                  finančni situaciji težko in neprimerno tvegati.</p>
               <p>Osnovni cilji, ki jih zasleduje predlog zakona, so uskladitev s pravnim redom
                  Evropske unije, regulacija vseh avdiovizualnih medijskih storitev in vzpostavitev
                  učinkovitega nadzora nad izvajanjem zakonskih določil s prenosom pristojnosti nad
                  regulacijo vseh avdiovizualnih medijskih storitev na Agencijo za pošto in
                  elektronske komunikacije. Predlog zakona temelji na naslednjih splošnih načelih:
                  varstvo otrok in mladoletnikov, varstvo ranljivih družbenih skupin, svoboda
                  razširjanja avdiovizualnih medijskih storitev iz drugih držav, prepoved
                  spodbujanja k neenakopravnosti in nestrpnosti ter pravica do popravka in odgovora.
                  Dejstvo je, da so mediji izredno pomemben temelj za vsako demokratično urejeno
                  družbo, saj zagotavljajo seznanjenje z informacijami in njihovo širjenje kot
                  pomembna pogoja za družbeni razvoj. Zato se strinjamo, da je primarnega pomena, da
                  se skozi zakonodajo zagotovijo takšni pogoji, ki bodo upoštevali celovitost
                  slovenskega medijskega prostora in na drugi strani potrebe, želje in pričakovanja
                  družbe, ljudi kot uporabnikov medijev. Strinjamo se, da parcialno zakonske rešitve
                  ne prinašajo nič dobrega in nič več kot nepotrebno in nevarno nepreglednost,
                  nedorečenost ter nekonsistentnost.</p>
               <p>Zavedajoč se, da bi bilo tveganje kazni v temu trenutku neprimerno bomo ta zakon
                  in nekatere amandmaje podprli. Hkrati pa se zavedamo, da bo treba več kot doslej
                  storiti za področje medijev. Hvala.</p>
            </sp>
            <sp xml:id="SDZ5-Redna-32-2011-10-18.sp167">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo stališče predstavil
                  gospod Miran Györek.</p>
            </sp>
            <sp xml:id="SDZ5-Redna-32-2011-10-18.sp168">

               <speaker>MIRAN GYÖREK:</speaker>

               <p>Hvala za besedo, gospod predsednik. Kolegice in kolegi, predstavniki
                  ministrstva!</p>
               <p>S predmetnim Predlogom zakona o avdiovizualnih medijskih storitvah se želi po
                  navedbah predlagateljev urediti področje tovrstnih medijev samo zaradi prenosa
                  direktive EU z namenom usklajevanja zakona in drugih predpisov držav članic EU ter
                  namenom usklajevanja teh zakonov. Žal pa v Slovenski nacionalni stranki menimo, da
                  s tem še zdaleč ne rešujemo problematike neurejenosti stanja in številnih vprašanj
                  na medijskem področju oziroma v medijski zakonodaji, kot na primer škodljive
                  prodaje medijev navideznim lastnikom, pomanjkljiv nadzor, namen zaščite javnega
                  interesa, nepreglednost lastništva, neustrezna zakonodaja na splošno in tako
                  naprej. Da ne govorim o vprašanjih financiranja programskih zahtev in omejitvah in
                  tako naprej.</p>
               <p>Že od prvega Zakona o javnih glasilih iz leta 1994 pa vse do danes se je
                  sprejemalo številne škodljive odločitve, nedorečeno zakonodajo, kar je vse skupaj
                  posledično privedlo do takšnega katastrofalnega stanja in razsula medijskega
                  področja. Priče smo bili številnim poskusom zakonodajnega urejanja stanja. Žal vse
                  skupaj neuspešno in povzročalo se je še večjo zmedo in škodljive posledice na
                  medijskem področju. Naj omenim samo neuspeli Zakon o medijih in padec Zakona o RTV
                  Slovenija na referendumu, in to samo zato, ker navedeni predlogi nikoli niso
                  zagotovili celostne rešitve. Bili so prej nedodelani in površni. Lahko celo
                  trdimo, da so bili pogostokrat pisani na kožo določenih klientel in lobističnih
                  akterjev, nikakor pa ne tistim, katerim so namenjeni, to je slovenskemu uporabniku
                  in javnemu interesu. Potem ni čudno, da smo priča propadanju nekoč uspešnih
                  medijskih podjetij, ki so jih upravljala nam vse dobro znane osebe ali podjetja z
                  enim samim namenom, to je pridobiti ugodna visoka posojila pri državnih bankah,
                  potem čisto po mafijsko izčrpati in prekanalizirati velike vsote denarja, kapitala
                  iz medija na ne vem katere vse račune. Pri vseh teh rabotah pa so ključno
                  sodelovale vodstvene osebe NLB in Nove KBM. Gre za desetine milijone evrov, ki so
                  se na takšen način dobro oprali, da tudi na Uradu za preprečevanje pranja denarja,
                  tudi če bi želeli, ne vedo kje in kako se je izgubila sled za takšnimi milijoni.
                  To, da gre veliko število novinarjev in honorarnih sodelavcev brez plačila za že
                  opravljeno delo na cesto, pa ni tako ali tako nikomur nič mar, so pa zgolj
                  kolateralna škoda pri poslu, kjer so posamezniki zaslužili na takšen način
                  milijone in milijone. Z bankrotiranjem in osiromašenjem medijev pa potem po načrtu
                  za drobiž kupujejo podjetja, ki so praktično brez kapitala, brez zaposlenih, za
                  njimi pa stojijo politični botri, katerih namen je samo en, to je obvladati
                  medije, preko njih z nadzorovanim, vodenim informiranjem ustvariti takšno
                  izkrivljeno javno mnenje, da se lahko še naprej obdržijo na političnem odru, in še
                  naprej ščitijo tiste, ki so oropali nekoč uspešne kapitalske zdrave medijske
                  družbe.</p>
               <p>Lep primer je nedavno razkrito oropanje Dela Revij ali pa poskus z dnevnikom
                  Večer, kjer je sodelovalo celo podjetje iz mojega mesta Murske Sobote, to je Lan3,
                  podjetje s sedežem v neki stanovanjski hiši, naselju hiš, da ga še najti ne
                  morete, praktično brez zaposlenih, s fiktivnim kapitalom, vendar z dobrimi
                  političnimi povezavami. Skratka, stanje postaja anarhično, nepregledno, brez
                  vsakega nadzora in brez ustreznih učinkovitih mehanizmov zaščite javnega interesa.
                  Kar pa nas še najbolj čudi v Slovenski nacionalni stranki, je relativna pasivnost
                  velikega števila novinarjev in medijskih akterjev, ki so nekoč lahko organizirali
                  celo 570 podpisov za obveščanje, opozarjanje evropske javnosti o nevzdržnem stanju
                  slovenskega medijskega prostora. In sedaj, ko je stanje še desetkrat slabše, ko je
                  ogrožena osnovna eksistenca stotine novinarjev, ko se jih meče na cesto, pa
                  nikomur nič in vse tiho je. Skratka, res čudno.</p>
               <p>V Slovenski nacionalni stranki takšnega predloga zakona ne bomo podprli, ker
                  številne rešitve niso v celoti dokončno urejene in ne bodo ustvarile želenih
                  normalnih pogojev za pričakovano normalno delovanje slovenskih medijev. In ko
                  vsakodnevno pridobivamo še druga obvestila in alarme o škodljivosti takšnega
                  urejanja zakonodaje, kot prihaja z RTV Slovenija, potem smo popolnoma prepričani,
                  da je to popolnoma zgrešen korak k ureditvi tega vprašanja. Hvala.</p>
            </sp>
            <sp xml:id="SDZ5-Redna-32-2011-10-18.sp169">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Socialnih demokratov bo stališče predstavil gospod Samo
                  Bevk.</p>
            </sp>
            <sp xml:id="SDZ5-Redna-32-2011-10-18.sp170">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani Državni zbor!</p>
               <p>Po štirih letih pustošenja po medijski krajini so bila pričakovanja javnosti po
                  takojšnji redefiniciji medijskih zakonov na začetku tega mandata upravičeno
                  visoka. V Poslanski skupini Socialnih demokratov smo ob pripravah zakonov
                  zastopali stališče, da je treba bodočo podobo medijskega prostora izoblikovati v
                  širšem krogu, predvsem pa z večjim občutkom za ustvarjanje pogojev avtonomnega
                  novinarstva in uresničevanja interesa javnosti po obveščenosti.</p>
               <p>Prvi koraki v nastajanju novih medijskih zakonov so bili spodbudni. Ministrstvo je
                  namreč za pripravo izhodišč imenovalo široko skupino strokovnjakov, kar je bilo v
                  popolnem nasprotju s prakso priprave medijske zakonodaje v prejšnjem mandatu. A
                  povabljeni k sodelovanju so imeli v marsikateri točki diametralno nasprotna
                  stališča. Zato so se nekateri od posameznih rešitev distancirali, ko pa se je na
                  predlog zakona o medijih prisesal še lobistični boj, je bila usoda, v temeljih
                  sicer dobrega predloga, zapečatena. Zaradi padca predloga zakona o medijih, poleg
                  pomembnih vsebinskih rešitev v pravni red nismo vnesli Direktive o avdiovizualnih
                  medijskih storitvah. Rok, ki so ga sicer imele na voljo države članice za prenos v
                  svoje nacionalne pravne sistem, se je iztekel že 19. decembra 2009, Slovenija pa
                  je edina država v Evropski uniji, ki tega še ni storila. Predlog zakona o
                  avdiovizualnih medijskih storitvah gre zato razumeti kot izhod v sili pred pretečo
                  kaznijo.</p>
               <p>Ob tem velja poudariti, da direktiva ne vsebuje zgolj nekih smernic, ki jih država
                  upošteva po lastni presoji, kot se je slišalo na seji matičnega delovnega telesa,
                  ampak določa cilje, ki jih je država članica morala uresničiti. V predlogu zakona
                  so tako navedene le tiste stvari, ki jih je v skladu z veljavno direktivo treba
                  zapisati. Z njim se žal ne ureja izkrivljene podobe življenja ali bolje rečeno
                  životarjenja medijev v Sloveniji. Ne izpostavljajo se zakonski pogoji za
                  ustreznejšo in nujnejšo uveljavitev novinarske avtonomije, ki jo Socialni
                  demokrati razumemo kot soudeležbo novinarjev v odločevalskih procesih, ne
                  zagotavljajo se trajnejši in stabilnejši viri javnega sofinanciranja medijev
                  posebnega pomena. Ne zagotavlja se torej tistega, kar bi se po mnenju Socialnih
                  demokratov moralo, a to niso cilji te zakonske materije, ki ureja zgolj ožji del
                  problematike. Zato so tudi vsakršne primerjave s padlim predlogom zakona o
                  medijih, katerega namen je bil vzpostaviti celovit okvir delovanja medijev pri
                  nas, nesmiselne.</p>
               <p>Ne glede na skromne ambicije zakonskega besedila Socialni demokrati pozdravljamo
                  določila, ki v večji meri kot doslej ščitijo otroke in mladostnike pred
                  škodljivimi vsebinami v medijih. Zahtevajo oblikovanje pravil za oglaševanje
                  izdelkov v času oddajanja otroškega programa in povečujejo zahteve predvajanja
                  evropskih avdiovizualnih del ter del evropskih neodvisnih producentov.</p>
               <p>V Poslanski skupini Socialnih demokratov predlog zakona o avdiovizualnih medijskih
                  storitvah razumemo kot zadnji poskus Vlade Republike Slovenije za izognitev kazni
                  in nič več kot to. Ker se zavedamo, kaj bi v teh negotovih okoliščinah pomenila
                  dodatna nekaj milijonska obremenitev državnega proračuna, bomo predlog zakona
                  podprli. Hvala lepa.</p>
            </sp>
            <sp xml:id="SDZ5-Redna-32-2011-10-18.sp171">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil
                  gospod Rudolf Petan.</p>
            </sp>
            <sp xml:id="SDZ5-Redna-32-2011-10-18.sp172">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Najprej bi želel povedati, da smo v Slovenski demokratski stranki veseli, da se je
                  pustošenje po medijski krajini končno končalo in da je vse v redu. Ne razumemo pa,
                  zakaj je toliko nasprotovanj tudi temu zakonu, kar se je pokazalo tudi na matičnem
                  odboru.</p>
               <p>Želel bi povedati to, da Slovenska demokratska stranka že od vsega začetka
                  nasprotuje temu zakonu. To nasprotovanje se je seveda pokazalo tudi na matičnem
                  odboru, ko je praktično vsak imel drugačno mnenje glede tega, in to ne samo zaradi
                  vejic in pik, ampak tudi zaradi vsebinskih zadev. Stvar se je še zakomplicirala s
                  sprejetjem amandmaja k 32. členu, ki izgleda, da je bistven pri celi zadevi, kjer
                  se obravnava medijski kolač. Tudi pri sprejetju tega amandmaja Slovenska
                  demokratska stranka ni sodelovala. Zavedali pa smo se, da je to eden od tistih
                  členov, ki najbolj žuli čisto vse, na katere se ta zakon nanaša. In ker smo
                  želeli, da bi se ta 32. člen nekako pripravil ali pa dobil takšno vsebino, ki bi
                  bila mogoče s stisnjenimi zobmi sprejemljiva za širšo javnost, smo seveda vložili
                  amandma, ampak samo zaradi tega, da je člen odprt. In potem se je seveda vsulo kar
                  nekaj pisem, nekaterih kar ostrih, in dobili smo občutek, da se to lomastenje po
                  tej medijski krajini le ni zaključilo in da se s predlogom tega zakona še kar
                  naprej nadaljuje. Vendar smo se odločili, da bomo ta amandma vseeno umaknili, da
                  eventualno ne bi bil vzrok za kakšen nesporazum, vendar 32. člen ostane takšen,
                  kot je bil, zelo omejitven in da je problem v tem 32. členu. Naj mi bo dovoljeno,
                  da preberem del izjave enega od prisotnih na odboru, ki je dejal: "Razumljivo, da
                  Evropska komisija izgublja potrpežljivost z nami, ker smo zadnja država v Evropski
                  uniji, ki tega ni sprejela. Po drugi strani pa seveda to ni razlog za to, da bi
                  sprejeli slab ali pa površen zakon. In v čem je problematičnost tega zakona?
                  Problematičnost je seveda v tem, da rešuje ali poskuša rešiti samo en del
                  slovenskega medijskega prostora v nekoordinaciji z ostalimi težavami, ki se v tem
                  prostoru pojavljajo. Težava je v tem, da dodatno liberalizira televizijski
                  prostor, povečuje torej oglaševanje na javni televiziji, omogoča tako imenovani
                  product placement oziroma umeščanje oglaševalskih izdelkov v programe javne
                  televizije in omogoča najbolj liberalno količino oglaševanja tudi na komercialnih
                  televizijah, čeprav seveda direktiva zgolj določa zgornjo mejo, posameznim državam
                  pa seveda dovoljuje, da zadeve dodatno omejijo. Skratka, omogoča tisto najbolj
                  liberalno različico evropske direktive, pri čemer pa je seveda jasno, da bi morala
                  država upoštevati specifičnost posameznega medijskega prostora in dejstvo je, da
                  je v tem slovenskem medijskem prostoru televizija že tako in tako najmočnejši
                  dejavnik, bistveno močnejši od katerekoli druge države Evropske unije, da spodjeda
                  in uničuje pravzaprav vse dejavnike na trgu tiskanih medijev, radijskih medijev in
                  internetnih medijev in da imamo znotraj televizijskega trga opravka z dvema
                  akterjema, ki v resnici popolnoma obvladujeta ta televizijski trg in ko gre za
                  oglaševanje, če izločimo naročnino, je seveda en sam akter tisti, ki obvladuje 78
                  % televizijskega oglaševalskega trga. S tega vidika je torej dodatna
                  liberalizacija nerazumljiva, vodi nas kvečjemu v primerjavo z državami, kot so
                  Makedonija ali Bolgarija, medtem ko je državah, kot je recimo Italija, delež
                  oglaševanja na televiziji 35 %, čeprav imamo Italijo za televizijsko neregulirano
                  državo in govorimo o berlusconizaciji televizijskega prostora." Pri nas pa je
                  torej dvakrat toliko.</p>
               <p>In še nekaj. podatki o spremljanju količine teh del. Agencija je nadzirala vse tri
                  programe javne televizije – TV 3, RTS, Vaš kanal, VTV, Net TV, manjkajo pa
                  komercialne POP TV, A Kanal in POP Brio. Kako je to mogoče, kako je do tega
                  prišlo? Seveda se potem lahko vprašamo, ali se še ne lomasti kar naprej po tem
                  medijskem prostoru, in tudi zaradi tega Slovenska demokratska stranka nasprotuje
                  temu zakonu, ga ne bomo podprli in tudi zaradi tega umikamo naš amandma, ker
                  menimo, da s tem ne bi rešili ničesar, ne bi pa želeli dodatno zapletati.</p>
               <p>Mi torej nasprotujemo temu zakonu. Hvala lepa.</p>
            </sp>
            <sp xml:id="SDZ5-Redna-32-2011-10-18.sp173">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo stališče prestavila gospa Majda Širca Ravnikar.
               </p>
            </sp>
            <sp xml:id="SDZ5-Redna-32-2011-10-18.sp174">

               <speaker>MAJDA ŠIRCA RAVNIKAR:</speaker>

               <p>Spoštovani!</p>
               <p>To je zakon, ki bo nasitil Bruselj, pustil bo pa lačno Slovenijo. Zakaj se je to
                  zgodilo, vsi vemo, in tisti, ki ste temu botrovali, morate prevzeti odgovornost.
                  Odgovornost, da so bili lobiji ali interesi močnejši od stroke in da se jih je
                  politika ustrašila.</p>
               <p>Odgovornost, da bo v slovenskem medijskem prostoru ostalo ogromno stvari
                  neurejenih, da bo ostalo neurejeno sofinanciranje medijev, pravica do odgovora in
                  popravka, omejevanje in reguliranje lastništva oziroma koncentracije. Da bo ostala
                  neurejena ali nepopolno zapisana avtonomija novinarjev oziroma medijskega
                  prostora, neurejena trdnejša zaščita otrok in mladoletnikov, neurejena boljša
                  regulacija vse od oglaševanja do konec koncev glasbenih kvot, ker, kot vemo, je
                  vse to reševal en zakon, ki se ga je ustrašilo. Seveda ne bomo imeli bolje
                  urejenega sofinanciranjem medijev, s katerim ni nihče zadovoljen. Zadovoljen na
                  način, da bi bilo omogočeno stabilno, dolgoročno in bolj radodarno, dobesedno bolj
                  radodarno, sofinanciranje kot sedaj. Za tiskane in elektronske medije bo ostalo
                  tako, kot je, ne bomo dobili koncesij za posebne programe v javnem interesu, ne
                  bomo dobili večletnega programskega in projektnega financiranja, tudi enoletnega
                  dodatnega, tudi ne možnosti, da so nekateri mediji, ki so v poslovnih težavah,
                  lahko podprti, in ne bo jasno definiranih pomoči za medijsko opismenjevanje, o
                  čemer je bilo govora še posebej včeraj, ko smo obravnavali poročilo varuha
                  človekovih pravic, in ne še dovolj osveščenih in senzibilnih, ne samo tistih, ki
                  medije ustvarjajo, ampak tudi tistih, ki participirajo.</p>
               <p>Skratka, tudi pravica do popravka in odgovora, s katero so se po novem skoraj 100
                  % uskladili sami ustvarjalci medijev, ne bo urejena. Reguliranje lastništva
                  oziroma koncentracija medijev bo nastala takšna, kot je bilo prej povedano,
                  možnost, da tisti, ki so brez denarja, ki so tako rekoč z nekimi slamnatimi
                  nabiralniki in ki tudi ne poznajo medijev, lahko vstopajo v njihovo lastništvo. To
                  pomanjkljivost bo očitno morala popraviti prihodnost. Prihodnost, ki bo, upam in
                  želim, popravljala te sedaj nastajajoče manke s čim bolj trdno in čim bolj
                  ogovorno komunikacijo z ustvarjalci in z medijskimi strokovnjaki in uporabniki.
                  Oni morajo povedati, kot so že enkrat, kakšno medijsko krajino želijo in kakšna je
                  za slovenski prostor primera, in takrat se politika tega ne bo smela ustrašiti.
                  Kajti v temu primeru bo ostala invalidna, v tem primeru bodo tudi v bodoče morali
                  biti zadovoljni z berglo.</p>
               <p>V Zares nismo radi zadovoljni z berglo, Nekateri menimo, da je potrebno neke
                  tehnicistične, pragmatične stvari urediti, drugi pa so bolj zvesti načelnim
                  stališčem, da je treba stvari urejati celostno, ne pa parcialno. Hvala.</p>
            </sp>
            <sp xml:id="SDZ5-Redna-32-2011-10-18.sp175">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
                  Gvido Kres.</p>
            </sp>
            <sp xml:id="SDZ5-Redna-32-2011-10-18.sp176">

               <speaker>GVIDO KRES:</speaker>

               <p> Hvala za besedo, gospod podpredsednik. Spoštovani kolegice in kolegi, spoštovani
                  predstavniki Vlade!</p>
               <p>Po treh mesecih ponovno obravnavamo medijski zakon, vendar ne takšnega, ki
                  celovito ureja področje medijev, pač pa parcialni medijski zakon, in sicer zakon o
                  televizijskih medijih ter njihovih storitvah. Predlagani zakon o avdiovizualnih
                  medijskih storitvah je namreč posledica v mesecu juliju zavrnjenega zakona o
                  medijih, okrog katerega je bilo povedanega in zapisanega že veliko, zato se sam
                  posebej ne bom opredeljeval glede zavrnjenega zakona, bom pa na kratko navzel
                  stališče Poslanske skupine Slovenske ljudske stranke do njega.</p>
               <p>V naši poslanski skupini smo zakonu o medijih nasprotovali predvsem zaradi tega,
                  ker se je področja medijev loteval preveč restriktivno. Uvajal je svet za medije,
                  ožil pravice do popravka, zniževal mejo priglasitve koncentracije in drugo. Seveda
                  smo v zakonu videli nekatere dobre rešitve, ki bi bistveno pripomogle k
                  izboljšanju položaja slovenskih medijev, predvsem tistih na lokalni ravni. Prav
                  tako pa nismo nasprotovali določbam, ki so povzemale evropsko Direktivo o
                  avdiovizualnih medijskih storitvah. Vendar so slabe določbe prevladale nad
                  dobrimi, zato zakona o medijih v takšni obliki naša poslanska skupina ni
                  podprla.</p>
               <p>Na naše veliko presenečenje je to storilo tudi nekaj poslancev vladajoče stranke,
                  kar je imelo za posledico zavrnitev zakona v prvi obravnavi, zaradi česar je
                  prišlo do priprave tehničnega zakona o avdiovizualnih medijskih storitvah, ki je
                  danes pred nami. Pri tem zakonu gre v bistvu za harmonizacijo slovenskega pravnega
                  reda z evropsko Direktivo o avdiovizualnih medijskih storitvah, rok za prenos
                  katere je potekel 15. avgusta letos, kar pomeni, da že obstaja realno tveganje za
                  tožbo Evropske komisije proti Sloveniji za neizpolnjevanja prava Evropske
                  unije.</p>
               <p>Predlog zakona torej določa boljšo zaščito otrok in mladoletnikov pri razširjanju
                  programskih vsebin televizijskih programov, povečanje deleža evropske produkcije,
                  spremembe na področju oglaševanja in drugo. V Poslanski skupini Slovenske ljudske
                  stranke smo dodobra preučili predlagani zakon, primerjali smo ga tudi z zavrnjenim
                  medijskim zakonom, pri čemer smo ugotovili, da so se nekatere določbe, predvsem
                  pri ureditvi televizijskega oglaševanja na javni televiziji, nekoliko spremenile.
                  Zato smo na seji matičnega delovnega telesa tudi predlagali amandma, ki skrajšuje
                  obseg oglaševanja na Radioteleviziji Slovenija, kar bo po našem mnenju pozitivno
                  vplivalo na gledalke in gledalce, ki spremljajo programe javne televizije. Treba
                  je namreč razumeti, da je primarni dohodek javne radiotelevizije RTV prispevek, ki
                  ga plačujejo vsa gospodinjstva, zato bi bilo povsem nelogično, da je obseg
                  oglaševanja RTV izenačen z obsegom oglaševanja komercialnih televizijskih medijev.
                  Predlog je dobil večinsko podporo članov odbora in bil sprejet kot amandma odbora.
                  Zaradi uskladitve kazenskih določb s sprejetim amandmajem, smo vložili tudi
                  predlog amandmaja k 43. členu, vendar več o tem kasneje o razpravi o amandmajih.
                  Danes smo bili vsi poslanci s strani vodstva RTV deležni negativnih odzivov na ta
                  amandmaja, češ da bo to pomenilo velik izpad dohodkov iz naslova oglaševanja, še
                  več, da gre za politični pritisk na javni zavod, ki zaradi takšne ureditve ne bo
                  mogel več izvajati javne službe. Naj samo opomnim, da je bila zelo podobna
                  ureditev vključena tudi v julija zavrnjenem zakonu o medijih, vendar takrat ni
                  bilo slišati nobenih pripomb s strani vodstva javne Radiotelevizije.</p>
               <p>Poslanci Slovenske ljudske stranke nismo služabniki lobijev. Ne gre za nikakršno
                  všečno predvolilno potezo, kot trdi vodstvo RTV, pač pa želimo le poudariti, da je
                  oglasov, pa ne samo na televiziji, enostavno preveč, to pa marsikaterega gledalca
                  odvrne od spremljanja televizijskega programa.</p>
               <p>Spoštovani, v Poslanski skupini Slovenske ljudske stranke se zavedamo, da
                  predlagana ureditev ni sistemska in se do neke mere pridružujemo mnenju nekaterih
                  strokovnjakov, ki pravijo, da se s tem predlogom zakona ne urejajo bistvena
                  vprašanja slovenskih medijev, vendar pa smo enostavno postavljeni pred dejstvo, da
                  nam v primeru nesprejetja predloga zakona grozi tožba Evropske komisije in
                  posledično tudi kazen sodišča Evropske unije, česar pa kot odgovorna stranka ne
                  moremo dopustiti.</p>
               <p>Zato k sprejetju predlaganega Zakona o avdiovizualnih medijskih storitvah v
                  Poslanski skupini Slovenske Ljudske stranke ne bomo nasprotovali. Hvala lepa.</p>
            </sp>
            <sp xml:id="SDZ5-Redna-32-2011-10-18.sp177">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na
                  podlagi pregleda vloženih amandmajev z dne 17. 10. 2011, pri čemer vas opozarjam,
                  da je amandma k 32. členu, ki ga je vložila Poslanska skupina Slovenske
                  demokratske stranke, umaknjen, zato bomo torej razpravljali in odločali samo o
                  amandmajih k 36., 43., 44., in 45. členu.</p>
               <p>V razpravo dajem 36. člen z amandmajem, ki sta ga vložila Poslanska skupina
                  Socialnih demokratov in LDS – Poslanski klub Liberalne demokracije Slovenije. Želi
                  kdo razpravljati? Ne. Zaključujem razpravo.</p>
               <p>Prehajamo na razpravo k 43. členu. Amandma je vložila Poslanska skupina Slovenske
                  ljudske stranke. Nihče ne želi besede, zato razpravo zaključujem.</p>
               <p>Prehajamo k 44. členu. Amandma sta vložili Poslanska skupina Socialnih demokratov
                  in LDS – Poslanski klub Liberalne demokracije Slovenije.</p>
               <p>Mag. Majda Potrata, izvolite besedo.</p>
            </sp>
            <sp xml:id="SDZ5-Redna-32-2011-10-18.sp178">

               <speaker>MAG. MAJDA POTRATA:</speaker>

               <p>Hvala, gospod podpredsednik.</p>
               <p>Saj vem, da ste slišali, kar je bilo že v poročilu odbora povedano, ampak če ste
                  pozornost namenili pregledu amandmajev, ste videli, da so to v resnici zgolj
                  redakcijski amandmaji, ki so potrebni zato, da bi bilo besedilo notranje
                  koherentno. Ne gre za nobene vsebinske posege. S tem, ko je umaknjen amandma k 32.
                  členu, je tudi doseženo tisto potrebno število, torej manj kot 10 % sprejetih
                  amandmajev, tako da je s tem tudi ob podpori tem amandmajem možna še tretja
                  obravnava in sklenitev zakona.</p>
               <p>Jaz pričakujem, da bodo vsaj tisti, ki so spotaknili zakon o medijih ugotovili, da
                  je ta predlog zakona vreden podpore in da je to tudi prispevek k temu, da se
                  Slovenija izogne plačilu kazni. Hvala.</p>
            </sp>
            <sp xml:id="SDZ5-Redna-32-2011-10-18.sp179">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Želi potem še kdo razpravljati k 44. členu in amandmaju? Ne vidim.</p>
               <p>Gospod Rudolf Petan, izvolite.</p>
            </sp>
            <sp xml:id="SDZ5-Redna-32-2011-10-18.sp180">

               <speaker>RUDOLF PETAN:</speaker>

               <p>Hvala za besedo.</p>
               <p>Jaz mislim, da noben člen ni vreden, da se ga podpre, tudi ta 44. člen ne.</p>
               <p>Ta zakon in tudi 44. člen, če hočete, sta samo dokaz, da se v taki časovni stiski,
                  ko samo čakamo, kdaj bo predsednik države razglasil razpust parlamenta, rešuje,
                  obravnava in poskuša sprejeti tako pomemben zakon, ki je naredil takšen razkol v
                  medijski krajini, če uporabim ta slikoviti izraz, to ne sme delati. Če smo vedeli,
                  potem bi lahko to naredili malo prej, recimo vsaj dva meseca prej. Približno smo
                  že vsi vedeli, kaj nas čaka, in narediti tako škodo …</p>
               <p>Jaz sem že prej povedal, kje so največja razhajanja, ko gre pri delitvi
                  oglaševalskega kolača, ko gre tudi pri nadzoru za ogromen razkorak, ko se
                  kontrolira vse razen nekaterih – sedaj ne vem, ali prvorazredne ali drugorazredne,
                  da ne bi koga užalil, kam spada –, vendar so nekateri vedno oproščen, drugi so
                  vedno zraven. To ne gre. Meni je navsezadnje vseeno, koga so kontrolirali,
                  kontrola je potrebna. Vendar mora veljati za vse. Ampak jaz sedaj ne govorim tega,
                  kar je zraslo pri mojem razmišljanju, ampak to, kar so povedali ljudje na
                  obravnavi tega zakona. In ko smo tisto poslušali, potem res ne moremo reči drugega
                  kot to, da je zelo neodgovorno, da v tej časovni stiski sprejemamo tako pomemben
                  zakon, če ga prej nismo bili sposobni sprejeti, na primer pred pol leta. Ampak
                  zadeva je takšna, da se v časovni stiski sprejme tisto, kar ne bi nikoli sprejel,
                  zato ker nekateri niti niso več pozorni, drugi pa mislijo, da je vseeno, saj bo
                  prišel nekdo drug, ki bo skušal to reševati, mogoče mene niti ne bo zraven.</p>
               <p>Zato noben člen ni vreden, da bi ga podprli, zato ker kot celota, seštevek vseh
                  členov dela velike težave, dela velike krivice in z njim praktično nihče ni
                  zadovoljen. Jaz sem prepričan, da niti predlagatelj ni čisto zadovoljen s tem, kar
                  je ratalo. Zato seveda jaz osebno ne bom podprl niti tega člena niti zakona v
                  celoti. Hvala lepa.</p>
            </sp>
            <sp xml:id="SDZ5-Redna-32-2011-10-18.sp181">

               <speaker>PODPREDSEDNIK MIRAN POTRČ:</speaker>

               <p>Repliko želi mag. Majda Potrata.</p>
            </sp>
            <sp xml:id="SDZ5-Redna-32-2011-10-18.sp182">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Glede na to, da sem poslušala celo javno predstavitev mnenj ob zakonu o medijih,
                  intenzivno spremljala tudi vse razprave ob tem zakonu in da sem nenazadnje
                  doživela tudi obravnavo tega zakona, bi na nekaj stvari vendarle opozorila.</p>
               <p>Zakon o avdiovizualnih medijskih storitvah je bil vložen 28. julija 2011, to je
                  takoj po tistem, ko zakon o medijih ni dobil potrditve, da je primeren za
                  nadaljnjo obravnavo. Takrat, ko je bil v obravnavo posredovan, nad nami še ni bilo
                  tega prsta, ki se mu reče razpustitev parlamenta. Bila je pa ves čas kazen. Nikar
                  ne mislite, da mi je ljubo, da bomo morali sprejeti ta zakon tako, kot ga
                  sprejemajo. Sama sem podprla prejšnji zakon, tistega, ki je bil zavrnjen po prvem
                  branju, zaradi tega, ker je bolje reševal stvari. Razprava pa ni odpirala
                  nekaterih vprašanj, ki so se kar naenkrat sedaj tu pokazala kot problematična. In
                  to me preseneča, da imamo tako kratek spomin, da ne vidimo, kateri problemi so
                  bili takrat v javni predstavitvi najbolj poudarjeni in kateri so sedaj. Mislim, da
                  je bilo takrat blizu 26 ali 36 nastopov na javni predstavitvi, ki so zadevali samo
                  Radio 1 in koncentracijo in ta vprašanja povezana z Radijem 1. Nekaterih drugih
                  vprašanj se sploh niso dotaknili.</p>
               <p>Druga stvar, ki me moti, bi pa jo le kazalo povedati, da če bi bila jaz članica
                  SDS, bi bila pravzaprav v tem hipu zadovoljna, zaradi tega, ker na tak način
                  ostaja še vedno v veljavi Zakon o medijih, ki ga je SDS v prejšnjem mandatu
                  spravil skozi proceduro. Ni pa bil sprejet zakon, ki je bil bistveno boljši. In to
                  je tisto, o čemer je govoril moj kolega Samo Bevk, ko je govoril o lomastenju po
                  medijski zakonodaji. Hvala.</p>
            </sp>
            <sp xml:id="SDZ5-Redna-32-2011-10-18.sp183">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosil državni sekretar na Ministrstvu za kulturo gospod Jožef Školč.
               </p>
            </sp>
            <sp xml:id="SDZ5-Redna-32-2011-10-18.sp184">

               <speaker>JOŽEF ŠKOLČ:</speaker>

               <p>Hvala lepa.</p>
               <p>Potrpežljivost mi narekuje, da pač določene stvari, ki jih vsi veste, povem še
                  enkrat.</p>
               <p>V to časovno stisko, o kateri danes govorimo, smo prišli iz več razlogov. Velika
                  večina stvari, ki bi jih lahko ta državni zbor uredil, pa jih ni, se je končala z
                  glasovanjem 15. julija tega leta. 28. julija tega leta je potem prišlo do tega
                  zakona, nad katerim so spet nekateri lahko povsem upravičeno razočarani, da je
                  tehničen in neambiciozen. Drugačen tudi ne more biti, kajti predstavljajte si, da
                  bi ponovno odprli vsa možna vprašanja, ki so štirinajst dni pred vložitvijo delila
                  ta prostor, različne interese in tudi slovensko javnost.</p>
               <p>S tem nočem reči, da vsa druga vprašanja niso bila pomembna. Tudi razprava na
                  Odboru za kulturo, šolstvo in šport je pravzaprav pogrevala stare dileme. Večinoma
                  se z rešitvami ZAMS ni soočala, razen v tistem delu, kjer je amandma vložila
                  Poslanska skupina SLS, z njim tudi uspela in omejila oglaševanje na javni RTV.
                  Javne RTV to ni naredilo srečne, to mi lahko verjamete, čeravno to seveda ni v
                  nasprotju z direktivo in s tega vidika je bolje, da gre tak zakon naprej, kot da
                  ne gre nobeden.</p>
               <p>Da je to zelo težko, gospod Petan, se boste morali strinjati tudi zaradi tega, ker
                  ste poskusili z nekim, bom rekel, zelo skromnim dopolnilom in zaradi pritiskov, za
                  katere pravijo vaše kolegice in kolegi, da so se izvajali na vašo skupino, tudi
                  zelo hitro odstopili od te rešitve, ki bi bila, kot sem prej rekel, tudi tehnično
                  dopustna, bi pa povzročila spet neke težave.</p>
               <p>Irelevantno, v tem trenutku se Državni zbor pravzaprav sooča s preprosto nalogo –
                  da sprejme tisto navodilo, ki ga mora sprejeti, s katerim se del problemov, ki so
                  v medijih, zagotovo bolje in bolj natančno ureja, ne posega v nobene ideologije,
                  ne posega v nobene interese, razen finančne, teh različnih ljudi, ki tako ali
                  drugače upravljajo z mediji. In jokati zdaj nad tem, kaj vse bi bilo možno še
                  rešiti, je prepozno, kajti tega Vladi na nek način Državni zbor ni dovolil, da bi
                  uredila, torej glede koncentracije, glede popravkov, glede vseh teh stvari, o
                  katerih je tudi precej natančno govorila poslanka Majda Širca Ravnikar. Zato vam
                  le predlagam, da te stvari jemljete kot neke vrste dobrodošel popravni izpit, da
                  se ne bosta naslednji minister za kulturo in državni proračun srečala z gotovo
                  kaznijo zaradi neizvrševanja te direktive.</p>
               <p>Če koga posebej veseli pogledati v to korespondenco, ki poteka med Vlado in ljudmi
                  v Bruslju, boste videli, da jih mi pravzaprav prosimo, naj počakajo s tem
                  postopkom, ki ga hočejo sprožiti, češ da bo Državni zbor še danes odločal. Seveda,
                  ko bo danes odločil, bo ali zaprl možnost za ta postopek – upam, da ja –, ali pa
                  ga na široko odprl. To ni kakšen poseben razlog, da se bomo razumeli, za to, da tu
                  sprejemamo to rešitev. Bistveno bolj bi si želel tudi sam, da bi sodeloval v neki
                  diskusiji, v kateri bi govorili tudi o drugih stvareh, ki jih je treba na področju
                  medijev spremeniti. Ampak za to je pa res čas potekel. In jaz upam, da ta
                  pojasnila o tem, kdo vse je prispeval k zamudi, zadoščajo za to, da pridemo do
                  tega glasovanja, ki ohranja, kot je bilo že rečeno, rešitve iz medijskega zakona,
                  ki sem jim tudi jaz, kot se boste spomnili, temeljito nasprotoval, pa moram danes
                  požirati slino, da ostajajo tiste rešitve, ki so bile sporne ob sprejetju in ves
                  čas. In upam, da boste vi tudi ta knedelj pojedli in da boste videli, da to
                  pravzaprav ni teren, kjer bi napenjali mišice, ampak kjer pravzaprav šparamo naš
                  denar, ki ga je za področje kulture malo, za področje medijev pa še manj. Nekaj
                  milijonska kazen pomeni v bistvu manko za nekaj let denarja za podporo
                  medijev.</p>
            </sp>
            <sp xml:id="SDZ5-Redna-32-2011-10-18.sp185">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Rudolf Petan, izvolite besedo.</p>
            </sp>
            <sp xml:id="SDZ5-Redna-32-2011-10-18.sp186">

               <speaker>RUDOLF PETAN:</speaker>

               <p>Hvala za besedo.</p>
               <p>Tudi jaz soglašam, da je ta zakon daleč od tega, da bi bil za napenjanje mišic,
                  vsaj kar se nas tiče, smo to vendar dokazali tudi na razpravi na odboru, ko nismo
                  bili med tistimi, ki bi bili sploh glasni, kaj šele najbolj. Tako da mi se tega
                  zavedamo.</p>
               <p>Zakaj smo pa mi odstopili od tega našega amandmaja, sem pa že v imenu poslanske
                  skupine povedal. Ta 32. člen je kar razburkal javnost in mi smo želeli, da bi bil
                  člen odprt. Priznam pa, da smo se mogoče malce narobe ali nerodno lotili, ker smo
                  pričakovali, da bodo predlogi za kakšne amandmaje, ki bi jih seveda bili
                  pripravljeni podpreti, ampak jih ni bilo. In če je seveda naš amandma bil
                  problematičen, potem smo ga bili pripravljeni umakniti in smo ga tudi umaknili.
                  Ampak na to se bom vrnil kasneje.</p>
               <p>Zdaj pa še samo nekaj. V Sloveniji je zelo moderno, da se izgovarjamo na pritiske
                  iz Evropske unije. Spomnili se boste, da smo v tej dvorani že enkrat nekaj
                  takšnega naredili in potem smo sprejeli neki španski kompromis, za katerega se je
                  kasneje izkazalo, da sploh ni bil potreben. V tem letu smo na pritisk iz Evropske
                  unije želeli sprejeti zakon o tehničnih karakteristikah, kjer ukinili bi bili
                  garancijo na tehnične izdelke, pa se je izkazalo, da to sploh ni res, da sploh ni
                  res! Pa je bilo to za prmejduš obljubljeno in rečeno, da tako mora biti. To je
                  torej en takšen izgovor.</p>
               <p>Kar se pa tiče teh težkih rokov. 28. julija je bilo rečeno, da je padel nek drug
                  zakon. Ja, lahko se vprašamo, zakaj pa je bilo treba, da je zakon padel? /
                  oglašanje iz klopi/ No, ta zakon zato, ker je prej en drugi padel, ker prej ni
                  bilo možno vložiti, ker je menda 27. padel tisti zakon. V tem kontekstu. Ker
                  drugače bi lahko vložili že prej, pred petimi meseci, pa se ni dalo zato, ker ste
                  rekli, da je padel tisti zakon. To se pravi, tudi tisti zakon ni bil takšen, da bi
                  bil sprejemljiv. Saj jaz nobenega ne obtožujem, je pač zakon padel, samo naj
                  obtožbe zdaj ne letijo na naš račun, ko govorimo o časovni stiski. Kaj se je
                  spremenilo? Med ostalim se je spremenil tudi 32. člen, ki je za marsikoga
                  problematičen.</p>
               <p>In še nekaj. To bi pa spoštovani gospe Potrati povedal, ko je rekla, da bi bili
                  lahko v SDS veseli, da bo ostal še prejšnji zakon. Ne, naš pristop ni takšen. Naš
                  pristop ni takšen. To ne pomeni, da smo mi veseli, če je nekaj po naše pa če je
                  slabo, ali pa če je bila neka stvar sprejeta pred, ne vem, ne me držati za besedo,
                  tremi, štirimi, petimi leti, ko je bila drugačna situacija, da danes tega ne bi
                  mogli spremeniti. In da je to tako, da se mi ne vkopljemo, če je potreba,
                  dokazuje, da smo odstopili od amandmaja. Nam gre za to, da dobimo neko kvaliteto,
                  da je nekaj, kar je lahko boljše. Nekaj, kar je bilo lansko leto dobro, ni nujno,
                  da je v tej situaciji, kot je zdaj, v tem trenutku še vedno dobro. Lahko je nekaj
                  malo drugačno ali pa čisto drugačno. Situacije se spreminjajo.</p>
            </sp>
            <sp xml:id="SDZ5-Redna-32-2011-10-18.sp187">

               <speaker>PODPREDSEDNIK MIRAN POTRČ:</speaker>

               <p>Gospod Petan, zašli ste v splošno razpravo o zakonu. Dajte se vrniti na amandma,
                  lepo prosim.</p>
            </sp>
            <sp xml:id="SDZ5-Redna-32-2011-10-18.sp188">

               <speaker>RUDOLF PETAN:</speaker>

               <p>Hvala, gospod predsednik, soglašam z vami, ampak tudi drugi so na splošno
                  govorili, pa me je mogoče zaneslo.</p>
               <p>Mislim, da sem povedal tisto, kar je bilo bistveno. Tudi ta 44. člen je popolnoma
                  enak in ti amandmaji, ki so. Tako da jaz seveda tega zakona ne bom podprl. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp189">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati o amandmaju k 44. členu? Ne, zato zaključujem
                  razpravo.</p>
               <p>Prehajamo na razpravo o 45. členu in amandmaju poslanskih skupin SD in LDS k temu
                  členu. Želi kdo besedo? Ne želi nihče, zato zaključujem razpravo. O amandmajih
                  bomo v skladu s časovnim potekom seje zbora odločali danes v okviru glasovanj. S
                  tem prekinjam to točko dnevnega reda.</p>
               <p>Prehajamo na<title> 5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O MNOŽIČNEM VREDNOTENJU NEPREMIČNIN PO
                     SKRAJŠANEM POSTOPKU </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo državni sekretarki v
                  Ministrstvu za finance gospe Mateji Vraničar.</p>
            </sp>
            <sp xml:id="SDZ5-Redna-32-2011-10-18.sp190">

               <speaker>MATEJA VRANIČAR:</speaker>

               <p> Spoštovani gospod predsedujoči, spoštovani poslanske in poslanci!</p>
               <p>Predlog novele zakona je Vlada pripravila zaradi potrebe po uskladitvi veljavnega
                  zakona z izkušnjami in rešitvami prvega poskusnega vrednotenja nepremičnin, ki je
                  bilo izvedeno konec lanskega leta. Znano je, da so bile v zadnjem četrtletju leta
                  2010 vsem lastnikom nepremičnin poslana obvestila o poskusno izračunani vrednosti
                  njihovih nepremičnin, določeni s sistemom množičnega vrednotenja. Lastniki so
                  prejeli milijon 98 tisoč 349 obvestil o poskusnem izračunu vrednosti za okoli 6
                  milijonov nepremičnim. Do 25. januarja letos so lastniki dali pripombe za okoli
                  550 tisoč nepremičnin, kar predstavlja 9 odstotkov vseh ovrednotenih nepremičnin.
                  Od tega je bila tretjina pripomb vezanih na vrednost, 20 odstotkov na lastništvo,
                  ostale pripombe pa so se nanašale na podatke o nepremičninah. V zvezi z
                  vrednotenjem se je največ pripomb nanašalo na vrednotenje kmetijskih in gozdnih
                  zemljišč, več kot 60 odstotkov, ter na stanovanjske nepremičnine približno 15
                  odstotkov.</p>
               <p>Generalno vrednotenje in poskusni izračun vrednosti sta pokazala potrebo po
                  določenih spremembah samega zakona. Pokazalo se je, da ni mogoče modelov enoznačno
                  vezati na vrste nepremičnin, ampak da je pogosto za vrednotenje ene nepremičnine,
                  sestavljene iz različnih vrst rabe, na primer kombinacije poslovne in stanovanjske
                  rabe, treba upoštevati več različnih modelov, ki jih je treba vezati na vrsto rabe
                  in ne na vrsto nepremičnine.</p>
               <p>V želji racionalizirati postopek poskusnega izračuna, se s spremembo 10. člena
                  predlaga, da se črta obveznost razgrnitve predlogov modelov po občinah, saj bodo
                  ti na vpogled na geodetski upravi.</p>
               <p>Predlaga se tudi, da se za nepremičnine, katerih lastnik je občina oziroma država,
                  obvestilo o pripisu vrednosti ne pošlje lastniku, ampak se lastniku omogoči
                  vpogled v rezultate poskusnega izračuna elektronsko.</p>
               <p>Predlaga se, da se v postopku določanja posplošene tržne vrednosti konkretne
                  nepremičnine ne odgovarja na posredovane pripombe posameznemu lastniku, ki vloži
                  odgovor, pač pa se po končani obravnavi pripomb na poskusni izračun in končni
                  določitvi modelov vrednotenja, vsem lastnikom ponovno pošlje obvestila. Na
                  obvestilo o končnem izračunu ni več mogoče ugovarjati, na vrednost pa je mogoče
                  vplivati le še s spremembo podatkov o nepremičnini v registru nepremičnin.</p>
               <p>Ob izvajanju generalnega vrednotenja se je pokazalo, da podlage za evidentiranje
                  podatkov o cenah in najemninah v evidenci trga nepremičnin ne omogočajo
                  sistematičnega pridobivanja cen novogradenj. Še bolj pomanjkljivo pa so
                  evidentirane najemnine. Ta pomanjkljivost se odpravlja s spremembo 22. člena
                  zakona.</p>
               <p>S spremembami 25. člena pa se jasneje določi, da podatki o strankah niso javni. Iz
                  javnega vpogleda se izvzemajo tudi vsi podatki, po katerih se dostop lahko zavrne
                  v skladu s predpisi o dostopu do informacij javnega značaja, sicer pa je evidenca
                  trga nepremičnin javna.</p>
               <p>Spoštovani! Vlada si v zvezi s tem predpisom prizadeva za njegovo čimprejšnjo
                  uveljavitev, tako da bo mogoče končne vrednosti nepremičninam določiti najkasneje
                  s 1. januarjem prihodnjega leta, ko se podatki nujno potrebujejo za začetek
                  izvajanja dveh zakonov s področja socialne varnosti, in sicer Zakona o
                  uveljavljanju pravic iz javnih sredstev in Zakona o socialnovarstvenih prejemkih.
                  Nenazadnje je treba čim prej zaključiti množično vrednotenje nepremičnin tudi
                  zaradi določb Zakona o umeščanju prostorskih ureditev državnega pomena v prostor,
                  ki se v metodologiji ocenjevanja za posamezne razlastitve sklicuje na vrednosti
                  nepremičnin ugotovljene v sistemu množičnega vrednotenja. Vsi ti podatki oziroma
                  informacije kažejo na širši pomen množičnega vrednotenja, kot je samo obdavčitev,
                  o kateri je bilo v javnosti največ govora, in predlagamo da zakon podprete tako v
                  drugi kot v tretji obravnavi. Hvala lepa.</p>
            </sp>
            <sp xml:id="SDZ5-Redna-32-2011-10-18.sp191">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
                  delovno telo.</p>
               <p>Besedo dajem predsedniku Bogdanu Čepiču za obrazložitev stališč odbora.</p>
            </sp>
            <sp xml:id="SDZ5-Redna-32-2011-10-18.sp192">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav državni sekretarki. Kolegice in
                  kolegi!</p>
               <p>Odbor za finance in monetarno politiko je na 32. seji 5. 10. 2011 kot matično
                  delovno telo obravnaval Predlog zakona o spremembah in dopolnitvah Zakona o
                  množičnem vrednotenju nepremičnin, ki ga je Državnemu zboru v obravnavo in
                  sprejetje po skrajšanem postopku predložila Vlada. Kolegij predsednika Državnega
                  zbora je dne 9. 9. 2011 sklenil, da se predloženi zakon obravnava v skrajšanem
                  postopku.</p>
               <p>Odboru je bilo posredovano mnenje Zakonodajno-pravne službe, ki je podala pripombe
                  k določbam 2., 3., 4., 7. in 9. člena predloga. Pripombe so vključene v predlogih
                  za amandmaje odbora, ki jih je pripravilo Ministrstvo za finance, s katerimi je
                  bil odbor seznanjen v okviru dodatnega delovnega gradiva, obenem z vloženimi
                  amandmaji Poslanske skupine Zares k 7. in 9. členu ter Poslanske skupine Slovenske
                  demokratske stranke k 1., 2., 9. in 10. členu besedila.</p>
               <p>Odboru so bila posredovana še mnenja Občine Brežice, Občine Litija in Mestne
                  občine Maribor.</p>
               <p>Iz uvodnega dopolnila obrazložitve členov in novo uvedenih rešitev, ki jih je na
                  seji odbora predstavila državna sekretarka s finančnega ministrstva, izhaja, da se
                  besedilo prilagaja izsledkom prakse izkazane na podlagi izvedbe prvega poizkusnega
                  vrednotenja nepremičnin. S tem gre v okviru predloženih rešitev v prvi vrsti za
                  uvedbo preciziranja določanja modelov vrednotenja, upoštevaje, da se posamezno
                  vrednotenje ne veže le na uporabo enega modela, saj vključuje določeno
                  nepremičnino z različnimi vrstami rabe z vzporednim namenom pocenitve in
                  poenostavitve samega postopka vrednotenja.</p>
               <p>V nadaljevanju je predstavnica Zakonodajno-pravne službe poudarila, da so pripombe
                  v predlogih amandmajev matičnega odbora dosledno upoštevane.</p>
               <p>Ob obravnavi posameznih členov se je odvijala razprava osredotočena na vprašanje
                  vmesnosti hkratne obravnave zadevnega zakona z davčnim zakonom, izpostavljeno s
                  strani Poslanske skupine Slovenske demokratske stranke, oziroma na amandma
                  Poslanske skupine SDS k 1. členu s poudarkom na rešitvi, da se nepremičnine v
                  zasebni lasti, po katerih poteka javna gospodarska infrastruktura, ki je v
                  upravljanju občin, ne obdavčijo. Po izraženem stališču dela razpravljavcev
                  Poslanske skupine SD, ki amandmaju niso izražali podpore, pa je bilo že osnovno
                  besedilo predloga sprejeto, nepovezano z Zakonom o davku na nepremičnine, predvsem
                  iz razloga, ker predmetni zakon zagotavlja osnovni pregled nepremičninske baze kot
                  podlage za ugotavljanje cen nepremičnin v skladu z dejanskimi tržnimi gibanji.</p>
               <p>Tudi po mnenju Vlade, ki predmetnemu amandmaju ni izrazila podpore, je odgovor na
                  vprašanje, ali bodo posamezne vrste nepremičnin, bodisi zaradi prisotnosti javne
                  gospodarske infrastrukture ali iz drugega, vzroka manj obdavčene oziroma z
                  obdavčitvami celo izvzete v izključni domeni davčnega zakona.</p>
               <p>Ob obravnavi so člani odbora sprejeli amandmaje odbora k 2., 3., 4., 7., 9. in 11.
                  členu predloga. Ob tem se je odbor v skladu s 130. členom Poslovnika Državnega
                  zbora opredelil do vloženih amandmajev kvalificiranih predlagateljev in pri tem
                  sprejel amandmaje Poslanske skupine Zares k 7. in 9. členu zakonskega predloga in
                  Poslanske skupine Slovenske demokratske stranke k 9. členu zakonskega predloga.
                  Amandmaji Poslanske skupine Slovenske demokratske stranke k 1., 2. in 10. členu
                  besedila pa niso bili sprejeti.</p>
               <p>V nadaljevanju je odbor v skladu s 128. členom Poslovnika Državnega zbora glasoval
                  o členih predloga zakona in jih sprejel. Glede na sprejete amandmaje je na podlagi
                  prvega odstavka 133. člena Poslovnika Državnega zbora pripravljeno besedilo
                  dopolnjenega predloga zakona, ki je sestavni del tega poročila in ste ga prejeli.
               </p>
            </sp>
            <sp xml:id="SDZ5-Redna-32-2011-10-18.sp193">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Slovenske nacionalne stranke bo predstavila mag. Sara
                  Viler.</p>
            </sp>
            <sp xml:id="SDZ5-Redna-32-2011-10-18.sp194">

               <speaker>MAG. SARA VILER:</speaker>

               <p>Hvala za besedo, gospod predsedujoči.</p>
               <p>Pred pričetkom množičnega vrednotenja nepremičnin je bilo treba v Sloveniji
                  pridobiti realne podatke o nepremičninah. V sled navedenemu je bil izveden prvi
                  popis nepremičnin, obdelati je bilo treba pridobljene podatke, vzpostaviti
                  register nepremičnin in istočasno uskladiti podatke v katastru stavb ter oba
                  povezavi z registrom prebivalstva.</p>
               <p>Zelo priporočljivo bi bilo, da bi se ustanove, ki se na kakršenkoli način
                  ukvarjajo z nepremičninami, povezale med seboj v enoten nepremičninski sistem.
                  Namen evidence trga nepremičnin je sistematično evidentiranje ter zagotavljanje
                  dostopnosti podatkov o realiziranih tržnih poslih z nepremičninami. Javno dostopni
                  podatki o realiziranih transakcijskih cenah in najemninah nepremičnin v vsakem
                  tržnem gospodarstvu pomembno vplivajo na enakopravno obveščenost vseh aktivnih in
                  potencialnih udeležencev na trgu nepremičnin. S tem se prispeva k večji
                  preglednosti trga ter k izenačevanju konkurenčnih pogojev in večji stopnji
                  konkurence na trgu. Na podlagi navedenega je bil izveden prvi poskusni izračun
                  vrednosti nepremičnin, na katerega je bilo podano kar nekaj pripomb. Glavni
                  razlogi za sprejetje predlagane novele so potrebe, da se jasno določi način
                  modelov vrednotenja glede na posamezno nepremičnino, potrebo po sistemski ureditvi
                  evidentiranja trga z nepremičninami, katere transakcije so predmet obdavčitve z
                  davkom na dodano vrednost, potrebe po ureditvi sistema, evidentiranje najemnih
                  pogodb za stavbe in njihove dele ter nujnost ureditve množičnega zaračunavanja
                  stroškov, dodatnih izdatkov in storitev množičnega vrednotenja nepremičnin.</p>
               <p>V Slovenski nacionalni stranki bi na tem mestu izpostavili tri problemske
                  situacije, ki jih obravnavani modeli pri množičnem vrednotenju nepremičnin ne
                  upoštevajo. Določilo tretjega odstavka 7. člena govori o tem, da se za zemljišča
                  modeli vrednotenja oblikujejo glede na namensko rabo zemljišč, razen za pozidana
                  zemljišča, za katere se modeli oblikujejo glede na dejansko rabo zemljišč. Najprej
                  bi opozorili zakonodajalca, da so informacije o namenski rabi zemljišč že danes
                  javno dostopno na posameznih občinah. Problemska situacija tega člena je v tem, da
                  Geodetska uprava vodi evidenco dejanske rabe zemljišč. Kaj pa to pomeni? To pomeni
                  to, da Geodetska uprava lahko opravi vrednotenje nepremičnin po dejanski rabi, na
                  primer stanovanjska stavba na zemljišču, ki je po namenski rabi po občinskem
                  prostorskem načrtu kategorizirano lahko kot kmetijsko ali gozdno zemljišče, po
                  katerem gradnja ni možna. To pomeni, da je država potemtakem ovrednotila črno
                  gradnjo. Slednja nepremičnina dejansko doseže na trgu vrednost nič, ker je črna
                  gradnja, in bi se potemtakem moralo izvesti vrednotenje te nepremičnine samo za
                  zemljišče, brez stavbe. Iz tega je razvidno, da Geodetska uprava ne vodi povezave
                  med dejansko rabo na zemljišču in namensko rabo po planu, kar predstavlja danes
                  velik problem.</p>
               <p>V noveli opažamo naslednjo pomanjkljivost glede javnosti podatkov. V primerih, da
                  bi bile identifikacijske oznake javne, bi bilo lahko iz teh oznak možno razbrati
                  tudi podatke o pogodbenih strankah, ki pa z veljavnim zakonom niso javni in so v
                  nasprotju z Zakonom o dostopu do informacij javnega značaja.</p>
               <p>V Slovenski nacionalni stranki smo mnenja, da novela zakona ne bo dosegla
                  postavljenih ciljev. Gre samo za navidezno novelacijo, ki naj bi dala občutek, da
                  se na področju vrednotenja nepremičnin dogajajo bistveni premiki, ki pa bodo
                  končno doprinesli do realnih vrednosti nepremičnin.</p>
            </sp>
            <sp xml:id="SDZ5-Redna-32-2011-10-18.sp195">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil mag. Borut Sajovic.</p>
            </sp>
            <sp xml:id="SDZ5-Redna-32-2011-10-18.sp196">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Prijazen pozdrav državni sekretarki in
                  vam, kolegice in kolegi!</p>
               <p>Seveda govorimo o Predlogu sprememb Zakona o množičnem vrednotenju nepremičnin,
                  katerega v Poslanskem klubu Liberalne demokracije Slovenije podpiramo.</p>
               <p>Govorimo o orodju, o sistemu, o metodi, nikakor pa ne še o pobranih sredstvih ali
                  pa davku. V Sloveniji smo s tem že poskusili, doživeli kar precej konstruktivnih
                  predlogov in sprememb. In vsega upoštevanja vredno je tudi tisto, kar je pred
                  menoj povedala kolegica iz Slovenske nacionalne stranke. Zagotovo se vedno in pa
                  povsod še najdejo pomanjkljivosti, rezerve ali pa specifični primeri, ki jih je
                  treba popravljati in odpravljati.</p>
               <p>Tisti osnovni zakon je začel veljati konec maja leta 2006 in je dal pristojnosti
                  nad izvajanjem sistema Ministrstvu za okolje in prostor na podlagi analize
                  obnašanja trga nepremičnin, pri čemer pa so bili uporabljeni podatki o
                  nepremičninah, pridobljeni z geodetskim popisom nepremičnin v letih 2009-2010.
                  Zato je tudi pristojna služba leta 2010 v okviru generalnega vrednotenja izdelala
                  modele vrednotenja za vse vrste nepremičnin ter jeseni leta 2010 v skladu s
                  postopkom, ki ga določa zakon, po preveritvi predlogov modelov z občinami izvedla
                  prvi poskusni izračun posplošene tržne vrednosti za vse nepremičnine, evidentirane
                  v registru nepremičnin. V teh postopkih generalnega vrednotenja in pa ob razvoju
                  postopka pripisovanja vrednosti posameznih nepremičnin pa se je po ocenah
                  pristojnih služb izkazalo, da v resnici dejansko v številnih primerih posplošene
                  tržne vrednosti posamezne nepremičnine ni mogoče določiti z enim samim modelom
                  vrednotenja, saj so nepremičnine pogosto sestavljene iz delov, ki imajo različno
                  namensko, predvsem pa tudi različno dejansko rabo. V takih primerih je bilo treba
                  za vrednotenje uporabiti več modelov. Zato se je tudi iskala in pa našla rešitev,
                  po kateri so se modeli vrednotenja uporabili za posamezne dele nepremičnine, na
                  primer ločeno za zemljišče in pa ločeno za stavbo, vrednost nepremičnine pa je
                  bila določena kot vsota vrednosti posameznih delov. Postopek se je izkazal kot,
                  vsaj za večino primerov, primernejši. Za ureditev tudi primerne pravne podlage za
                  njegovo izvajanje pa je treba spremeniti še nekatere določbe zakona.</p>
               <p>Glavni razlogi za predlagano novelo zakona o množičnem vrednotenju nepremičnin so
                  naslednji. Potreba, da se jasno določi način uporabe modelov vrednotenja glede na
                  posamezno nepremičnino oziroma možnost uporabe več modelov za eno nepremičnino.
                  Nadalje je treba seveda razmisliti in pa ugoditi tudi potrebi po sistemski
                  ureditvi evidentiranja trga z nepremičninami, katerega transakcije so predmet
                  obračuna davka na dodano vrednost. V praksi se je kot potrebna izkazala tudi
                  ureditev sistema evidentiranja najemnih pogojev ali za celotno stavbo ali pa za
                  posamezne dele stavb in pa seveda življenje narekuje tudi nujnost ureditve
                  možnosti zaračunavanja stroškov, dodatnih izdelkov in storitev množičnega
                  vrednotenja nepremičnin. Vsakdanje življenje pa tudi kaže, da je model množičnega
                  vrednotenja nepremičnin v osnovi pravilno naravnan, kažejo pa se številne drobne
                  pomanjkljivosti, podrobnosti, ki jih bo treba tekom življenja urejati še na drug
                  način, zato da bo sistem deloval kot neka logična, skladna in razumska celota.</p>
               <p>Pomembno dejstvo je tudi, da za spremembami ne stoji toliko politika kot stroka
                  ter da poprava tega zakona v ničemer še ni povezana z novimi davščinami. Najprej
                  je treba imeti do potankosti urejene evidence in šele kasneje se je moč ukvarjati
                  z nadaljnjimi postopki oziroma uporabo teh evidenc tudi za druge, v glavnem davčne
                  namene.</p>
               <p>V Poslanskem klubu Liberalne demokracije Slovenije bomo predlagano novelo zakona
                  podprli.</p>
            </sp>
            <sp xml:id="SDZ5-Redna-32-2011-10-18.sp197">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine nepovezanih poslancev bo predstavil stališče gospod Vili
                  Trofenik.</p>
            </sp>
            <sp xml:id="SDZ5-Redna-32-2011-10-18.sp198">

               <speaker>VILI TROFENIK:</speaker>

               <p>Hvala za besedo, gospod predsednik. Lep pozdrav vsem prisotnim!</p>
               <p>Ob obravnavi Predloga zakona o spremembah in dopolnitvah Zakona o množičnem
                  vrednotenju nepremičnin se je treba spomniti, da je preteklo dolgih 12 let oziroma
                  več kot trije mandati, odkar smo začeli s projektom posodobitve evidentiranja
                  nepremičnin, za katerega smo potrošili kar zajeten tuj kredit, pa pet let od
                  sprejetja Zakona o množičnem vrednotenju nepremičnin še vedno nimamo rezultata
                  oziroma izdelka, ki bi omogočil ob vseh drugih spremljajočih potrebah, doseči
                  temeljni cilj, to je uvedbo davka na nepremičnine, za katerega ni bilo nikoli take
                  potrebe kot v teh kriznih časih, na potrebo po njegovi uvedbi pa nas opozarjajo
                  tudi pristojni iz tujine. Nenazadnje bi ta davek omogočil nujno potrebno
                  kvalitetno reformo financiranja občin. Mislim, da bi ob obravnavi te zakonske
                  spremembe morali vsaj simbolično povprašati po odgovornosti. Ne glede na to, da
                  gre vsekakor za zahteven in obsežen projekt, pa vendar je 12 let absolutno preveč,
                  da ne govorimo o potrošenih sredstvih, nad katerimi sploh nimamo nobenega
                  pregleda.</p>
               <p>Vsi štirje temeljni razlogi za spremembo zakona, ki jih navajajo predlagatelji, so
                  sicer točni, vendar so bili predvidljivi in so morali biti v večini upoštevani pri
                  pripravi zakona pred petimi oziroma šestimi leti. Ni opravičila za zapoznelo
                  ugotovitev o potrebnosti vrednotenja posameznih delov nepremičnine pri
                  večnamenskih nepremičninah ter ločenem vrednotenju zemljišč od nepremičnin, da o
                  drugih zaznanih pomanjkljivostih na področju kmetijskih in gozdnih zemljišč sploh
                  ne govorimo. Omenjene in druge pomanjkljivosti so bile dejansko ugotovljene po
                  številnih dolgotrajnih debatah ob neuspešni razpravi oziroma pripravi zakona o
                  davku na nepremičnine, ko je bilo ugotovljeno, da ni na razpolago ustreznega
                  instrumentarija za kvaliteten zakon, še več, da na podlagi veljavnega zakona
                  pripravljene baze ne omogočajo sledenja drugemu, sicer ne fiskalnemu, vendar enako
                  pomembnemu cilju, to je učinkoviti prostorski politiki. Pričakovali bi, da bi bile
                  pomanjkljivosti opažene med samim vrednotenjem in zaradi tega že pred časom
                  predlagane potrebne zakonske spremembe.</p>
               <p>Ni dvoma, da so sicer zapoznele spremembe zakona potrebne, vprašanje pa je, ali so
                  zadostne in ustrezne ter zadosti učinkovite za dosego postavljenih ciljev. Zadrego
                  predstavlja med drugim ustreznost ali neustreznost predlagane spremembe o ukinitvi
                  javne razgrnitve modelov vrednotenja in zemljevidov vrednostnih con ter
                  pooblastilo, da se s podzakonskim aktom določijo potrebni podatki o nepremičninah,
                  ki se vodijo v registru nepremičnin in so do sedaj predstavljali zakonsko
                  materijo.</p>
               <p>V pričakovanju, da bo možno po dolgih 12 letih projekt vendarle pripeljati k cilju
                  prve etape, bomo v naši poslanski skupini predlagane spremembe zakona podprli.
                  Hvala lepa.</p>
            </sp>
            <sp xml:id="SDZ5-Redna-32-2011-10-18.sp199">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine SD bo stališče predstavila gospa Breda Pečan.</p>
            </sp>
            <sp xml:id="SDZ5-Redna-32-2011-10-18.sp200">

               <speaker>BREDA PEČAN:</speaker>

               <p>Hvala za besedo, gospod predsednik. Dober dan, gospa državna sekretarka, kolegice
                  in kolegi!</p>
               <p>V Poslanski skupini Socialnih demokratov spremembe Zakona o množičnem vrednotenju
                  nepremičnin podpiramo.</p>
               <p>Glavni razlogi med drugimi so: potreba, da se jasno določi način uporabe modelov
                  vrednotenja glede na posamezno nepremičnino oziroma možnost uporabe več modelov za
                  eno nepremičnino – tu gre seveda za tiste nepremičnine, ki imajo dvojno ali celo
                  več kot dvojno rabo –; potreba po sistemski ureditvi evidentiranja trga z
                  nepremičninami, katerega transakcije so predmet obračuna davka na dodano vrednost;
                  potreba po ureditvi sistema evidentiranja najemnih pogodb za stavbe in dele stavb
                  ter nujnost ureditve možnosti zaračunavanja stroškov dodatnih izdelkov in storitev
                  množičnega vrednotenja nepremičnin.</p>
               <p>V naši poslanski skupini menimo, da se je posebej izkazala težava vrednotenja
                  nepremičnin, ki se pojavljajo predvsem na najemnem trgu. To so zlasti nekatere
                  vrste poslovnih nepremičnin, pa tudi določene kategorije stanovanj, za katere je
                  število realiziranih transakcij relativno majhno, podatkov o najemninah pa se v
                  evidenco trga nepremičnin ne evidentira sistematično, saj je bila v juliju 2008 s
                  spremembami stanovanjskega zakona ukinjena obveznost lastnika stanovanja, da v
                  primeru oddajanja stanovanja v najem prijavi oddajo stanovanja pri pristojnem
                  registrskem organu v 30 dneh od sklenitve najemne pogodbe. Kolega, a bi lahko malo
                  tiše prosim? Obveznost najemodajalca stanovanj je bila črtana z namenom zmanjšanja
                  administrativnih ovir, vendar pa z napačno predpostavko, da se ta evidenca pri
                  upravnih enotah podvaja oziroma se taka evidenca vodi tudi pri davčnem organu.
                  Take utemeljitve so napačne, saj po davčnih predpisih ne obstaja obveznost
                  evidentiranja najemnih pogodb niti za poslovne niti za stanovanjske nepremičnine.
                  Zato se s spremembo 22. člena predlaga vzpostavitev enovite evidence najemnih
                  pogodb v okviru evidence trga nepremičnin, v katero bi morali poročati
                  najemodajalci, in sicer najkasneje do 15. dne v mesecu po mesecu, v katerem je
                  bila pogodba sklenjena. Določeno je, da se poroča o sklenitvi pogodbe, o
                  pogodbenih strankah, o višini najemnine in o nekaterih podatkih o nepremičnini, ki
                  je predmet najema, poročati pa se mora tudi v primeru, ko pride do spremembe
                  pogodbene stranke, torej najemnika, in v primeru spremembe višine najemnine. Ob
                  enem zakon na novo ureja, da je mogoče podatke množičnega vrednotenja za javne
                  namene pridobiti brezplačno in da je mogoče podatke, izdelke in storitve z dodano
                  vrednostjo naročniku ustrezno zaračunati tako, da se krijejo stroški povezani s
                  pripravo izdelkov ali storitev.</p>
               <p>Mimogrede naj povem, da je bilo mnogo pomanjkljivosti sicer res ugotovljenih v
                  času po tem, ko so bili lastniki nepremičnin obveščeni o rezultatih poskusnega
                  množičnega vrednotenja, vendar je bilo tudi kar precej napak ali pa problemov
                  razkritih tudi takrat, ko smo pripravljali zakon o davku na nepremičnine, ko je
                  bila sicer ta priprava neuspešna, vendar je razkrila mnoge pomanjkljivosti
                  množičnega vrednotenja in zaradi tega lahko z zadovoljstvom ugotovimo, da je zakon
                  o davku na nepremičnine vendarle prinesel nekatere pomembne izboljšave, ki nam
                  bodo pomagale, da bomo imeli, ne samo zaradi davka na nepremičnine, ampak tudi
                  zaradi cele vrste drugih potreb, množično vrednotenje nepremičnin kot podlago tako
                  za določanje tržne cene nepremičnin, za sprotno spremljanje gibanja vrednosti
                  nepremičnin in da bomo lahko, ko bo enkrat davek na nepremičnine uveden, vsa tista
                  stanovanja, ki bodo dana v najem, obravnavali kot posebno kategorijo in ne bomo
                  obdavčevali tistih stanovanj, ki so najemna stanovanja, ampak jih bomo uvrstili v
                  skupino stanovanj z zelo znižano ali pa celo popolno oprostitvijo davka.
                  Hvala.</p>
            </sp>
            <sp xml:id="SDZ5-Redna-32-2011-10-18.sp201">

               <speaker>PREDSEDNIK LJUBO GERMIČ:</speaker>

               <p> Hvala lepa.</p>
               <p>V imenu Poslanske skupine Slovenske demokratske stranke bo stališče predstavil
                  gospod Rado Likar.</p>
            </sp>
            <sp xml:id="SDZ5-Redna-32-2011-10-18.sp202">

               <speaker>RADO LIKAR:</speaker>

               <p> Hvala lepa, gospod predsednik. Spoštovana državna sekretarka, kolegice in
                  kolegi!</p>
               <p>Glavni razlogi za sprejetje predlagane novele zakona so po mnenju predlagatelja
                  sledeči. Potreba, da se jasno določi način uporabe modelov vrednotenja glede na
                  posamezno nepremičnino oziroma možnost uporabe več modelov za eno nepremičnino.
                  Nadalje, potreba po sistemski ureditvi evidentiranja trga z nepremičninami,
                  katerega transakcije so predmet obračuna z DDV. Potreba po ureditvi sistema
                  evidentiranja najemnih pogodb za stavbe in dele stavb ter nujnost ureditve
                  možnosti zaračunavanja stroškov dodatnih izdelkov in storitev množičnega
                  vrednotenja nepremičnin.</p>
               <p>Na obravnavi zakona na matičnem delovnem telesu smo v Poslanski skupini Slovenske
                  demokratske stranke predlagali amandma, in sicer smo predlagali, da se
                  nepremičnine v zasebni lasti, po katerih poteka javna gospodarska infrastruktura,
                  ki je v upravljanju občin, ne obdavčijo, saj gre za veliko število neurejenih
                  formalnopravnih razmerij iz preteklosti, zasebniki pa jih tudi ne uporabljajo več.
                  Ta zemljišča že doslej niso bila obremenjena s katastrskim dohodkom. Poleg tega
                  gre za nepremičnine, katerih lastništva so večinoma še neurejena, čeprav občine
                  intenzivno rešujejo to problematiko, vendar jim finančne in kadrovske zmožnosti ne
                  dopuščajo hitrejšega odkupovanja takšnih zemljišč.</p>
               <p>Amandma žal ni bil sprejet, kljub nesprejetju amandmaja pa zakonu v Slovenski
                  demokratski stranki ne bomo nasprotovali. Hvala.</p>
            </sp>
            <sp xml:id="SDZ5-Redna-32-2011-10-18.sp203">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo predstavil stališče gospod Alojzij
                  Potočnik.</p>
            </sp>
            <sp xml:id="SDZ5-Redna-32-2011-10-18.sp204">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Množično vrednotenje nepremičnin ni v nobenem pogledu enostavno opravilo in kljub
                  pripravam nanj ni bilo moč pričakovati, da bodo stvari potekale povsem gladko.
                  Vendarle so pomanjkljivosti, odzivi, pripombe, ugovori bržčas presegli pričakovani
                  obseg in tudi upravičeno nezadovoljstvo javnosti. Tako na podlagi izkušenj in
                  prakse namen zakona o množičnem vrednotenju nepremičnin ne preseneča.</p>
               <p>Predlagatelj navaja naslednje glavne razloge, jih bom ponovil. Potreba, da se
                  jasno določi način uporabe modelov vrednotenja; nujnost sistemske ureditve
                  evidentiranja trga z nepremičninami, katerega transakcije so predmet obračuna DDV;
                  potreba po ureditvi sistema evidentiranja najemnih pogodb za stavbe in dele stavb
                  in tudi ureditve zaračunavanja stroškov dodatnih izdelkov in storitev množičnega
                  vrednotenja nepremičnin.</p>
               <p>Poslanska skupina Zares bo predlagane rešitve podprla, navsezadnje je tudi sama z
                  amandmaji aktivno sodelovala pri pripravi. Kot pomembno štejemo tudi obveznost, da
                  se po uveljavitvi modelov vrednotenja vse lastnike nepremičnin ponovno obvesti o
                  končni izračunani vrednosti. Nove ocene vrednosti so pomembne tudi z vidika
                  spremenjenih gospodarskih razmer, saj bodo realnejše in predvsem v skladu s tržno
                  naravnanostjo. In nenazadnje, ureditev nepremičninskih podatkovnih baz je nujna
                  tudi za korektno izvedbo dolgo časa napovedovanega in odlaganega obdavčenja
                  nepremičnin. Hvala.</p>
            </sp>
            <sp xml:id="SDZ5-Redna-32-2011-10-18.sp205">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
                  Jakob Presečnik.</p>
            </sp>
            <sp xml:id="SDZ5-Redna-32-2011-10-18.sp206">

               <speaker>JAKOB PRESEČNIK:</speaker>

               <p>Hvala lepa za besedo, spoštovani predsednik. Spoštovana predsednica Vlade, gospa
                  državna sekretarka, kolegice in kolegi!</p>
               <p>Predlog dopolnitev in sprememb zakona, ki je pred nami, je po besedah
                  predlagatelja pripravljen zaradi potrebe po uskladitvi zakona z izkušnjami in
                  rešitvam prvega poskusnega vrednotenja. Praksa je namreč pokazala, da nekatere
                  rešitve v zakonu niso najboljše in jih je treba nadgraditi. Dobro leto nazaj so
                  slovensko javnost razburkali izpiski Geodetske uprave Republike Slovenije o
                  poskusnem izračunu vrednosti nepremičnin. Geodetska uprava Republike Slovenije je
                  prejela pripombe in predloge za več kot 100 tisoč nepremičnin, kar sicer
                  predlagatelj ocenjuje kot nadpovprečno dober rezultat. Pripombe in predlogi so se
                  v veliki večini nanašali na vrednost nepremičnin ali pa njihovo lastništvo.</p>
               <p>Jasno je, da je zakon o vrednotenju nepremičnin predvsem osnova za davek na
                  nepremičnine, ki si ga že dva mandata vsaj resno nihče ne upa predlagati. Jasno pa
                  je tudi, da je celotni dosedanji postopek že povzročil velike stroške, za katere
                  je veliko vprašanje, kdaj in ali sploh bodo povrnjeni. Finančni učinek pobranih
                  davkov v primerjavi s stroški vzpostavitve in delovanje sistema je vprašljiv.
                  Ampak zakon bo podlaga še za mnoge druge stvari, predvsem na področju socialnega
                  varstva. Še mnogo bolj je občutljivo vprašanje socialne pravičnosti uporabe
                  rezultatov tega sistema. Tako pri sami direktni obdavčitvi nepremičnine – kot
                  vemo, je zaradi nepremišljenih rešitev enkrat v temu mandatu že romal v predal –,
                  kot pri upoštevanju vrednosti premoženja na socialnem področju. Res je, vsaka
                  nepremičnina ima svojo vrednost, tudi vzpostavitev evidence nepremičnin in
                  njihovih vrednosti je za državo verjetno velikega pomena. Bi se pa ob uvajanju
                  takšnih ali drugačnih rešitev mogoče kdaj morali vprašati, kaj njihova
                  implementacija pomeni v praksi. Ne govorim samo o tem zakonu, ta naj nam bo za
                  najbolj svež zgled. Na tem mestu bi vam lahko naštel kar nekaj rešitev, ki
                  prinašajo ogromne stroške ter birokracijo, učinka pa nikakršnega ali ne prav
                  velikega. Potem se pa čudimo, zakaj je slovensko gospodarstvo nekonkurenčno, javna
                  uprava pa tako draga.</p>
               <p>Če se vrnem na sam zakon. V Poslanski skupini Slovenske ljudske stranke mu ne bomo
                  nasprotovali, saj je proces vrednotenja v teku in je glede na zaznane probleme v
                  praksi potreben izboljšav. Hvala lepa.</p>
            </sp>
            <sp xml:id="SDZ5-Redna-32-2011-10-18.sp207">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije bo predstavil
                  stališče gospod Anton Urh.</p>
            </sp>
            <sp xml:id="SDZ5-Redna-32-2011-10-18.sp208">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovana gospa državna
                  sekretarka, kolegice in kolegi!</p>
               <p>V Poslanski skupini DeSUS bomo podprli Predlog novele zakona o množičnem
                  vrednotenju nepremičnin.</p>
               <p>Takoj na začetku moram povedati, da v Poslanski skupini DeSUS menimo, da bi morali
                  ta predlog zakona obravnavati skupaj z zakonom o davku na nepremičnine. Ker pa žal
                  to ni mogoče, saj zaenkrat še nihče ni upal konkretno ugrizniti v to kislo
                  jabolko, se danes pač posvečamo samo množičnemu vrednotenju.</p>
               <p>Ob izvajanju poizkusnega vrednotenja nepremičnin na podlagi danih obvestil je bilo
                  precejšnje število lastnikov nezadovoljnih z oceno o vrednosti nepremičnine, zato
                  so na Geodetski upravi Republike Slovenije dobili veliko ugovorov. Na podlagi
                  danih pripomb se je nato preverjala pravilnost izvedenega modela vrednotenja,
                  vzporedno pa so se pripravili ustreznejši modeli vrednotenja. Po navedbah
                  predlagateljev v prihodnje velikega števila dodatnih pripomb niti ni pričakovati,
                  saj naj bi se prav na osnovi prejetih pripomb način vrednotenja izboljšal in
                  izkazuje dejansko vrednost nepremičnin.</p>
               <p>Predlog zakona med drugim poenostavlja postopek obveščanja o vrednosti nepremičnin
                  ter dajanja pripomb in predlogov s tem, da se vsi postopki izvajajo v elektronski
                  obliki. Na ta način naj bi subjekti, ki razpolagajo z ustrezno elektronsko opremo,
                  namesto obvestil v fizični obliki vzporedno pridobili možnost elektronske preverbe
                  poizkusnega izračuna.</p>
               <p>Glede na to, da se z novelo izpolnjuje enega izmed temeljnih namenov osnovnega
                  zakona, ki predvideva uporabo zbranih podatkov za različne namene in ne le v
                  namene obdavčitve z uvedbo splošne rabe zbrane podatkovne baze, bomo, kot že
                  rečeno, v Poslanski skupini DeSUS predlog zakona podprli. Hvala.</p>
            </sp>
            <sp xml:id="SDZ5-Redna-32-2011-10-18.sp209">

               <speaker>PREDSEDNIK LJUGO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu
                  predlogu zakona amandmaji niso bili vloženi, zaključujem drugo obravnavo predloga
                  zakona.</p>
               <p>Odločanje o predlogu zakona bomo v skladu s časovnim potekom seje zbora opravili v
                  okviru glasovanj. S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA: OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O FINANČNIH KONGLOMERATIH PO SKRAJŠANEM
                     POSTOPKU.</title>
               </p>
               <p>Predlog zakona je v obravnavo predložila Vlada. Za dopolnilno obrazložitev
                  predloga zakona dajem besedo predstavniku Vlade gospe Mateji Vraničar, državni
                  sekretarki na Ministrstvu za finance.</p>
            </sp>
            <sp xml:id="SDZ5-Redna-32-2011-10-18.sp210">

               <speaker>MATEJA VRANIČAR:</speaker>

               <p>Hvala, gospod predsednik. Spoštovani gospe in gospodje poslanci!</p>
               <p>Cilj predloga zakona pred nami je v slovenski pravni red delno prenesti tako
                  imenovano direktivo Omnibus, in sicer v delu, ki se nanaša na spremembe direktive
                  o finančnih konglomeratih. Omnibus direktiva se sicer vsebinsko nanaša na področje
                  pristojnosti evropskih nadzornih organov. Direktiva in s tem tudi ta zakon s
                  prenosom direktive odpravlja določene pomanjkljivosti, ki so bile identificirane v
                  nedavni finančni krizi, predvsem z vidika nezadostnega finančnega nadzora.</p>
               <p>Nadzorni modeli na državni ravni namreč zaostajajo za finančno globalizacijo in
                  medsebojno povezanostjo evropskih finančnih trgov, na katerih vse več finančnih
                  institucij posluje čezmejno. Pokazale so se tudi pomanjkljivosti pri sodelovanju,
                  usklajevanju, dosledni uporabi prava Evropske unije in medsebojnem zaupanju med
                  nacionalnimi pristojnimi organi. Poglavitne vsebinske rešitve predloga zakona
                  lahko strnemo v naslednjih 5 točk.</p>
               <p>Prvič. Določa se nova vloga Skupnega odbora evropskih nadzornih organov. Nadzorni
                  organi iz Republike Slovenije, ki opravljajo nadzor nad osebami v finančnem
                  konglomeratu, bodo morali z njim sodelovati in mu nemudoma sporočiti vse
                  informacije, ki so potrebne za opravljanje njegovih nalog. Prav tako bo moral
                  nadzorni organ pred sprejetjem odločitve glede enakovrednosti nadzora upoštevati
                  smernice evropskega organa. Glede skupnega odbora velja omeniti še to, da ga bo
                  moral koordinator obveščati o ugotovitvah finančnega konglomerata in imenovanju
                  koordinatorja.</p>
               <p>Drugič. Omogočena bo mediacija ustreznega evropskega nadzornega organa, kadar se
                  nacionalni nadzorni organi ne bodo strinjali glede enakovrednosti nadzora
                  nadrejenih oseb, ki imajo sedež v tretji državi.</p>
               <p>Tretjič. Omogočena bo boljša obveščenost. Izmenjava informacij bo po novem
                  potekala tudi med nadzornimi organi in Evropskim odborom za sistemska tveganja,
                  prav tako pa bo imela ESA, to je skupni izraz za tri evropske nadzorne organe,
                  pravico dostopa do vseh informacij o nadzorovanih in nenadzorovanih osebah iz
                  finančnega konglomerata, ki bi bile lahko odločilne za dopolnilni nadzor.</p>
               <p>Četrtič. Postopki upravljanja kapitala in tveganj bodo morali vključevati tudi
                  ustrezne ureditve za razvoj in če je potrebno, izdelavo načrtov obnove in
                  reševanje posamezne institucije.</p>
               <p>Petič. Nadzorni organi iz Republike Slovenije bodo morali pri opravljanju svojih
                  nalog in pristojnosti, upoštevati smernice, standarde in druga priporočila
                  Skupnega odbora zaradi zbliževanja nadzorniških metodologij in praks.</p>
               <p>Upoštevaje vse navedeno Vlada predlaga Državnemu zboru, da predlog zakona podpre.
                  Hvala lepa.</p>
            </sp>
            <sp xml:id="SDZ5-Redna-32-2011-10-18.sp211">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
                  delovno telo. Za predstavitev poročila odbora dajem besedo podpredsedniku odbora
                  gospodu Radu Likarju.</p>
            </sp>
            <sp xml:id="SDZ5-Redna-32-2011-10-18.sp212">

               <speaker>RADO LIKAR:</speaker>

               <p> Hvala še enkrat za besedo.</p>
               <p>Odbor je kot matično delovno telo predlog zakona obravnaval na 32. seji 5. oktobra
                  2011.</p>
               <p>Posredovano mu je bilo mnenje Zakonodajno-pravne službe, ki je podala pripombe k
                  določbam 2., 6., 8., 9., 10., 11., 12., 14., 15. in 16. člena. Predloženemu zakonu
                  v poslovniškem roku kvalificirani predlagatelji nosi vložili amandmajev. Odboru so
                  bili kot delovno gradivo posredovani predlogi za amandmaje odbora, ki jih je na
                  podlagi pripomb Zakonodajno-pravne službe pripravilo Ministrstvo za finance.</p>
               <p>V okviru dodatne obrazložitve mnenja Zakonodajno-pravne službe, je njena
                  predstavnica poudarila, da omenjeni predlogi za amandmaje odbora odgovarjajo na
                  večino pripomb službe. Odbor o vsebini predlaganih rešitev ni razpravljal.</p>
               <p>Na podlagi 131. člena Poslovnika Državnega zbora je odbor oblikoval in sprejel
                  svoje amandmaje k 2., 6., 10., 11., 12., 14., 15. in 16. členu. Odbor je v skladu
                  s 128. členom Poslovnika Državnega zbora glasoval o členih predloga zakona in jih
                  sprejel. Sprejeti amandmaji so vključeni v dopolnjen predlog zakona, ki je
                  sestavni del tega poročila. Hvala.</p>
            </sp>
            <sp xml:id="SDZ5-Redna-32-2011-10-18.sp213">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine
                  nepovezanih poslancev dajem besedo gospodu Viliju Trofeniku.</p>
            </sp>
            <sp xml:id="SDZ5-Redna-32-2011-10-18.sp214">

               <speaker>VILI TROFENIK:</speaker>

               <p> Še enkrat hvala za besedo.</p>
               <p>Predlagana sprememba Zakona o finančnih konglomeratih po skrajšanem postopku sledi
                  uskladitvi naše zakonodaje s pravom Evropske unije in v naš pravni red prenaša
                  Direktivo 2010/71 Evropskega parlamenta in Sveta o spremembi večjih direktiv glede
                  pristojnosti evropskih nadzornih organov - Evropskega bančnega organa, Evropskega
                  organa za zavarovanje in poklicne pokojnine in Evropskega organa za vrednotenje
                  papirjev in trge. S spremembami zakona se poleg uveljavitve nekaterih novih pojmov
                  zagotavlja nova vloga Skupnega odbora, omogoča mediacijo ustreznega evropskega
                  nadzornega organa, ko pride do nestrinjanja nadzornih organov glede enakovrednosti
                  nadzora nadrejenih oseb, ki imajo sedež v tretji državi. Zagotavlja se boljša
                  obveščenost na podlagi izmenjave informacij med nadzornimi organi in izvaja
                  obveznost za nadzorne organe iz Republike Slovenije za upoštevanje smernic,
                  standardov in priporočila Evropske unije glede zbliževanja nadzorniških
                  metodologij in praks.</p>
               <p>Predlagani zakon bomo v naši poslanski skupini podprli. Hvala.</p>
            </sp>
            <sp xml:id="SDZ5-Redna-32-2011-10-18.sp215">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Socialnih demokratov bo predstavil stališče gospod
                  Bogdan Čepič.</p>
            </sp>
            <sp xml:id="SDZ5-Redna-32-2011-10-18.sp216">

               <speaker>BOGDAN ČEPIČ:</speaker>

               <p>Hvala za besedo, predsednik. Lep pozdrav!</p>
               <p>Finančna kriza v letih 2007 in 2008 je razkrila pomembne pomanjkljivosti pri
                  finančnem nadzoru v posameznih primerih pa tudi v zvezi s celotnim finančnim
                  sistemom. Nadzorni modeli na državni ravni zaostajajo za finančno globalizacijo in
                  medsebojno povezanostjo evropskih finančnih trgov, na katerih več finančnih
                  institucij posluje čezmejno. Med krizo so se pokazale pomanjkljivosti pri
                  sodelovanju, usklajevanju, nadzoru in dosledni uporabi prava Unije in zaupanje med
                  nacionalnimi pristojnimi organi.</p>
               <p>Cilj predloga zakona je v slovenski pravni red delno prinesel Direktivo 2010/78/EU
                  Evropskega parlamenta in Sveta z dne 24. novembra 2010 o spremembi direktive glede
                  pristojnosti evropskega nadzornega organa in v delu, ki se nanaša na spremembo
                  Direktive 2002/87/ES Evropskega parlamenta in Sveta z dne 16. decembra 2002 o
                  dopolnilnem nadzoru kreditnih institucij, zavarovalnic in investicijskih družb v
                  finančnem konglomeratu, ki sprejemajo direktive oziroma jih direktiva tudi
                  spremlja.</p>
               <p>Glede na to, da je to dokaj tehnični, strokovni zakon, tudi ni bilo neke
                  poglobljene in vsebinske razprave o posameznih členih, saj gre za prenos samih
                  direktiv. Ampak ob tem velja poudariti poglavitne rešitve predloga zakona, kot je
                  nova vloga Skupnega nadzornega organa odbora, tako da bo nadzorni organ iz
                  Republike Slovenije, ki opravlja nadzor nad osebami v finančnem konglomeratu,
                  moral sodelovati s Skupnim odborom ter mu nemudoma sporočati vse informacije, ki
                  so potrebne za opravljanje njegovih nalog, tako da bo koordinator o ugotovitvi
                  finančnega konglomerata in imenovanja koordinatorja med drugim obvestil tudi
                  Skupni odbor namesto Komisije. Da mora seveda nadzorni organ pred sprejetjem
                  odločitve glede enakovrednosti nadzora upoštevati smernice, ki jih pripravi Skupni
                  odbor. Omogočena bo tudi mediacija ustreznih evropskih nadzornih organov z
                  nadzornimi organi v posameznih državah ter o problemih finančnih institucij v
                  tretjih državah sveta. Vzpostavljena bo boljša obveščenost z izmenjavo informacij,
                  ki poteka po novem tudi med nadzornimi organi in Evropskim odborom za sistemska
                  tveganja. ESA, skupni evropski nadzorni organ, ima pravico dostopa do vseh
                  informacij o nadzorovanih in nenadzorovanih osebah iz finančnega konglomerata, ki
                  bi bile lahko odločilne za dopolnilni odbor. Torej, postopki upravljanja kapitala
                  in tveganja morajo vključevati tudi postopke za pripravo in, če je potrebno,
                  izdelavo načrtov obnove in reševanja tveganj. Nadzorni organi Republike Slovenije
                  morajo pri opravljanju svojih nalog in pristojnosti upoštevati smernice, standarde
                  in druga priporočila Evropske unije zaradi zbliževanja nadzorniških metodologij in
                  praks. In nenazadnje, dopolnjeni oziroma posodobljeni so nekateri pojmi, kot so
                  banka, pozavarovalnica, pokojninska družba, borza in posredniška družba, obenem pa
                  se zaradi prenosa Direktive 2010/78 uvajajo nekateri novi pojmi, ki so obrazloženi
                  in jih uporablja Evropska unija v svojih aktih.</p>
               <p>Zaradi vsega navedena bo Poslanska skupina Socialnih demokratov podprla Predlog
                  zakona o spremembah in dopolnitvah Zakona o finančnih konglomeratih.</p>
            </sp>
            <sp xml:id="SDZ5-Redna-32-2011-10-18.sp217">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil
                  gospod Marjan Bezjak.</p>
            </sp>
            <sp xml:id="SDZ5-Redna-32-2011-10-18.sp218">

               <speaker>MARJAN BEZJAK:</speaker>

               <p>Hvala. Lepo pozdravljeni, predsednik, lepo pozdravljene, državne sekretarke,
                  kolegice poslanke in kolegi poslanci!</p>
               <p>Finančna kriza je v letih 2007 in 2008 razkrila pomembne pomanjkljivosti pri
                  finančnem nadzoru, v posameznih primerih pa tudi v zvezi z delovanjem finančnih
                  sistemov. Nadzornimi deli na državni ravnizaostajajo za finančno globalizacijo in
                  medsebojno povezanostjo evropskih finančnih trgov, na katerih več finančnih
                  institucij posluje čezmejno. Med krizo so se pokazale pomanjkljivosti pri
                  sodelovanju, usklajevanju, dosledni uporabi prava Unije in zaupanju med
                  nacionalnimi pristojnimi organi.</p>
               <p>Poglavitne rešitve predloga zakona med drugim prinašajo novo vlogo Skupnega
                  odbora. Nadzorni organi v Republiki Sloveniji, ki opravljajo nadzor nad zasebnim v
                  finančnem konglomeratu morajo sodelovati v skupnem odboru ter mu nemudoma
                  sporočiti vse informacije, ki so potrebne za opravljanje njegovih nalog. Nadzorni
                  organ mora pred sprejemom odločitve glede enakovrednega nadzora upoštevati
                  smernice, ki jih pripravlja Skupni odbor. Omogočena je mediacija zadevnega
                  evropskega nadzornega organa, kadar se nadzorni organ ne strinja glede
                  enakovrednosti nadzora nadrejenih oseb, ki imajo sedež v tretji državi.</p>
               <p>Predlog zakona pomeni tudi boljšo obveščenost, kar je ključnega pomena. Izmenjava
                  informacij poteka po novem tudi med nadzornimi organi in Evropskim odborom za
                  sistemska tveganja. ESA ima pravico dostopa do vseh informacij o nadzorovanih in
                  nenadzorovanih osebah iz finančnega konglomerata, ki bi bile lahko odločilne za
                  dopolnilni nadzor. V postopek upravljanja kapitala in tveganja morajo vključiti
                  tudi postopke za pripravo ter, če je potrebno, za izdelavo načrtov obnove in
                  reševanja. Nadzorni organi iz Republike Slovenije morajo pri opravljanju svojih
                  nalog in pristojnosti upoštevati smernice, standarde in druga priporočila Evropske
                  unije zaradi zbliževanja nadzorniških praks.</p>
               <p>V Poslanski skupini Slovenske demokratske stranke predlog zakona podpiramo.</p>
            </sp>
            <sp xml:id="SDZ5-Redna-32-2011-10-18.sp219">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije bo stališče
                  predstavil gospod Anton Urh.</p>
            </sp>
            <sp xml:id="SDZ5-Redna-32-2011-10-18.sp220">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovana državna sekretarka,
                  spoštovani kolegice in kolegi!</p>
               <p>Veljavni zakon sprejet leta 2006 je nastal z namenom dopolnitve nadzora v smislu
                  obvladovanja in zmanjševanja tveganj v povezavi s poslovanjem nadzorovanih oseb v
                  finančnem konglomeratu, s čimer se zagotovi tudi večja stabilnost finančnega
                  sistema. Finančna kriza v letih 2007 in 2008 je razkrila pomembne pomanjkljivosti
                  pri finančnem nadzoru v posameznih primerih, pa tudi v zvezi s celotnim finančnim
                  sistemom. Pokazale so se pomanjkljivosti pri sodelovanju, usklajevanju, dosledni
                  uporabi prava Unije in zaupanju med nacionalnimi pristojnimi organi. Nadzorni
                  modeli na državni ravni zaostajajo za finančno globalizacijo in medsebojno
                  povezanostjo evropskih finančnih trgov, na katerih več finančnih institucij
                  posluje čezmejno. Zato je na podlagi reakcij Evropskega parlamenta, Komisije in
                  Sveta na te ugotovitve na ravni pravnih aktov Unije nastalo nekaj sprememb, ki so
                  potrebne, da se okrepi nadzorni okvir za zmanjšanje tveganja in resnosti
                  prihodnjih finančnih kriz.</p>
               <p>Cilj tega predloga zakona je uskladitev našega pravnega reda s pravnim redom
                  Evropske unije in uresničitev načela izboljšanja sodelovanja med nacionalnimi
                  nadzornimi organi in organi Evropske unije na področju finančnih sistemov. S
                  predlogom tega zakona določamo novo vlogo Skupnega odbora, s katerim bodo morali
                  slovenski nadzorni organi, torej Banka Slovenije, Agencija za trg vrednostnih
                  papirjev in Agencija za zavarovalni nadzor, ki opravljajo nadzor nad osebami v
                  finančnem konglomeratu, sodelovati. Za primere, ko se nadzorni organi več držav
                  članic ne strinjajo glede enakovrednosti nadzora nadrejenih oseb, ki imajo sedež v
                  tretji državi, se zagotavlja možnost mediacije ustreznega evropskega nadzornega
                  organa. Določena so pravila izmenjave informacij, ki bodo potekale med nadzornimi
                  organi in Evropskim odborom za sistemska tveganja. Na novo se določajo postopki
                  upravljanja kapitala in tveganj. Nacionalni nadzorni organi morajo upoštevati
                  smernice, standarde in druga priporočila Skupnega odbora zaradi zbliževanja
                  nadzorniških metodologij in praks.</p>
               <p>Poslanska skupina DeSUS predlog zakona podpira, ker menimo, da je dodaten in
                  izboljšan nadzor za stabilnost finančnega trga potreben. Verjamemo, da s
                  povečanjem nadzora lahko dosežemo večjo preglednost in varnost v delovanju
                  slovenskega finančnega trga in s tem tudi evropskega finančnega prostora. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp221">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo stališče predstavil
                  gospod Bogdan Barovič.</p>
            </sp>
            <sp xml:id="SDZ5-Redna-32-2011-10-18.sp222">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Gospa državna sekretarka!</p>
               <p>Spet smo skupaj na področju financ pa še kaj iz gospodarstva bo. V takih primerih
                  se pač videvamo in tudi oglašamo.</p>
               <p>Res je, da je zaradi pomanjkljivosti pri finančnem nadzoru Evropski parlament
                  sprejel več resolucij in pozval k bolj povezanemu evropskemu nadzoru. Rezultat
                  tega poziva naj bi bil seveda tudi obravnavani Zakon o finančnih konglomeratih,
                  naj povemo, da so bili vzporedno, kar se mogoče danes ni slišalo, ustanovljeni
                  tudi trije odbori imenovani ESA, to pa je pravzaprav sistem nadzornikov v Evropski
                  uniji.</p>
               <p>Ta zakon je torej narejen zato, da bo v slovenski pravni red delno prenesel
                  nekatere direktive. S sprejetjem tega zakona naj bi nadzorni organi iz Republike
                  Slovenije opravljali nadzor nad osebami v finančnem konglomeratu, zavezali se bodo
                  za sodelovanje s Skupnim odborom in da bodo temu odboru podajali sprotne
                  informacije. Glede na to, da smo člani kluba, moramo spoštovati pravila, torej
                  drugega kot sprejeti ta zakon, ki je pravzaprav zasnovan na direktivah in
                  resolucijah Evropske unije, ne gre.</p>
               <p>Vsekakor pa v Slovenski nacionalni stranki upamo, v kateri torej ne bomo
                  nasprotovali zakonu, ta zakon za glavni cilj ne bo imel samo usklajevanje z
                  evropsko direktivo, ampak dejansko večji finančni nadzor nad finančnimi
                  konglomerati, vključno seveda s tistimi, ki so v tem "klubu konglomeratov" tudi v
                  Sloveniji. Hvala lepa.</p>
            </sp>
            <sp xml:id="SDZ5-Redna-32-2011-10-18.sp223">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu
                  predlogu zakona amandmaji niso bili vloženi, zaključujem drugo obravnavo predloga
                  zakona. Odločanje o predlogu zakona bomo v skladu s časovnim potekom seje zbora
                  opravili v okviru glasovanj. S tem prekinjam to točko dnevnega reda.</p>
               <p>Prehajamo na<title> 18. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O SPREMEMBAH IN DOPOLNITVAH ZAKONA O POROŠTVIH REPUBLIKE SLOVENIJE ZA
                     FINANCIRANJE INVESTICIJ GOSPODARSKIH DRUŽB V OKVIRU REDNEGA POSTOPKA. </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložite predloga zakona dajem besedo predstavnici Vlade gospe
                  Mateji Vraničar, državni sekretarki na Ministrstvu za finance.</p>
            </sp>
            <sp xml:id="SDZ5-Redna-32-2011-10-18.sp224">

               <speaker>MATEJA VRANIČAR:</speaker>

               <p>Spoštovani gospod predsednik, spoštovani gospe in gospodje poslanci!</p>
               <p>Predlog novele zakona, o katerem odločate danes, je eden od ukrepov za ponovni
                  zagon gospodarstva. V zvezi s podporo države gospodarstvu v času izhajanja iz
                  gospodarske in finančne krize se je namreč izkazalo, da bi morala biti državna
                  poroštva dopustna tudi za kredite za obratna sredstva, saj so nekatera podjetja
                  investicijski cikel zaključila pred ali med gospodarsko krizo, zato so sedaj
                  soočena s pomanjkanjem likvidnosti za financiranje obratnih sredstev. Nekatere
                  gospodarske panoge pa so zaradi gospodarske krize tako prizadete, da ne morejo
                  same zagotavljati potrebnih začetnih obratnih sredstev za financiranje
                  dejavnosti.</p>
               <p>Drugi razlog, zaradi katerega predlagamo obravnavani zakon, je, da poslovni
                  partnerji, predvsem tuji, za vključitev slovenskih podjetij v dobavne verige
                  zahtevajo njihovo povečano kapitalsko ustreznost. Analiza poslovanja podjetij
                  kaže, da so posamezne družbe podkapitalizirane. Spodbuda za finančno konsolidacijo
                  bi bilo lahko tudi poroštvo države za kredite, namenjene financiranju obratnih
                  sredstev. Poroštva države za obratna sredstva bi morala torej upoštevati tudi ta
                  pogoj.</p>
               <p>Na podlagi navedenega novela zakona vključuje naslednje ključne spremembe.
                  Poroštva se lahko podeljujejo ne le za investicije, kar omogoča že veljavni zakon,
                  temveč tudi za financiranje obratnih sredstev, in sicer se skupna zakonska kvota
                  ene milijarde evrov razdeli na 750 milijonov za investicije in 250 milijonov za
                  obratna sredstva. Za obratna sredstva poroštvo lahko krije 60 % glavnice, za
                  investicije pa še naprej 75 % glavnice. Za vsa poroštva velja pogoj, da stanje
                  vseh zavarovanih kreditov s poroštvom po zakonu pri posamezni gospodarski družbi
                  ne sme preseči 20 milijonov evrov, pri obratnih sredstvih je višina posameznega
                  kredita omejena na največ 5 % prihodkov v poslovnem letu oziroma 750 tisoč
                  evrov.</p>
               <p>Zaradi posebne rizičnosti poroštev za obratna sredstva zakon uvaja dve dodatni
                  varovalki. Institut pooblaščenca, ki bo izvajal finančni nadzor in potrjeval vse
                  finančne transakcije v času trajanja projekta. Poročal bo Ministrstvu za finance
                  in SID banki enkrat mesečno. Imenovan bo na podlagi javnega razpisa in bo moral
                  izpolnjevati smiselno enake pogoje kot stečajni upravitelj. Njegove naloge in
                  nagrada pa se bodo podrobneje uredili s tripartitno pogodbo in nagrado bo plačeval
                  upravičenec.</p>
               <p>Druga varovalka je zahteva, da morajo člani organov poslovodstva upravičencev
                  oziroma lastniki, kakor je bilo dodano z amandmajem matičnega delovnega telesa, za
                  zavarovanje poroštva Republike Slovenije dati svoje poroštvo v višini najmanj 50
                  %. Namen tega kontra poroštva je predvsem preventiven. Gospodarske družbe z manj
                  kot 35 % deležem kapitala v bilančni vsoti bodo morale vlogi za pridobitev
                  poroštva za obratna sredstva, torej samo za poroštva za obratna sredstva,
                  predložiti načrt povečanja deleža kapitala. Če ta načrt ni izveden, družba nima
                  več pravice do nadaljnje pridobitve poroštev po zakonu. Zaradi nadzora se bo lahko
                  poroštvo izdalo le za kredite bank in hranilnic z dovoljenjem Banke Slovenije.</p>
               <p>Kot je bilo omenjeno že v uvodu, Vlada meni, da bi razširjene možnosti poroštev,
                  ki jih prinaša predlagana novela, pomembno prispevale k ponovnemu zagonu
                  gospodarstva. Dodatne kavtele pa služijo tudi temu, da bi bila poroštva namenjena
                  projektom z visoko stopnjo verjetnosti uspeha.</p>
               <p>Upoštevaje vse navedeno predlagamo, da Državni zbor zakonsko novelo sprejme. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp225">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
                  delovno telo. Za predstavitev poročila odbora dajem besedo predsedniku odbora,
                  gospodu Bogdanu Čepiču.</p>
            </sp>
            <sp xml:id="SDZ5-Redna-32-2011-10-18.sp226">

               <speaker>BOGDAN ČEPIČ:</speaker>

               <p>Hvala za besedo, gospod predsednik. Lep pozdrav še enkrat!</p>
               <p>Odbor za finance in monetarno politiko je na 32. seji 5. oktobra 2011 kot matično
                  delovno telo obravnaval Predlog zakona o spremembah in dopolnitvah Zakona o
                  poroštvih Republike Slovenije za financiranje investicij gospodarskih družb, ki ga
                  je Državnemu zboru predložila Vlada.</p>
               <p>Odboru je bilo posredovano mnenje Zakonodajno-pravne službe, ki je predloženi
                  zakon proučila z vidika skladnosti z ustavo in pravnim sistemom ter z
                  zakonodajno-tehničnega vidika. Služba je podala konkretne pripombe k določbam 1.,
                  3., 4., 5. in 7. člena zakona ter k prehodnim določbam. Pripombe
                  Zakonodajno-pravne službe so se predvsem nanašale na opredelitev prvovrstnih
                  komercialnih bank in hranilnic, pri katerih se najemajo krediti, za katere daje
                  poroštvo Republika Slovenija, z vidika dodajanja pogoja, da imajo te banke
                  dovoljenje Banke Slovenije za opravljanje bančnih storitev. Prav tako se je služba
                  opredelila do četrtega odstavka 4. člena v zvezi z jasnostjo določb, ki
                  opredeljujejo položaj pooblaščenca.</p>
               <p>Odboru so bile posredovane tudi pripombe Združenja bank Slovenije glede določanja
                  tržne cene kot pogoja, brez katerega skladno s predpisi EU v državnih pomočeh ni
                  možno izvajati sheme zakona. Prav tako pa so se pripombe nanašale na izključevanje
                  dolžnika upravičenca s sedežem izven Slovenije ter na dopolnitve člena na možnost
                  zavarovanja kredita z odstopom terjatev do dolžnikov različnih statusnih oblik v
                  tujini, če je taka terjatev zavarovana v okviru kreditnega zavarovanja.</p>
               <p>K predloženemu zakonu v poslovniškem roku kvalificirani predlagatelji niso vložili
                  amandmajev. Odboru so bili kot dodatno gradivo posredovani predlogi za amandma
                  odbora k 1., 3., 4., 5. in 6. členu, ki jih je pripravilo Ministrstvo za
                  finance.</p>
               <p>Seji odbora so prisostvovali predstavniki Ministrstva za finance,
                  Zakonodajno-pravne službe, Združenja bank Slovenije in SID banke.</p>
               <p>V uvodni dopolnilni obrazložitvi členov je Ministrstvo za finance poudarilo namen
                  predloga zakona. Poudarjeno je bilo, da obstoječi Zakon o poroštvih Republike
                  Slovenije za financiranje investicij gospodarskih družb velja dobro leto. V času
                  izvajanja zakona so se predvsem v letošnjem letu izkazale potrebe, da se zakon
                  dopolni. Temu sledi predlagana rešitev zakona, da je državno poroštvo tudi za
                  obratna sredstva. Na podlagi predloga zakona se ena milijarda evrov poroštva
                  razdeli na 750 milijonov za investicije in 250 milijonov evrov za obratna
                  sredstva. Na podlagi takšne rešitve bi bilo poroštvo za kredite za investicije še
                  naprej v višini 75 % glavnice posameznega kredita, za obratna sredstva pa po novem
                  v višini 60 % glavnice posameznega kredita.</p>
               <p>V okviru dodatne obrazložitve mnenja Zakonodajno-pravne službe je njena
                  predstavnica poudarila, da lahko na podlagi Zakona o bančništvu na območju
                  Republike Slovenije poslujejo tudi nekatere banke, ki ne pridobijo dovoljenja
                  Banke Slovenije, predlagani amandmaji pa za banke, ki nimajo dovoljenja Banke
                  Slovenije, ne omogoča tem bankam vključitev v shemo. Prav tako je predstavnica
                  Zakonodajno-pravne službe opozorila na jasnost določb v 4. odstavku 4. člena, ki
                  opredeljuje položaj pooblaščenca, ki ga imenuje Ministrstvo za finance.</p>
               <p>V razpravi so predstavniki Ministrstva za finance pojasnili, da je v 1. členu
                  predlagana rešitev, ki zahteva dovoljenje Banke Slovenije, zaradi tega, ker bi se
                  s tem izognili dajanju poroštev bankam, nad katerimi Banka Slovenije nima
                  celovitega nadzora.</p>
               <p>Predstavnica Združenja bank Slovenije je v razpravi podala podporo predloga
                  zakona, da se širijo tudi rešitve zakona na obratna sredstva, pri tem pa
                  poudarila, da zadnja alineja 1. odstavka 4. člena izključuje dolžnike upravičence
                  s sedežem izven Slovenije. Glede na številne izvoznike in različne statusne oblike
                  dolžnikov v tujini, se s tem omejuje možnost zavarovanja z odstopom terjatev in
                  dolžnikov v tujini, razen če bo AJPES izdal bonitetno oceno tudi za te dolžnike.
                  Dopolnitev člena pa po mnenju Združenja bank Slovenije omogoča tudi možnost
                  zavarovanja kredita z odstopom terjatev do dolžnikov različnih statusnih oblik v
                  tujini, če je taka terjatev zavarovana v okviru kreditnega zavarovanja.
                  Zavarovatelji teh kreditov namreč ocenijo boniteto dolžnika in določijo v kakšnem
                  znesku je terjatev sprejemljiva za zavarovanje, s tem okvirom pa tudi primerna za
                  zavarovanje kredita.</p>
               <p>Odbor je v skladu s 128. členom Poslovnika Državnega zbora glasoval o členih
                  predloga zakona in jih sprejel. Glede na sprejete amandmaje je na podlagi 1.
                  odstavka 133. člena Poslovnika Državnega zbora pripravljeno besedilo dopolnjenega
                  predloga zakona, ki je sestavni del tega poročila in ste ga prejeli.</p>
            </sp>
            <sp xml:id="SDZ5-Redna-32-2011-10-18.sp227">

               <speaker>PREDSEDNIK LJUBO GERMIČ:</speaker>

               <p> Hvala lepa.</p>
               <p>Sledi predstavitev stališč poslanskih skupin. Besedo ima v imenu Poslanske skupine
                  nepovezanih poslancev gospod Vili Trofenik.</p>
            </sp>
            <sp xml:id="SDZ5-Redna-32-2011-10-18.sp228">

               <speaker>VILI TROFENIK:</speaker>

               <p>Še enkrat hvala za besedo.</p>
               <p>Predlagane spremembe Zakona o poroštvih Republike Slovenije za financiranje
                  investicij gospodarskih družb imajo namen razširiti možnost podeljevanja poroštev
                  države ob hkratnem upoštevanju zahteve po ustreznem zavarovanjem poroštev in
                  kapitalski ustreznosti družb, ki prosijo za poroštvo za obratna sredstva.</p>
               <p>Lansko leto sprejeti Zakon o poroštvih za financiranje investicij gospodarskih
                  družb, ki omogoča Republiki Sloveniji izdajo poroštev za zavarovanje kreditov
                  namenjenih zgolj za investicije v razvojne projekte, se je pokazal v aktualnih
                  razmerah v slovenskem gospodarstvu kot nezadosten, saj ne omogoča državnih
                  poroštev za kredite za obratna sredstva in pomoč države pri izboljšanju kapitalske
                  ustreznosti slovenskih podjetij, vključenih v globalne verige.</p>
               <p>S predlaganimi, sicer zapoznelimi spremembami zakona, ki sledijo načelu enakega
                  dostopa do poroštev in upoštevanju pravil o državnih pomočeh, se omogočijo državna
                  jamstva tudi za obratna sredstva pod pogojem, da stanje vseh zavarovanih kreditov
                  pri posamezni gospodarski družbi ne presega 10 milijonov evrov, pri obratnih
                  sredstev pa je višina posameznega kredita omejena na 300 tisoč evrov ob obveznosti
                  predložitve načrta izboljšanja kapitalske ustreznosti pri gospodarskih družbah, ki
                  imajo manj kot 35 % kapitala. Zakon tudi omejuje zgornjo mejo skupne vrednosti
                  poroštev Republike Slovenije za investicije na 750 milijonov evrov, podobno mejo
                  za poroštvo namenjeno obratnim sredstvom pa na 250 milijonov evrov. Zaradi
                  rizičnosti poroštev za obratna sredstva zakon uvaja institut pooblaščenca
                  Ministrstva za finance in obveznost poslovodstev upravičencev za poroštvo v višini
                  50 %.</p>
               <p>Predlagano sprememba zakona bo v naši poslanski skupini podprli. Hvala lepa.</p>
            </sp>
            <sp xml:id="SDZ5-Redna-32-2011-10-18.sp229">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Luka Juri v imenu Poslanske skupine SD.</p>
            </sp>
            <sp xml:id="SDZ5-Redna-32-2011-10-18.sp230">

               <speaker>DR. LUKA JURI:</speaker>

               <p>Hvala lepa. Lep pozdrav!</p>
               <p>Verjetno ne boste presenečeni, če Poslanska skupina Socialnih demokratov predlog
                  novele zakona, ki ga je pripravila naša Vlada, podpira. Podpira ga pa ne samo
                  zato, ker ga je pripravila ta vlada. Kot smo tudi že nekajkrat dokazali, ko se
                  strinjamo z vsebino, stojimo za to vsebino 100 %, ko pa se ne to, tudi jasno
                  povemo. Podpiramo ga zato, ker je novela tega zakona popolnoma smiselna.</p>
               <p>Dejstvo je, da je v položaju v katerem smo, ko banke še vedno zelo skeptično
                  obravnavajo kredite, sploh pa kredite za obratna sredstva, državno poroštvo za
                  kreditiranje naložb v temu trenutku postranskega pomena za zagon in delovanje
                  gospodarskega ciklusa, torej delovanje samega podjetja od nabave materiala do
                  prodaje ali pa izvedbe storitve.</p>
               <p>Zaradi tega je popolnoma smiselno, da se poleg državnega poroštva za naložbe
                  odločimo tudi za državno poroštvo za obratna sredstva, torej za to, da lahko
                  podjetje nabavi material, kupi nepremičnino, stroj ali pa tehnologijo, ampak
                  nabavi material, s katerim lahko potem operira in prodaja ali svoje storitve ali
                  pa svoje dokončane proizvode. Mislim, da je država torej v tem trenutku kar
                  pogumno stopila na pot tistim, ki jih sicer v privatnem sektorju kot poznamo
                  business angels, poslovni angeli, ki ob določeni kontroli, ob določenem nadzoru
                  omogoča podjetniku ali pa podjetju dostop do finančnih sredstev, do denarja.</p>
               <p>Tako da podpiramo tudi način, s katerim se bo nadzorovalo zelo strogo in zelo
                  dosledno uporabo tega denarja. Ko bo torej podjetje dobilo takšen kredit za
                  obratna sredstva, bo moralo dobiti odobritev zunanjega nadzornika, ki bo smiselno
                  upošteval standarde stečajnega upravitelja za vsak odliv. Za vsak strošek, ki ga
                  bo podjetje nosilo, bo moralo torej dobiti še dodatno odobritev, prav zaradi tega,
                  da podjetje ne bi prišlo do lažjih, cenejših kreditov in jih potem porabilo v
                  druge namene, ki niso tisti, ki so bili dejansko potrjeni že s samim državnim
                  poroštvom. To pomeni tudi sicer dodaten strošek za podjetje, kajti treba je
                  plačati tega zunanjega nadzornika, ki bo ta nadzor izvajal, ampak je pa potrebno
                  povedati, da državno poroštvo ne pomeni samo lažjega dostopa do virov sredstev,
                  torej do denarja, ampak pomeni tudi cenejši dostop do denarja, kajti ob državnemu
                  poroštvu je tudi kredit pridobljen pri bankah cenejši, z nižjimi obrestmi.</p>
               <p>Tako da je popolnoma upravičeno in razumljivo, da se konec koncev s tem, kar se
                  privarčuje pri nižjih obrestnih merah za kredit, potem seveda poplača nekoga, ki
                  nadzira v interesu države, ki nadzora trošenje tega denarja, za katerega država
                  daje poroštvo.</p>
               <p>Še enkrat, podpora odločitvi, pogumni odločitvi, da država postane v tem trenutku
                  poslovni angel za slovenska podjetja, da omogoča dodatni dostop do finančnih
                  virov, ki so konec koncev v interesu vseh, kajti zavedamo se, da ko podjetje troši
                  in predvsem, upamo, ustvarja dobiček, ustvarja konec koncev tudi osnovo za to, da
                  plača davke in zato, da gre lahko ta država naprej tako kot danes. In na to
                  računamo, bolje kot danes.</p>
               <p>Torej Socialni demokrati državna poroštva za obratna sredstva podpiramo in zaradi
                  tega podpiramo to novelo zakona. Hvala.</p>
            </sp>
            <sp xml:id="SDZ5-Redna-32-2011-10-18.sp231">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rado Likar v imenu Poslanske skupine SDS.</p>
            </sp>
            <sp xml:id="SDZ5-Redna-32-2011-10-18.sp232">

               <speaker>RADO LIKAR:</speaker>

               <p>Hvala lepa še enkrat.</p>
               <p>Z novelo zakona bo po besedah predlagateljev v bodoče lažje in ceneje dostopati do
                  sredstev, potrebnih za financiranje investicij gospodarskih družb.</p>
               <p>Nekaj novosti, ki jih predlog prinaša. Novela zakona širi področje uporabe zakona,
                  in sicer se poroštva podeljujejo ne samo za investicije, ampak tudi za
                  financiranje obratnih sredstev. Nadalje je določen dodatni pogoj, in sicer
                  obveznost predložitve načrta izboljšanja kapitalske ustreznosti pri družbah, ki
                  imajo najmanj 35 % kapitala. Novela zakona predvideva tudi sankcijo za morebitno
                  neizvršitev načrta v smislu prepovedi pridobivanja nadaljnjih poroštev po zakonu.
                  Novela zakona tudi uvaja institut pooblaščenca Ministrstva za finance, ki bo
                  izvajal finančni nadzor porabe finančnih sredstev z namenom zmanjšanja tveganosti
                  dolžnika, in predvideva zahtevo, da morajo biti člani poslovodstva sami porok za
                  zavarovanje poroštva Republike Slovenije v višini najmanj 50 %. Skupni znesek vseh
                  poroštev države Slovenije za financiranje obratnih sredstev ne presega 250
                  milijonov evrov. Limit za posamezni kredit pa je 5 % prihodkov iz poslovanja v
                  preteklem letu oziroma 750 tisoč evrov. Ročnost kredita ne sme biti daljša od treh
                  let.</p>
               <p>V Poslanski skupini Slovenske demokratske stranke bomo novelo zakona podprli.
                  Hvala. </p>
            </sp>
            <sp xml:id="SDZ5-Redna-32-2011-10-18.sp233">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojzij Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-32-2011-10-18.sp234">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Zakon o poroštvih Republike Slovenije, ki velja dobro leto, omogoča Republiki
                  Sloveniji, da daje poroštva zgolj za zavarovanje kreditov namenjenih za
                  financiranje investicij v razvojne projekte, ki imajo za posledico seveda rast
                  dodane vrednosti na zaposlenega in omogočajo tudi večjo zaposlenost.</p>
               <p>Gospodarska kriza je odprla dodatne razsežnosti. Predstavniki gospodarstva so
                  opozorili predvsem na dva problema. Tako bi morala biti državna poroštva možna
                  tudi za kredite za obratna sredstva, saj so podjetja soočena s padajočo
                  likvidnostjo za financiranje obratnih sredstev. In drugič, pri vključevanju v
                  dobavne verige zahtevajo partnerji povečano kapitalsko ustreznost. Kar nekaj družb
                  pa je dolgoročno podkapitaliziranih. Pravzaprav smo glede tega v samem vrhu v
                  Uniji, mislim predvsem na nedavno poročilo o zadolženosti podjetij v Evropi.</p>
               <p>Predlagani predlog z amandmaji po našem mnenju pomaga odpraviti nekatere od teh
                  težav. Poslanska skupina bo zato predlog podprla. Hvala.</p>
            </sp>
            <sp xml:id="SDZ5-Redna-32-2011-10-18.sp235">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-32-2011-10-18.sp236">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovana državna sekretarka s
                  sodelavcem, kolegice in kolegi!</p>
               <p>Veljavni zakon o poroštvih države za financiranje investicij gospodarskih družb,
                  sprejet lansko leto, določa, da se lahko državna poroštva izdajajo za kredite, ki
                  jih upravičenci namenijo za financiranje investicij v razvojne projekte, ki
                  dosegajo rast dodane vrednosti na zaposlenega in omogočajo večjo zaposlenost. V
                  enem letu izvajanja zakona so predstavniki gospodarstva opozorili na svoje
                  potrebe, ki bi jim lahko zadostila država kot ukrep pri izhajanju iz gospodarske
                  krize. Vlada je prisluhnila potrebam gospodarstva, zato predlaga dopolnitve in
                  spremembe veljavnega zakona, ki so naslednje.</p>
               <p>Razširi se možnost podeljevanja poroštev tudi za financiranje obratnih sredstev.
                  Posledično temu se skupna kvota poroštev, ki jih po tem zakonu Republika Slovenija
                  izdaja v skupni višini ene milijarde evrov, razdeli tako, da se tri četrtine, to
                  je 750 milijonov, porabi za investicije, ena četrtina, to je 250 milijonov, pa za
                  obratna sredstva.</p>
               <p>Republika Slovenija daje poroštvo za kreditiranje investicij v višini 75 %
                  glavnice posameznega kredita, pri kreditih za obratna sredstva pa daje poroštva v
                  višini 60 % glavnice. Po dopolnjenem predlogu se za vsa poroštva ohranja do zdaj
                  veljavni pogoj, da stanje vseh zavarovanih kreditov pri posamezni gospodarski
                  družbi ne presega 20 milijonov evrov. Višina posameznega kredita za obratna
                  sredstva je lahko največ 5 % prihodkov gospodarske družbe iz preteklega leta
                  oziroma največ 750 tisoč evrov.</p>
               <p>Pri kreditih za obratna sredstva je določen dodatni pogoj predložitve načrta
                  izboljšane kapitalske ustreznosti pri gospodarskih družbah, ki imajo manj kot 35 %
                  kapitala. Sankcija za morebitno neizvršitev načrta je prepoved pridobivanja
                  nadaljnjih poroštev po zakonu.</p>
               <p>Zaradi posebne rizičnosti poroštev za obratna sredstva zakon uvaja dve dodatni
                  varovalki, in sicer institut pooblaščenca Ministrstva za finance, ki bo izvajal
                  finančni nadzor, in zahtevo, da morajo člani organov vodenja in nadzora
                  upravičencev sami dati poroštvo v višini najmanj 50 %. Namen tega drugega
                  inštituta je predvsem preventiven. Vodstvo gospodarske družbe, ki bo osebno
                  odgovarjalo za finančne obveznosti, bo z večjo previdnostjo odločalo o
                  projektu.</p>
               <p>Predvideva se, da bo na tak način gospodarstvo, predvsem slovenski gradbeni
                  sektor, bistveno okrepljeno pri nastopih na domačem in tujih trgih, kar bo
                  olajšalo pridobivanje novih poslov, izboljšalo področje zaposlovanja in zvišalo
                  tudi javnofinančne prilive.</p>
               <p>Ker ne gre za povečanje obsega poroštev Republike Slovenije glede na že veljavno
                  kvoto poroštev, tudi ne bo prišlo do povečanja posledic za javnofinančna sredstva
                  v primeru aktiviranja poroštev.</p>
               <p>Seveda v Poslanski skupini DeSUS predlog zakona podpiramo. Hvala.</p>
            </sp>
            <sp xml:id="SDZ5-Redna-32-2011-10-18.sp237">

               <speaker>PODPREDSEDNIK MAG. VASJA KLAVORA:</speaker>

               <p> Besedo ima gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ5-Redna-32-2011-10-18.sp238">

               <speaker>BOGDAN BAROVIČ:</speaker>

               <p> Spoštovani kolegice in kolegi!</p>
               <p>Vsebino Predloga zakona o spremembah in dopolnitvah Zakona o poroštvih Republike
                  Slovenije za financiranje investicij gospodarskih družb, torej osnovnega zakona iz
                  leta 2010, je zelo natančno opredelila gospa državna sekretarka in vsi govorci
                  pred menoj, zato se ne bom ponavljal.</p>
               <p>Rad bi se pa ustavil na eni primerjavi, ki je zapisana tudi v obrazložitvi, in
                  sicer je naša Vlada, ki je pripravila ta zakon, j povedala, da je Nemčija že
                  januarja leta 2009 v program stabilnosti dala takšen ukrep, o katerem mi danes
                  govorimo. Zakaj to omenjam? Zato, ker so ta ukrep v programu stabilnosti, ki smo
                  ga sprejemali tudi mi, sprejeli in izvajali, pravočasno to naredili in danes so
                  tam, kjer so. Država Republika Slovenija je takšen zakon, že osnovni, sprejela
                  prepozno, junija 2010. Pa tudi to ne bi bilo tako hudo, če ne bi bili v teh treh
                  letih rekorderji v dajanju poroštev, poleg seveda kreditov, popolnoma zgrešeni. Ta
                  država je namesto, da bi dajala že od leta 2009 takšna poroštva za kredite, o
                  katerih govorimo danes, dajala za kredite menedžerjem, ki so svoja podjetja
                  zavozili, s krediti obubožali in onemogočili normalno poslovanje bank in prišli
                  smo na skoraj 30 % poroštev, 30 % bruto družbenega produkta. Seveda je ob vsem tem
                  treba izreči tej vladi, pa ne samo Ministrstvu za finance, tudi nekoordiniranosti
                  med Ministrstvom za finance in za gospodarstvo, veliko kritiko. Prepozno, daleč
                  prepozno, daleč premalo in začetna politika dajanja poroštev je bila popolnoma
                  zgrešena. Jaz se samo bojim, govorim v imenu kolegic in kolegov, da bomo zdaj v
                  kratkem slišali, kako bo takšno poroštvo dobila Zavarovalnica Triglav, ki je
                  rešila dvorano Stožice, ravno tam nekje za 500 tisoč evrov na leto, hkrati je ena
                  od poslanskih skupin, ne vem točno katera, vložila predlog zakona za dvig
                  prispevne stopnje za obvezno avtomobilsko zavarovanje, kjer ima Triglav velik
                  tržni delež. In spet smo lahko tam, kjer sumimo, da je vsaka poteza natančno
                  izmerjena in dogovorjena samo za posamezne elite. Rekel sem, da naj bi bilo tako
                  in da se tega bojimo, če bo temu tako. Zakonu ni mogoče nasprotovati, ker dobiš
                  takoj udarec: Aha, ti si pa proti pomoči, investicijam gospodarstvu, proti še novi
                  pomoči za obratna sredstva ali pa pomoči za poroštva s predložitvijo načrta
                  izboljšanja kapitalske ustreznosti. Seveda smo za to, ampak mi bi radi bili za to
                  že januarja 2009 kot Nemčija, in da bi številna poroštva, ki so šla tja, kamor
                  veste da so šla oziroma ki so izginila ali pa uničila in oslabila banke, ostala
                  tu, in da ne bi bil znesek tak, kot je opredeljen v tem zakonu, ampak da bi bil z
                  eno ničlo več. Žal temu ni tako, prepozno je zato, pa vseeno je upanje, da bo vsaj
                  malo pripomogel k prebujanju slovenskega gospodarstva, zaradi katerega ne bomo
                  nasprotovali temu predlogu zakona v Slovenski nacionalni stranki.</p>
            </sp>
            <sp xml:id="SDZ5-Redna-32-2011-10-18.sp239">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
                  obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
                  opravili v okviru glasovanj. S tem prekinjam to točko dnevnega reda.</p>
               <p>Prehajamo na <title>25. TOČKO DNEVNEGA REDA, TO JE NA OBRAVNAVO PREDLOGA ODLOKA O
                     DOPOLNITVI ODLOKA O PROGRAMU PRODAJE DRŽAVNEGA FINANČNEGA PREMOŽENJA ZA LETI
                     2010 IN 2011.</title>
               </p>
               <p>Predlog odloka je v obravnavo Državnemu zboru predložila Vlada. Besedo dajem
                  predstavnici Vlade za dopolnilno obrazložitev predloga odloka.</p>
               <p>Gospa Mateja Vraničar, državna sekretarka, izvolite.</p>
            </sp>
            <sp xml:id="SDZ5-Redna-32-2011-10-18.sp240">

               <speaker>MATEJA VRANIČAR:</speaker>

               <p>Spoštovani gospod predsedujoči, spoštovani gospe in gospodje poslanci.</p>
               <p>Vlada se je odločila, da kljub zavrnitvi Predloga odloka o dopolnitvi odloka o
                  prodaji državnega finančnega premoženja za leti 2010 in 2011 v prvi polovici
                  letošnjega septembra, Državnemu zboru ponovno predlaga v presojo ožji predlog
                  dopolnitev predmetnega odloka.</p>
               <p>Namen Vlade pri tem ponovnem predlogu je zagotoviti možnost, da se še v letošnjem
                  letu začnejo postopki v zvezi s prodajo določenega državnega premoženja in da se s
                  tem prepreči gospodarska in finančna škoda, ki bi lahko nastala, če država ne bi
                  poskušala izkoristiti opcij, dogovorjenih ob prejšnjih delnih prodajah nekaterega
                  državnega premoženja.</p>
               <p>V skladu s povedanim z dopolnitvijo odloka predlagamo, da se v program možne
                  prodaje vključijo naložbe Republike Slovenije, pridobljene na podlagi Projekta GEF
                  – Odstranjevanje ovir za povečano izrabo biomase kot energetskega vira. Republika
                  Slovenija se je namreč s pogodbami zavezala prodati svoj delež v družbah, ki so
                  prejele sredstva po Projektu GEF preko opcijskih ponudb, ki v posameznih družbah
                  potečejo do konca letošnjega leta. V odlok sta vključeni tudi naložbi v družbi
                  SIJ, kjer put opcija poteče v prvem kvartalu leta 2012 in predstavlja kupnino za
                  25 % delež Republike Slovenije v tej družbi. Na podlagi amandmaja, ki ga je
                  sprejel Odbor Državnega zbora za finance in monetarno politiko pa je v seznam
                  možnih odprodaj državnega premoženja vključena tudi prodaja državnega deleža v
                  družbi Adria Airways, čemur Vlada ne nasprotuje.</p>
               <p>V zvezi z naložbami s katerimi se predlaga vključitev v program prodaje je treba
                  poudariti, da od naložb, ki so vključene v dopolnitev odloka, Republika Slovenija
                  ni prejemala nobenih dividend oziroma deležev od dobička. Vključitev naložb v
                  dopolnitev odloka temelji izključno na unovčitvi pogojev iz opcijskih ponudb, na
                  podlagi katerih bi Republika Slovenija lahko prejela višjo kupnino kot pri prodaji
                  po sedanjih tržnih pogojih. Pri družbi Adria Airways pa gre za izpolnitev zaveze
                  sporazuma o finančnem in poslovnem prestrukturiranju družbe, zaradi tega kaže to
                  dopolnitev prav tako podpreti.</p>
               <p>Na podlagi navedenega ocenjujemo, da je sprejetje dopolnitve odloka nujen, in
                  predlagamo Državnemu zboru, da dopolnitve odloka sprejme. Hvala lepa.</p>
            </sp>
            <sp xml:id="SDZ5-Redna-32-2011-10-18.sp241">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog odloka je obravnaval Odbor za finance in monetarno politiko kot matično
                  delovno telo. Besedo dajem predsedniku gospodu Bogdanu Čepiču za predstavitev
                  poročila odbora.</p>
            </sp>
            <sp xml:id="SDZ5-Redna-32-2011-10-18.sp242">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav!</p>
               <p>Odbor za finance in monetarno politiko je na 32. seji 5. oktobra 2011 kot matično
                  delovno telo obravnaval Predlog odloka o dopolnitvi Odloka o prodaji državnega
                  finančnega premoženja za leti 2010 in 2011, ki ga je Državnemu zboru na podlagi
                  11. člena Zakona o spremembah in dopolnitvah Zakona o upravljanju kapitalskih
                  naložb Republike Slovenije v obravnavo predlagala Vlada.</p>
               <p>Odboru je bilo posredovano mnenje Zakonodajno-pravne službe, ki je predloženi
                  odlok preučila z vidika njegove skladnosti z Ustavo Republike Slovenije, pravnim
                  sistemom in zakonodajno-tehničnega vidika. K predlogu odloka Zakonodajno-pravna
                  služba nima pripomb.</p>
               <p>K predloženemu odloku je v poslovniškem roku amandma vložil poslanec Alojz
                  Potočnik k poglavju Predstavitev posameznih kapitalskih naložb in k Preglednici
                  A.</p>
               <p>Seji odbora so prisostvovale predstavnice Vlade oziroma Ministrstva za finance in
                  Zakonodajno-pravne službe.</p>
               <p>V uvodni dopolnilni obrazložitvi je državna sekretarka pojasnila, da je Vlada
                  predlog dopolnitve Odloka o programu prodaje državnega in finančnega premoženja za
                  leti 2010 in 2011 predlagala že ob pripravi oziroma predložitvi rebalansa
                  državnega proračuna za leto 2011, vendar Državni zbor takrat nekoliko širšega
                  predloga dopolnitve odloka ni podprl. Ne glede na zavrnitev prejšnjega predloga
                  odloka, Vlada predlaga Državnemu zboru, da ponovno premisli in odobri začetek
                  postopka prodaje državnega finančnega premoženja v tistih primerih oziroma za
                  tiste družbe, kjer bi lahko za državo nastala večja gospodarska koža, če se ti
                  postopki ne izvedejo v letošnjem letu oziroma v začetku prihodnjega leta. Gre za
                  projekte za naložbe, ki jih je država pridobila v okviru Projekta GEF –
                  Odstranjevanje ovir za povečano izrabo biomase kot energetskega vira, kjer se je
                  država s pogodbo zavezala prodati svoj delež v družbah, ki so prejela sredstva po
                  GEF projektu preko opcijske ponudbe. Posameznim družbam potečejo te opcijske
                  ponudbe do konca leta 2011. Poleg tega pa je predlagano, da se v odlok uvrsti tudi
                  prodaja deleža v družbi SIJ - Slovenska industrija jekla, kjer put opcija
                  sklenjena s vlagateljem poteče v prvem kvartalu leta 2012 in se morajo zato
                  postopki za začetek prodaje tega deleža izvesti oziroma začeti že v letošnjem
                  letu.</p>
               <p>Predstavnik opozicije je v razpravi pojasnil, da so amandmaji za dopolnitev odloka
                  z Adrio Airways pripravili zaradi sklepov povezanih z Adrio Airways. Eden od teh
                  sklepov določa, da se je Vlada Republike Slovenije seznanila z informacijo o
                  stanju letalskega prevoznika Adria Airways ter da Vlada Republike Slovenije
                  podpira namero iskanja strateškega partnerja.</p>
               <p>Drugi sklep pa določa, da Vlada Republike Slovenije kot zainteresiran deležnik
                  družbe Adria Airways izraža interes delovanja v postopku finančnega in poslovnega
                  prestrukturiranja družbe Adria Airways ter postopkih iskanja pogajanja in
                  vključevanja najboljšega strateškega investitorja v družbi Adria Airways.</p>
               <p>Ostali predstavniki opozicije so v razpravi poudarili, da Predlog Odloka o prodaji
                  državnega finančnega premoženja ne bodo podprli oziroma bodo glasovali proti, tako
                  kot so glasovali ob prejšnjem predlogu, ko se je glasovalo o rebalansu proračuna,
                  in kot je znano, ta predlog ni dobil večine podpore. Eden od razlogov, zakaj bodo
                  ravnali tako, je ta, da vlada še vedno ni pripravila temeljnega dokumenta, to je
                  strategije o upravljanju s kapitalskimi naložbami. Prav tako so predstavniki
                  opozicije pojasnili, da država zagotavlja pomembno vlogo pri odločitvah in ima še
                  vedno odločilno vlogo v Slovenski industriji jekla. Prav tako pa ni pametno, da se
                  delež prodaja, ker obstaja možnost, da se bodo vitalne funkcije tega sistema lahko
                  prenesle tudi drugam.</p>
               <p>Glede prodaje Slovenske industrije jekla je predstavnika Vlade dodatno pojasnila,
                  da bi po opcijski pogodbi lahko država iztržila preko 190 evrov na delnico.
                  Trenutna knjigovodska vrednost delnice znaša 168 evrov. Zaradi tega bi s prodajo
                  deleža države v SIJ in uporabo prodajne opcije dosegli vsaj za 5 milijonov in pol
                  višjo kupnino, kot bi jo lahko po trenutnih tržnih cenah.</p>
               <p>V skladu s 130. členom Poslovnika državnega zbora se je odbor opredelil do
                  vloženih amandmajev in pri tem sprejel amandma poslanca Alojza Potočnika k
                  poglavju Predstavitev posameznih kapitalskih naložb in k Preglednici A.</p>
               <p>Odbor je v skladu s 128. členom Poslovnika Državnega zbora glasoval o členih
                  predloga odloka vključno s prilogo, ki je sestavni del odloka, in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
                  Državnega zbora pripravljeno besedilo dopolnjenega predloga odloka, v katerem so
                  vključeni sprejeti amandmaji. Dopolnjen predlog odloka je sestavni del poročila,
                  ki ste ga prejeli.</p>
            </sp>
            <sp xml:id="SDZ5-Redna-32-2011-10-18.sp243">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima ponovno gospod Bogdan
                  Čepič v imenu Poslanske skupine SD.</p>
            </sp>
            <sp xml:id="SDZ5-Redna-32-2011-10-18.sp244">

               <speaker>BOGDAN ČEPIČ:</speaker>

               <p>Hvala lepa za besedo.</p>
               <p>Poslanska skupina Socialnih demokratov podpira Predlog odloka o dopolnitvi Odloka
                  o programu prodaje državnega finančnega premoženja za leti 2010 in 2011.</p>
               <p>Predlog odloka glede na obstoječi odlok dopolnjuje s prodajo Energetike Črnomelj,
                  Ekoena, d.o.o. in Toplotne oskrbe, d.o.o., ki se ukvarjajo s proizvodnjo toplotne
                  energije na osnovi obnovljivih virov iz biomase, kjer je republika dolžna
                  izpeljati postopke prodaje lastniškega deleža v družbah v skladu s pravili
                  Projekta GEF iz leta 1999 – Odstranjevanje ovir za povečanje izrabe biomase kot
                  energetskega vira. Postopek začetka prodaje lastniškega deleža se mora izvesti v
                  letu 2011, saj prodajne opcije zapadejo v decembru 2011. Pomembna je ločitev
                  lastništva med državo in ostalimi družbeniki.</p>
               <p>V Poslanski skupini SD podpiramo pridobivanje toplotne energije na osnovi
                  obnovljivih virov, zato je treba odpravljati vse ovire, ki takšen razvoj
                  onemogočajo. S prodajo lastniških deležev bomo na eni strani postopoma v skladu s
                  pravili Projekta GEF, na drugi strani pa bomo omogočili, da bo privatni kapital
                  stopil v te družbe in omogočil še hitrejši razvoj pomembnih energetskih družb
                  predvsem v manjših občinah. Vlada pa je tudi predlagala prodati 25 % delež družbe
                  SIJ - Slovenske industrije jekla, kar predstavlja 248 tisoč 655 delnic. Republika
                  Slovenija pri upravljanju družbe s svojim deležem ne more igrati aktivne vloge
                  lastnika v primerih vlaganj v razvoj, ki presegajo sposobnost družbe same, in v
                  primerih poslabšanja stanja v panogi slednja ne more pomagati, kot to lahko stori
                  zasebni tuji lastnik. Put opcija, ki poteče v prvem kvartalu leta 2012 predstavlja
                  kupnino za 25 % delež Republike Slovenije v višini cirka 48 milijonov evrov. Ker
                  je enostavno lastništvo skoncentrirano na enega lastnika, država s svojim deležem
                  nima vpliva na poslovanje družbe in delitev dobička. Prav tako je smiselna prodaja
                  Slovenske industrije jekla z vidika, da Slovenska industrija jekla ne izplačuje
                  dividend, kar pomeni, da država nima nobenih prihodkov iz naložbe v SIJ. Prav tako
                  se lahko zgodi, da če vlada ne izkoristi prodajne opcije, da bo obdržala
                  manjšinski delež v lastništvu, ne bo možno prodati tega deleža v Slovenski
                  industriji jekla. Sedaj pa bi lahko dobili 48 milijonov evrov skupaj s prodajo
                  tega deleža v Slovenski industriji jekla, saj lahko sama opravlja s svojim
                  večinskim deležem in ne potrebuje še dodatnih 25 %. Jasno je, da sedaj lahko
                  dobimo 48 milijonov s prodajo, po letu 2012 pa to ni nujno, da bi lahko sploh
                  prodali, če pa bi, bi bila cena po vsej verjetnosti bistveno nižja.</p>
               <p>Na seji je bilo v program prodaje vključeno tudi podjetje Adria Airways na predlog
                  Poslanske skupine ZaresPredlog, ki ga je podala Poslanska skupina Zares, bo
                  verjetno izjemno težko realizirati v tem letu, ko še velja ta odlok. Vendar bi
                  bilo ob razpršenem lastništvu verjetno smiselno obdržati 25 % in eno delnico, če
                  to predstavlja največji lastniški delež, vsaj tako dolgo, dokler ne bo izvršena
                  dokončna sanacija državnega letalskega prevoznika in bo potrjen tudi poslovni
                  model, ki zagotavlja trajnostni razvoj slovenskega letalskega prevoznika v državni
                  solastnini. Pričakovanje države in tudi drugih uporabnikov pri letalskemu
                  prevozniku so velika. Na posameznem področju razvoja Slovenije si prav gotovo ni
                  možno predstavljati nadaljnjega razvoja letalskega prometa brez državnega
                  solastništva ali vsaj s pomembnim deležem države v lastništvu podjetja, ki omogoča
                  nadaljnji in stabilen razvoj.</p>
               <p>Zaradi vsega navedenega bo treba sprejeti odlok o dopolnitvi Odloka o programu
                  prodaje državnega finančnega premoženja za leti 2010 in 2011, ki pomeni še nek
                  minimum, ki ga lahko opravi ta Vlada, ki se ji mandat zaključuje konec leta 2011,
                  pri tem pa bo lahko pomembno in predvsem pravočasno zaščitila interese države v
                  lastniških strukturah podjetij. Zato bo Poslanska skupina Socialnih demokratov ta
                  odlok tudi podprla.</p>
            </sp>
            <sp xml:id="SDZ5-Redna-32-2011-10-18.sp245">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rado Likar v imenu Poslanske skupine SDS.</p>
            </sp>
            <sp xml:id="SDZ5-Redna-32-2011-10-18.sp246">

               <speaker>RADO LIKAR:</speaker>

               <p>Hvala, gospod podpredsednik.</p>
               <p>Ponovno imamo pred seboj Predlog odloka o dopolnitvi Odloka o programu prodaje
                  državnega finančnega premoženja za leti 2010 in 2011. Vlada je predlog pripravila
                  že ob pripravi rebalansa državnega proračuna za leto 2011, vendar v Državnem zboru
                  Republike Slovenije predlog takrat ni dobil zadostne podpore.</p>
               <p>Gre za predlog dopolnitve Odloka o programu prodaje državnega finančnega
                  premoženja v družbah, v katerih ima Republika Slovenija deleže, pridobljene na
                  podlagi projekta odstranjevanja ovir za povečano izrabo biomase kot energetskega
                  vira, in tudi za predlog prodaje deležev v družbi, kjer je, po besedah
                  predlagatelja, to je Vlade Republike Slovenije, ta delež nizek, zaradi česar ne
                  more aktivno sodelovati pri upravljanju te družbe. Gre za prodajo družbe SIJ -
                  Slovenska industrija jekla, kjer ima Republika Slovenija v lasti še 25 % delež
                  plus eno delnico.</p>
               <p>V Slovenski demokratski stranki bomo nasprotovali predlogu odloka, saj gre za
                  odlok, ki vsebuje praktično enake določbe kot odlok, ki je bil predlagan na
                  izredni seji Državnega zbora pretekli mesec ob rebalansu proračuna. Takrat smo v
                  SDS odloku nasprotovali in tako na glasovanju tudi ni dobil večinske podpore.</p>
               <p>Temeljni razlog našemu nasprotovanju Predlogu odloka o dopolnitvi Odloka o
                  programu prodaje državnega finančnega premoženja je enak kot v prejšnjem primeru,
                  in sicer, da še vedno čakamo temeljni dokument, to je strategijo upravljanja s
                  kapitalskimi naložbami v Republiki Sloveniji, ki bi jo bila Vlada Republike
                  Slovenije po Zakonu o upravljanju s kapitalskimi naložbami dolžna Državnemu zboru
                  predložiti že do 30. junija letošnjega leta. Pri tem ni nepomembno, da je bil
                  prvotni rok določen za konec leta 2010 in da je bil ta rok tudi že enkrat
                  podaljšan. Ni se mogoče znebiti vtisa, da predlagatelj vztraja na predlaganem
                  programu prodaje deleža zgolj in samo iz razloga polnjenja državne blagajne, ne
                  glede na kasnejše posledice. Tak je primer Slovenske industrije jekla, kjer je
                  eden od argumentov na vladni strani ta, da Republika Slovenija pri upravljanju te
                  družbe ne more igrati vloge aktivne lastnice v primeru vlaganja v razvoj. Delno je
                  temu mogoče pritrditi, kljub temu pa v Slovenski demokratski stranki menimo, da
                  nam kontrolni delež v skladu s pogodbo še vedno omogoča prevladujoč vpliv na to,
                  ali bodo vitalne funkcije ostale doma in se bo na ta način ohranilo delovna mesta
                  ali pa se bo proizvodnja selila drugam in s tem tvegamo še dodatno izgubo delovnih
                  mest. Po našem mnenju holding Slovenske industrije jekla dela dobro in država bi
                  lahko od tega sistema dobivala tudi znatne prihodke iz naslova dividend.</p>
               <p>K Predlogu odloka o dopolnitvi Odloka o programu prodaje državnega finančnega
                  premoženja za leti 2010 in 2011, smo v Slovenski demokratski stranki vložili tudi
                  dva amandmaja in sicer k 1. in 2. členu. V 1. členu smo predlagali črtanje
                  dopolnitev seznama kapitalskih naložb države za prodajo iz razlogov, ki sem jih že
                  navedel.</p>
               <p>Ker ne pričakujemo, da bosta amandmaja sprejeta, bomo v Slovenski demokratski
                  stranki glasovali proti Predlogu odloka o dopolnitvi Odloka o prodaji državnega
                  premoženja, v obratnem primeru pa bomo seveda predlog podprli.</p>
            </sp>
            <sp xml:id="SDZ5-Redna-32-2011-10-18.sp247">

               <speaker>PODPREDSEDNIK MAG. VASJA KLAVORA:</speaker>

               <p> Besedo ima gospod Alojzij Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-32-2011-10-18.sp248">

               <speaker>ALOJZIJ POTOČNIK:</speaker>

               <p> Hvala.</p>
               <p>Poslanska skupina bo dopolnitev Odloka o programu prodaje državnega finančnega
                  premoženja za leti 2010 in 2011 podprla.</p>
               <p>Pojasnilo predlagatelja Vlade se zdi razumno, saj je prvotni širši predlog
                  osredotočila zgolj na tiste družbe, kjer bi za državo nastala opaznejša
                  gospodarska škoda, če se postopki zanje ne izvedejo v letošnjem letu oziroma v
                  začetku prihodnjega leta. Gre za Projekt GEF.</p>
               <p>Dopolnitev predloga z Adrio Airways d.d. se zdi v sklopu dogajanj, povezanih z
                  naporno in najbrž ne zadnjo državno dokapitalizacijo, potreba. Če ne prepriča
                  obrazložitev, potem to bolje in z istimi zaključki opravita vodilna moža
                  letalskega prevoznika v nedavnem obširnem intervjuju. "Strateški partner je
                  nujnost in edina možnost," pravita, in še, "če ne bomo prvi v regiji vstopili v ta
                  posel, bomo zastali." Torej ni veliko izbire, v kateremkoli času, samo pravočasno
                  in takoj. Hvala.</p>
            </sp>
            <sp xml:id="SDZ5-Redna-32-2011-10-18.sp249">

               <speaker>PODPREDSEDNIK MAG. VASJA KLAVORA:</speaker>

               <p> Besedo ima gospod Jakob Presečnik v imenu Poslanske skupine SLS.</p>
            </sp>
            <sp xml:id="SDZ5-Redna-32-2011-10-18.sp250">

               <speaker>JAKOB PRESEČNIK:</speaker>

               <p> Ponovno hvala lepa za besedo.</p>
               <p>Obravnavamo dopolnitve odloka o programu prodaje državnega finančnega premoženja
                  za leti 2010 in 2011. Na začetku leta 2010 smo v Državnem zboru sprejeli visoko
                  leteči Zakon o upravljanju kapitalskih naložb. Glavni argumenti njegovega
                  sprejetja bili so takrat prevelika razdrobljenost upravljanja z državnimi naložbi
                  po različnih ministrstvih in pa konflikt interesov, nepreglednost, nepovezanost,
                  neučinkovitost, nestrokovnost upravljanja.</p>
               <p>Agencija za upravljanje kapitalskih naložb Republike Slovenije naj bi skrbela, da
                  bodo državne kapitalske naložbe dobro, najbolje opravljene. Na ta način naj bi se
                  doseglo želene cilje, predvsem učinkovitost, preglednost, odgovornost, tudi
                  predvidljivost ter nenazadnje v največji možni meri ločenost od različnih vplivov
                  politike. Po besedah takratne koalicije smo novo korporativno politiko upravljanja
                  državnih podjetij potrebovali zato, ker smo morali vzpostaviti novo korporativno
                  kulturo, ker smo odgovorni za to premoženje in ker imajo ta državna podjetja
                  prepomemben razvojni potencial za celotno državo. Takšen ukrep oziroma nova
                  ureditev naj bi bila nujna zato, da zamejimo politike in mnogih interesnih skupin
                  na upravljanje podjetij, ki mora slediti predvsem interesu po plemenitenju
                  državnega premoženja na eni strani, na drugi strani zasledovati druge strateške
                  interese države, kadar je zaradi strateškega pomena posameznega podjetja za
                  državo, predvsem v bančnem in finančnem sektorju, energetiki in prometu, to
                  potrebno. In bistveni argumenti z izkušnje Slovenije v preteklem obdobju, če
                  korporativne politike ni, postanejo državna podjetja plen in žrtev vsakokratnih
                  političnih ambicij, če ne političnih ambicij, pa zagotovo različnih interesnih in
                  lobističnih skupin.</p>
               <p>Kaj smo s to agencijo pridobili, si lahko mislimo svoje. Na glas pa raje tega ne
                  bi komentiral. Dejstvo je, da morala biti strategija upravljanja z državnim
                  premoženjem po prvotnem zakonu sprejeta že do konca leta 2010, potem smo z
                  dopolnitvijo zakona ta rok podaljšali do 30. junija letošnjega leta. Danes smo 18.
                  oktobra in te strategije še nimamo. Zakaj govorim o strategiji? Strategija bi
                  morala opredeljevati predvsem razvojne usmeritve Republike Slovenije kot
                  delničarja ali družbenika družb ter strateške cilje Republike Slovenije kot
                  lastnice kapitalskih naložb; načine doseganja ciljev opredeljenih v sektorskih
                  politikah ter, kar je bistveno, določitev strateških naložb in deleža Republike
                  Slovenije v posamezni družbi, ki je potreben za varovanje strateških ciljev
                  Republike Slovenije. Nič od tega še nimamo. Vse obljube in visoko leteče besede ob
                  sprejemanju zakona so bile očitno larifari.</p>
               <p>Zaradi vsega naštetega tudi dopolnitve Odloka o programu prodaje državnega
                  finančnega premoženja v Poslanski skupini Slovenske ljudske stranke ne moremo
                  podpreti. Hvala lepa.</p>
            </sp>
            <sp xml:id="SDZ5-Redna-32-2011-10-18.sp251">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ5-Redna-32-2011-10-18.sp252">

               <speaker>BOGDAN BAROVIČ:</speaker>

               <p>Gospod podpredsednik, hvala lepa za besedo. Kolegice, kolegi!</p>
               <p>Saj gre počasi naprej. Spomnim se, da sem mislim da pri prvi obravnavi odloka
                  hotel razumeti Vlado in v imenu poslanske skupine rekel, da dejansko tam, kjer
                  Vlada nima moči in vpliva odločanja ter kjer ni učinkov za Vlado, tudi finančnih,
                  če hočete, takšne projekte, ustanove, kakorkoli želite, da se izrazim, država
                  proda. Nimam oziroma kolegice in kolegi v Slovenski nacionalni stranki ne bi imeli
                  nič proti, ampak od takrat do danes se je nekaj bistvenega spremenilo za našo
                  odločitev.</p>
               <p>Kolikor sem na hitro uspel pregledati dopolnjen predlog odloka, je v njem zapisana
                  tudi Adria Airways. V Slovenski nacionalni stranki Adrie Airways pač ne bi dali
                  stran, pravzaprav je ne damo. Da si ena samostojna država, vlada, lepa dežela v 20
                  letih ne more privoščiti lastne letalske družbe, ki je stara že več kot 50 let.
                  Več kot 50 let. Potem bomo prodali še Novo Ljubljansko banko, torej eno državno
                  banko, za katero bi si ta dežela zaslužila, da bi jo imela. Seveda bo kmalu
                  verjetno na vrsti Luka, in vse kaže na to, da mogoče še dva pomembna energetska
                  državna objekta. In veste, na žalost pride, da potem prodamo lahko samo še državo.
                  Tega v Slovenski nacionalni stranki ne bomo sprejeli in to ravno zaradi Adrie
                  Airways. Lahko sedaj rečete in ugotovite, kako pomagati, kaj narediti. To se je
                  vedelo že dolgo časa, da Adrio Airways imamo. In če bi znali ceniti tisto, kar je
                  naše, naše bogastvo, tako kot banko, Luko Koper, pomembne energetske objekte,
                  potem bi zanje drugače skrbeli. Ne pa tako, da smo vse zafurali.</p>
               <p>V Slovenski nacionalni stranki ravno zaradi Adrie Airways razumemo tudi Slovensko
                  industrijo jekla. Razumemo, da 25 % delež ni v veliko pomoč, da država ne more
                  prevladati s temi odstotki pri odločitvah, da se lahko zgodi, da bo stanje slabo
                  in država ne bi mogla pomagati. To vse razumem. Da pa se takole gremo, na koncu pa
                  je še res tisto, kar sem jaz oziroma kolegica in kolegi dvakrat preslišali, da
                  AUKN imamo, strategije pa nimamo. Ampak sem mislil, dobro, saj zaupam državi, saj
                  država je bila pa mora biti, dober gospodar, predvsem pa Vlada, tudi če samostojno
                  odloča o določenih vsebinah, kapitalskih naložbah, ve, kaj počne. Ampak očitno
                  niti Vlada niti AUKN ne ve kaj počne. In počasi niti ta država z nami na čelu ne
                  bo več vedela, kaj počne.</p>
               <p>V Slovenski nacionalni stranki ne bomo podprli dopolnjenega predloga odloka.
                  Povedal pa sem zelo jasen in konkreten razlog. Želimo, da ima Slovenija svojo
                  letalsko agencijo. In tako, kot je rekel moj spoštovani kolega Vili Trofenik,
                  čisto enostavna rešitev bi bila obvezna gospodarska služba s subvencijo, ne pa da
                  bomo dokapitalizirali, potem bomo pa vse skupaj prodali pa bomo še tam izgubili,
                  ker če bo kdo sploh kupil, bo kupil pod ceno. Hvala lepa.</p>
            </sp>
            <sp xml:id="SDZ5-Redna-32-2011-10-18.sp253">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Trofenik v imenu skupine nepovezanih poslancev.</p>
            </sp>
            <sp xml:id="SDZ5-Redna-32-2011-10-18.sp254">

               <speaker>VILI TROFENIK:</speaker>

               <p>Hvala za besedo, gospod podpredsednik.</p>
               <p>Predlagana dopolnitev oziroma sprememba Odloka o programu prodaje državnega
                  finančnega premoženja za leti 2010 in 2011 prihaja v bistveno drugačnih razmerah
                  kot podobni dokumenti v preteklosti. Običajno so to dokumenti, ki spremljajo
                  sprejemanje proračuna oziroma njegovega rebalansa, čeprav je njihova sprememba
                  mogoče kdajkoli, ki ni vezana na sprejemanje oziroma spreminjanje proračuna. Dva
                  nova momenta pa je vendar treba pri tem upoštevati. Nahajamo se pred volitvami in
                  spremenili smo zakonodajo v zvezi z upravljanjem državnega premoženja, po kateri
                  bi Državni zbor moral sprejeti strategijo upravljanja kapitalskih naložb, pa je na
                  žalost ni, ker mu ni bila predložena v obravnavo in sprejetje.</p>
               <p>Predlagani odlok ni sporen v delu, ki se nanaša na tri energetska podjetja, in res
                  je, da je bila Vlada glede na zavezujoče roke dolžna to predlagati. Dilema pa je
                  tako pri SIJ, kjer opcijski rok preteče v prvem kvartalu prvotnega leta, še bolj
                  pa na odboru dodani Adrii Airways. Kapitalski naložbi v obe omenjeni podjetji sta
                  bistveno drugačni in vsaj zadnja zahteva temeljiti premislek. Njuna uvrstitev na
                  listo za prodajo na hitro in pred samimi volitvami je nedopustna oziroma
                  sporna.</p>
               <p>Zaradi navedena se bo v naši poslanski skupini vsak odločal po svoji presoji.
                  Hvala lepa.</p>
            </sp>
            <sp xml:id="SDZ5-Redna-32-2011-10-18.sp255">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na
                  podlagi pregleda vloženih amandmajev z dne 18. 10. 2011. Imamo dva amandmaja k 1
                  in 2. členu.</p>
               <p>V razpravo dajem 1. člen ter amandma Poslanske skupine SDS. Želi kdo
                  razpravljati?</p>
               <p>Gospod Likar, izvolite.</p>
            </sp>
            <sp xml:id="SDZ5-Redna-32-2011-10-18.sp256">

               <speaker>RADO LIKAR:</speaker>

               <p>Hvala za besedo, gospod podpredsednik.</p>
               <p>Z amandmajem k 1. členu predloga v Slovenski demokratski stranki predlagamo
                  črtanje 1. člena, torej črtanje teh na novo dodanih kapitalskih naložb države
                  namenjenih prodaji.</p>
               <p>Tu naj posebej izpostavim Slovensko industrijo jekla in prodajo deležev v tej
                  družbi, ki ga ima Republika Slovenija. Slovenija je s prodajo 55,35 % deleža v
                  letu 2007 sklenila dober posel, čeprav so nekateri temu osporavali, očitali, da se
                  je Slovenska industrija rekla takrat ruskemu kupcu prodajala pod tržno ceno. Na
                  tem mestu je vendarle treba povedati, da je bila v postopku prodaje Slovenske
                  industrije jekla opravljena cenitev neodvisnega in pooblaščenega cenilca in na tej
                  podlagi je bil izveden tudi mednarodni razpis. Kupec je med drugim izpolnil dano
                  obljubo in v teh letih je v holding Slovenske industrije jekla investiral preko
                  250 milijonov evrov in tudi ohranil število zaposlenih. Še vedno pa je država
                  Slovenija obdržala kontrolni delež, se pravi v tem sistemu, to je 25 % delež plus
                  eno delnico. In z nameravamo odprodajo tega še preostalega deleža se utegne
                  zgoditi, da se bodo nekatere pomembne vitalne funkcije te družbe prenesle drugam.
                  S tem pa se utegne pojaviti izredno visoka stopnja tveganja, da izgubimo
                  kvalitetna delovna mesta.</p>
               <p>Sprašujem se, kaj pomeni ta velika želja Vlade, da se proda ta kontrolni delež v
                  Slovenski industriji jekla, in to prav v času, ko je splošno znano, da je čas za
                  prodajo več kot neugoden. Argument, da je zagarantirana cena po opcijski pogodbi,
                  samo kaže na to, da je bila izpogajana cena leta 2007 kljub vsemu ugodna in da
                  Vlada ne pričakuje, da bi delnica na trgu lahko dosegla višjo ceno. In še nekaj,
                  mislim da nekaterih stvari pač ne moremo gledati in presojati samo in zgolj skozi
                  ceno, ampak je zadevo treba pogledati celovito, v smislu, kaj bi za regijo in
                  državo dolgoročno pomenila prodaja oziroma odprodaja tega kontrolnega deleža v
                  sistemu Slovenske industrije jekla. Ali bo s tem zagotovljen tudi širši
                  makroekonomski interes države v smislu večje gospodarske rasti in uspešnejšega ter
                  konkurenčnejšega gospodarskega sistema? Nekaj odgovorov na te pomisleke bi
                  zagotovo lahko dala strategija upravljanja s kapitalskimi naložbami v Sloveniji,
                  ki pa je, kot rečeno, ni in v tem mandatu je seveda tudi ni mogoče več
                  pričakovati.</p>
               <p>Mogoče še o amandmaju k 2. členu, da se potem kasneje ne bom več oglašal. S tem
                  amandmajem spreminjamo 2. člen, je pa ta predlog zgolj iz formalnih razlogov, za
                  vsak slučaj, če bi bil amandma k 1. členu tudi sprejet. S tem amandmajem želimo
                  natančneje določiti v kateri del se umesti ta obrazložitev.</p>
               <p>V Slovenski demokratski stranki bomo oba predloga amandmaja podprli. Hvala.</p>
            </sp>
            <sp xml:id="SDZ5-Redna-32-2011-10-18.sp257">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa državna sekretarka.</p>
            </sp>
            <sp xml:id="SDZ5-Redna-32-2011-10-18.sp258">

               <speaker>MATEJA VRANIČAR:</speaker>

               <p>Hvala lepa za besedo, gospod predsedujoči.</p>
               <p>V zvezi z amandmajem k 1. členu je treba povedati, da predlagani amandma
                  pravzaprav izničuje vsebino predlaganega odloka, saj črta celotni 1. člen in s tem
                  tudi prvo prilogo k odloku, ki navaja naložbe, s katerimi bi se razširil seznam
                  možnih prodaj finančnih naložb v letošnjem letu. Kot glavna pomisleka oziroma v
                  dosedanji razpravi sta se kot ključni naložbi, v zvezi s katerimi se pojavljajo
                  pomisleki, pojavili oziroma navajali naložbi v SIJ in Adrio Airways.</p>
               <p>V zvezi z naložbo v SIJ je treba povedati, da družba v tem trenutku sprejema
                  investicijski načrt do leta 2019 in da je dosedanji ruski partner v podjetje v
                  preteklem obdobju vložil 220 milijonov evrov. Dosedanje poslovanje oziroma
                  dosedanje ravnanje lastnikov, ki so v preteklosti odkupili od države pretežni
                  delež v družbi Slovenska industrija jekla, kaže na to, da gre za zanesljive
                  partnerje. Zaradi tega oceni, da bo z odprodajo še preostalega deleža partnerjem
                  prišlo do selitve poslovanja tega podjetja v tujino in da bodo s tem izgubljena
                  delovna mesta v Sloveniji, nekako ni mogoče pritrditi. Poleg tega je treba
                  povedati še, da se ta vprašanja običajno rešujejo v pogodbi o odprodaji
                  preostalega deleža in zagotovo bo država morala v primeru, da bo odlok sprejet in
                  če bo na podlagi odloka tudi sprejeta odločitev, da se dejansko sprejme opcijska
                  ponudba, posebno pozornost nameniti ustreznim kavtelam v pogodbi o prodaji, ki
                  bodo zagotovile nadaljnjo proizvodnjo oziroma nadaljnje delovanje tega podjetja v
                  Sloveniji.</p>
               <p>Kar pa se tiče naložbe v podjetju Adria Airways, pa je treba povedati, da do
                  letošnje jeseni država v tem podjetju ni imela neposredne naložbe, ampak je
                  vstopila v Adrio Airways jeseni letošnjega leta, z namenom pomagati podjetju pri
                  finančnem in poslovnem prestrukturiranju. In tudi predlog prodaje, ki je vključen
                  v odlok, predlaga oziroma vključuje prodajo deleža Republike Slovenije v podjetju
                  in zadržanje kontrolnega deleža 25 % plus eno delnico, kar pomeni, da se tudi v
                  primeru prodaje te naložbe ne odpovedujemo temu, da imamo svojega nacionalnega
                  prevoznika.</p>
               <p>V zvezi z amandmajem k 2. členu, glede na to, da je poslanec Likar odprl tudi to
                  razpravo, bi se rada temu še naprej pridružila. Ugotavljam, da predlagana vsebina
                  za dopolnitev osnovnega Odloka o programu prodaje državnega finančnega premoženja
                  za leti 2010 in 2011 v drugi prilogi ne sledi vsebini, ki naj bi jo ta priloga
                  vsebovala, saj naj bi ta priloga pojasnila vsebino posameznih naložb, ki so
                  predmet prodaje, medtem ko gre vsebina amandmaja mimo te ureditve, zaradi česar
                  amandmaja k 2. členu ni mogoče podpreti.</p>
               <p>V več razpravah je bila omenjena tudi strategija in tukaj moram sprejeti nekaj
                  kritike, ki je bila na ta račun naslovljena na Vlado. Vlada je konec junija
                  letošnjega leta obravnavala predlog strategije, vendar je ob obravnavi predloga
                  strategije ugotovila, da ostaja odprto vprašanje zagotavljanja normalnega
                  poslovanja družb KAD in SOD, predvsem zagotavljanja ustreznega likvidnega
                  premoženja za delovanje družbe SOD, in v nadaljnjih mesecih se je izkazalo, da je
                  iskanje rešitev za ta problem dosti bolj zapleteno, kot je sprva kazalo. Imeli smo
                  resen namen, da jeseni letošnjega leta predlog strategije Državnemu zboru
                  predložimo, ker pa je bila v septembru izglasovana nezaupnica, Vlada v času, ko
                  opravlja tekoče posle, predloga strategije Državnemu zboru po našem mnenju ne more
                  predložiti, zaradi tega predlagamo, da Državni zbor namesto strategije za
                  poslovanje do konca letošnjega leta in zaključek v naslednjem letu omogoči
                  odprodajo oziroma upravljanje z določenim finančnim premoženjem na podlagi odloka,
                  kar pomeni sistem, kakršnega smo poznali doslej. Hvala lepa.</p>
            </sp>
            <sp xml:id="SDZ5-Redna-32-2011-10-18.sp259">

               <speaker>PODPREDSENIK MAG. VASJA KLAVORA:</speaker>

               <p> Zaključujem razpravo o amandmaju k 1. členu.</p>
               <p>Debatirali ste tudi že o 2. členu, zato sprašujem, če želi še kdo razpravljati o
                  2. členu.</p>
               <p>Gospod Čepič, izvolite.</p>
            </sp>
            <sp xml:id="SDZ5-Redna-32-2011-10-18.sp260">

               <speaker>BOGDAN ČEPIČ:</speaker>

               <p> Hvala lepa za besedo.</p>
               <p>Mi imamo zdaj tukaj v preglednici amandmajev pravzaprav 2 amandmaja. Prvi amandma
                  je, da črtamo 1. člen, in drugi amandma je, da se dopolni obrazložitev v 2.
                  členu.</p>
               <p>Na odboru, kolikor se jaz spomin, 1. člen ni bil odprt, kar pomeni, da verjetno iz
                  poslovniškega vidika 1. člena kot takšnega ni možno amandmirati. Teoretično je
                  seveda možno, da bi amandmirali samo obrazložitve, saj smo mi na Odboru za finance
                  namreč sprejeli dopolnitve, obrazložitve, ki so resda sestavni del samega odloka,
                  ampak odloka kot takšnega mi nismo odpirali, nobenega člena nismo dopolnjevali
                  niti ga spreminjali, kar pomeni, da je to iz poslovniškega vidika zagotovo eno
                  vprašanje, ki bi ga morali, preden bi odločali o tem, razrešiti.</p>
               <p>Kar se pa tiče prodaje, mislim, da je dobro, da ta program prodaje sprejmemo.
                  Mislim, da je nujno, da nekatere stvari le stečejo še v letošnjem letu, vključno s
                  tem, kar je kolega Likar govoril o prodaji Slovenske industrije jekla. Gre za 25 %
                  delež, ki Sloveniji pravzaprav ne pomeni kaj dosti z vidika kapitalske naložbe.
                  Večinski lastnik odloča o dividendah, večinski lastnik odloča o investicijah, o
                  razvoju, o vseh teh stvareh, mi pa imamo kapital, ki je v to vložen in bi ga morda
                  kje drugje uspešneje porabili.</p>
               <p>Kar se tiče Adrie Airways, mislim, da je smiselno, da se določeni postopki
                  začnejo, tudi zaradi tega, da bi v skladu z opredelitvami od takrat, ko je Vlada
                  prevzela dokapitalizacijo Adrie Airways, in možnostmi vstopa tujega strateškega
                  partnerja, napravili močno družbo s sedežem v Sloveniji. Gre za dve popolnoma
                  različni naložbi. Pri Adrii Airways 25 % pomeni soupravljanje, ker je lastništvo
                  razpršeno, pri Slovenski industriji jekla pa zagotovo ne, ker je to naložba, ki
                  izhaja iz neke opcije.</p>
               <p>Zaradi navedenega amandmajev ne morem podpreti. Vprašanje je, ali so smiselni
                  oziroma ali jih je možno pravzaprav k odloku sploh dajati, razen k obrazložitvam,
                  ki pa so bile v postopku druge obravnave na odboru odprte, to je res, vendar pa
                  sam odlok kot tak ni bil. Hvala lepa.</p>
            </sp>
            <sp xml:id="SDZ5-Redna-32-2011-10-18.sp261">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Vizjak.</p>
            </sp>
            <sp xml:id="SDZ5-Redna-32-2011-10-18.sp262">

               <speaker>MAG. ANDREJ VIZJAK:</speaker>

               <p>V Slovenski demokratski stranki predlagamo črtanje tega seznama.</p>
               <p>K razpravi me je spodbudilo pravzaprav to razmišljanje glede 25+ % deleža, ki ga
                  ima država še v Slovenski industriji jekla. Namreč, da je Slovenija ohranila ta
                  delež, je vrsta vsebinskih razlogov.</p>
               <p>Država ima z večinskim lastnikom sklenjen delničarski sporazum, ki daje državi kar
                  precej več pravic, kot pa jih izhaja iz tega kapitalskega deleža. Kapitalski delež
                  25+ je tako imenovani kontrolni delež v podjetju in zaradi tega deleža se ne da
                  spreminjati temeljnih zadev glede Slovenske industrije jekla. Spoštovani, tisti,
                  ki boste podprli odprodajo tega deleža, s tem podpirate tudi možnost, da se bo
                  sedež tega podjetja preselil iz Slovenije v neko bolj prijazno davčno okolje, da
                  bo tu zgolj neka filiala, ki bo preko transfernih cen "pumpala" dobičke ven. In
                  pozabite na reinvestiranje dobičkov in na neko takšno poslovanje podjetja, kot je
                  sedaj. Večina gospodarskih subjektov, kjer Slovenija nima nekega kontrolnega
                  vpliva na to, kje je sedež podjetja, je v bistvu tiste vitalne funkcije preselila
                  ven in preko transfernih cen uravnava poslovanje te družbe v državi. In,
                  spoštovani, igrate se s pomembnim segmentom slovenskega gospodarstva, s Slovensko
                  industrijo jekla, ki zajema še kar nekaj močnih gospodarskih subjektov, na primer
                  Acroni, Metal Ravne in tako naprej. In mislim, da bi bilo slabo, če bi prepustili
                  ta kontrolni delež za nekaj fičnikov, za kolikor želite s tem odlokom prodati. S
                  tem tudi pritrjujete, da je bila cena, spoštovani, cena, po kateri je bila prodana
                  Slovenska industrija jekla, ugodna, dobra. Spomnite se, spoštovani Socialni
                  demokrati, kako ste me v prejšnjem mandatu peglali, po domače povedano, na
                  preiskovalnih komisijah oziroma konkretno na Komisiji za nadzor javnih financ
                  glede te odprodaje deleža, da smo to prenizko prodali, po prenizki ceni in tako
                  naprej. Cena je bila samo del dogovora. Zelo pomemben del dogovora so bile zaveze,
                  da se bo dobiček reinvestiral, in Slovenska industrija jekla je po podatkih
                  investirala približno 400 milijonov evrov v posodobitve v tem času, v teh nekaj
                  letih, da bo se ohranilo število zaposlenih in podobno. Cena je bila samo del te
                  zgodbe. Sedaj je pa za vas cena odločilna, da želite odprodati ta delež in
                  nenazadnje postaviti na kocko tudi pomemben davčni priliv, ki ga ima seveda tudi
                  državni proračun iz naslova dividend in naslova ostalih pobranih davkov.</p>
               <p>Jaz sem prepričan, da bodo novi lastniki sledili logiki minimalnih dajatev in se
                  bodo preselili tja, kjer so te dajatve najmanjše. In na to država in Republika
                  Slovenija ne bo imela nobenega vpliva. Imamo nekaj podjetij, kjer je proizvodnja v
                  Sloveniji in kjer so lastniki zunaj, ki preko sistema transfernih cen uravnavajo
                  poslovanja in dobiček družbe v Sloveniji. Jaz jih ne bom našteval, gotovo jih
                  poznate. To so močne družbe, prav tako močne kot Slovenska industrija jekla. Zato
                  menim, da je to dolgoročno škodljivo za to državo in naj vas ne premami teh nekaj
                  10 milijonov evrov prihodka iz naslova prodaje tega deleža, da boste odsekali to
                  pomembno korenino, ki drži Slovensko industrijo jekla še z imenom Slovenska
                  industrija jekla, kajti poslej več ne boste imeli Slovenske industrije jekla.</p>
            </sp>
            <sp xml:id="SDZ5-Redna-32-2011-10-18.sp263">

               <speaker>PODPREDSEDNIK MAG. VASJA KLAVORA:</speaker>

               <p>Gospa državna sekretarka, imate besedo.</p>
            </sp>
            <sp xml:id="SDZ5-Redna-32-2011-10-18.sp264">

               <speaker>MATEJA VRANIČAR:</speaker>

               <p>Hvala lepa.</p>
               <p>Moram še enkrat ponoviti nekaj zadev, ki sem jih omenila že prej, vendar očitno
                  niso bile slišane.</p>
               <p>Kontrolni delež 25 % ima seveda svoj pomen, če je preostalo lastništvo razpršeno.
                  Če pa govorimo o deležu 25 % družbe v primerjavi z ostalimi lastniki, ki imajo
                  večinski delež v družbi, je praktično nemogoče izvajati aktivno lastništvo v
                  takšni družbi.</p>
               <p>Strinjam se z vami, gospod Vizjak, da vprašanje cene ni edino vprašanje, ki ga je
                  treba v prodajni pogodbi razrešiti, in ravno zaradi tega sem omenila tudi prej, da
                  je vprašanje morebitne selitve podjetja treba razrešiti v morebitni pogodbi, do
                  katere bi prišlo v primeru, če bi Državni zbor dal Vladi oziroma pristojnim
                  organom pooblastilo, da se odločijo za izvršitev opcijske možnosti.</p>
               <p>Še enkrat bi rada poudarila, da država doslej ni prejemala nikakršnih dividend od
                  te družbe, zaradi tega, ker je bil s preostalimi lastniki sklenjen dogovor, da se
                  bodo morebitni dobički reinvestirali nazaj v podjetje in to se je tudi
                  zgodilo.</p>
               <p>Kar pa se tiče ostalih vprašanj, pa moram reči, da je v primerjavi z ostalimi
                  evropskimi državami davčna stopnja na davek od dohodka pravnih oseb v Sloveniji
                  konkurenčna in bi zaradi tega prej pričakovala obratne transferne cene, torej ne
                  transferne cene, ki bi transferirale dobiček iz Slovenije v eno od drugih držav,
                  ampak obratno, ki bi transferirale dobiček v Slovenijo. Obstajajo pa seveda za
                  tovrstne mahinacije in probleme drugi mehanizmi, ki jih je treba uveljaviti. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp265">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Vizjak, imate besedo.</p>
            </sp>
            <sp xml:id="SDZ5-Redna-32-2011-10-18.sp266">

               <speaker>MAG. ANDREJ VIZJAK:</speaker>

               <p>Spoštovana državna sekretarka, žal praksa in dogajanje v Sloveniji pričata ravno
                  nasprotno od tega, kar vi govorite. Če bi bila Slovenija res taka davčna oaza in
                  tako privlačno davčno okolje, potem bi neposredni tuji investitorji drli k nam.
                  Koliko jih imamo? Ali jih imamo dovolj? Če smo res tako privlačni, kot govorite,
                  potem ne bi imeli problema z neposrednimi tujimi investicijami in bi se jih seveda
                  na nek način kar otepali.</p>
               <p>Očitno ne poznate zgodbe Slovenske industrije jekla. Veste, da je sklenjen
                  delničarski sporazum med Republiko Slovenijo in večinskim lastnikom, ki daje
                  Republiki Sloveniji precejšnja zagotovila in precejšnje pravice, ki seveda
                  pomembno vplivajo na poslovanje, na informiranje, soodločanje in daje torej
                  Republiki Sloveniji boljšo pozicijo, ki bi izhajala samo iz 25 % deleža, tako
                  glede članstva v nadzornem svetu kot seveda tudi drugih pravic. To je ena
                  stvar.</p>
               <p>Druga stvar. Oba veva, kaj pomeni kontrolni delež vizavi statutarnih sprememb take
                  družbe, vizavi tistih ključnih temeljnih sprememb, ne glede na ostalo razpršeno
                  lastništvo je to pomemben delež, s katerim se da ustaviti ključne najpomembnejše
                  rešitve, kot je seveda sprememba sedeža in tako naprej, skratka statutarne
                  spremembe, temeljne spremembe. In zaradi tega je kakršnakoli pogodba, ki bi
                  sledila odprodaji deleža brezzvezna, ker vi niste več lastnik. Niste več lastnik.
                  Kaj vam kakršnakoli pogodba potem jamči, če vas več v eni družbi ni? In to je
                  pravzaprav res smešno govoriti in je nesprejemljivo. Jaz takih primerov sploh ne
                  poznam. Da nekaj prodaš in potem da se tisti, ki to kupi, zaveže, da ne bo ne vem
                  koliko časa nekaj naredil. Mislim, če je kupil. To je vse tralala.</p>
               <p>In še enkrat, želite torej odprodati in tvegati prihodnost Slovenske industrije
                  jekla, teh delovnih mest in nenazadnje tudi razvoja metalurške panoge v Sloveniji,
                  ki je najbolj razvita v Slovenski industriji jekla, zaradi nekaj deset milijonov,
                  ki vam jih tam trenutek manjka v proračunu. Manjka vam pa milijarda 700 milijonov
                  v proračunu. In želite te opcijsko pogodbo unovčiti, ker se vam čas izteka.</p>
               <p>Jaz mislim, da je prav, da jo zadržimo, da ima kontrolni delež v tako pomembni
                  panogi slovenskega gospodarstva svoj namen, da je bil takrat tudi pozdravljen. In
                  sedaj samo zaradi denarja pod tveganjem, kaj se bo zgodilo s to panogo, želite to
                  prodati. To je za nas in zame nesprejemljivo.</p>
            </sp>
            <sp xml:id="SDZ5-Redna-32-2011-10-18.sp267">

               <speaker>PODPREDSEDNIK MAG. VASJA KLAVORA:</speaker>

               <p>Ugotavljam, da ne želi več nihče razpravljati o amandmaju k 2. členu, zato
                  zaključujem razpravo.</p>
               <p>Odločanje o amandmajih bomo v skladu s časovnim potekom seje zbora opravili v
                  okviru glasovanj. S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA: OBRAVNAVO PREDLOGA ZAKONA O
                     SPREMEMBAH IN DOPOLNITVI STANOVANJSKEGA ZAKONA PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina 15 poslank in poslancev s
                  prvopodpisanim Miranom Potrčem.</p>
               <p>Za dopolnilno obrazložitev predloga zakona dajem besedo predstavniku predlagatelja
                  predloga zakona gospodu Potrču.</p>
            </sp>
            <sp xml:id="SDZ5-Redna-32-2011-10-18.sp268">

               <speaker>MIRAN POTRČ:</speaker>

               <p>Spoštovani gospod minister, gospod podpredsednik, kolegice in kolegi.</p>
               <p>S Predlogom zakona o spremembah in dopolnitvi Stanovanjskega zakona želimo
                  prejšnjim imetnikom stanovanjske pravice oziroma prejšnjim imetnikom pravice
                  začasne uporabe hišniških stanovanj, ki so ob sprejetju Stanovanjskega zakona
                  prebivali v teh stanovanjih, upravljali hišniška dela in ta dela opravljajo še
                  danes, razen če so se upokojili oziroma ta dela prenehali opravljati brez lastne
                  krivde, zagotoviti enake pravice kot drugim najemnikom denacionaliziranih
                  stanovanj.</p>
               <p>Glede predloga je prav poudariti, da so predlog zakona vložili poslanke in
                  poslanci iz petih poslanskih skupin; da je o vprašanjih, ki so vsebina zakona;
                  Državni zbor razpravljal že večkrat v zadnjih letih; da z njegovo vsebino kot
                  minimalnim obsegom pravic soglaša Iniciativni odbor hišnikov, ki predstavlja
                  interese hišnikov v denacionaliziranih stanovanjih; da je pravna podlaga za tak
                  predlog utemeljena tudi v strokovnem mnenju Inštituta za nepremičninsko pravo
                  Maribor; da so predlagatelji zakona upoštevali mnenje Zakonodajno-pravne službe;
                  da so upoštevana bistvena mnenja pristojnega ministrstva; da se kot nove pravice
                  hišnikom v denacionaliziranih stanovanjih zagotovijo le pravice do materialne
                  pomoči v primeru, če lastniki stanovanj zahtevajo izpraznitev stanovanja, ki jih
                  zasedajo, ali če se bivši hišniki sami odločijo, da bodo izpraznili stanovanje,
                  ker si bodo sami uredili svoj stanovanjski problem. Predlagatelji smo sprejeli na
                  znanje opozorila, da ni treba posebej urejati vprašanja subvencioniranja najemnin,
                  ker je to urejeno za vse enako, in drugo, da ni mogoče sprejeti predloga, da bi v
                  vsakem primeru hišniki imeli pravico zahtevati od države nadomestilo, ker teh
                  sredstev država enostavno nima.</p>
               <p>Poudarjamo, da s sprejetjem zakona ne bomo prizadeli oziroma ne bodo prizadeti ali
                  materialno obremenjeni denacionalizacijski upravičenci. To se vedno postavlja pod
                  vprašaj. Nikakor niso obremenjeni, če zahtevajo izselitev, dobijo pač hišniki
                  pomoč, kar pomeni pomoč tudi denacionalizacijskim upravičencem, ker bodo svoj
                  interes za izselitev hišnika dosegli.</p>
               <p>In končno, da bo obseg materialnih obveznosti, ki bo na podlagi zakona nastal,
                  nastopil šele v naslednjih letih. Razporejen bo glede na število vlog, praviloma v
                  naslednjih petih letih, v nobenem primeru, po našem izračunu in enakem izračunu s
                  stani Vlade, pa obveznost ne more skupaj znašati več kot 13 milijonov evrov.</p>
               <p>Predlog zakona je podprl Državni svet. K dopolnjenemu predlogu, kot ga je določilo
                  matično delovno telo, ob soglasju Zakonodajno-pravne službe in brez nasprotovanja
                  predstavnikov Vlade niso bili vloženi amandmaji.</p>
               <p>Spoštovane poslanske in poslanci, izpolnjeni so vsi pogoji, da zagotovimo pavice
                  iz Zakona o denacionalizaciji tudi uporabnikom hišniških stanovanj. Ni jih več
                  veliko, ki bi lahko koristili to pravico, Vlada in samo združenje računata na
                  cirka 150 do 170 takšnih primerov. Toda za pravno državo in za uveljavljanje
                  načela pravičnosti je pomembno, da se krivice odpravijo za slehernega državljana,
                  za katerega ta država doslej tega ni uspela storiti.</p>
               <p>Zaradi vsega povedanega vas pozivam in pričakujem, da bomo predlog sprememb in
                  dopolnitev zakona z veliko večino podrli. Hvala.</p>
            </sp>
            <sp xml:id="SDZ5-Redna-32-2011-10-18.sp269">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za okolje in prosto kot matično delovno telo.
                  Za predstavitev poročila odbora dajem besedo predsednici odbora gospe Bredi
                  Pečan.</p>
            </sp>
            <sp xml:id="SDZ5-Redna-32-2011-10-18.sp270">

               <speaker>BREDA PEČAN:</speaker>

               <p> Hvala za besedo, gospod predsednik. Še enkrat pozdrav vsem, ki ste si vzeli čas,
                  da ste tukaj v dvorani, pozdrav ministru!</p>
               <p>Odbor za okolje in prostor je na svoji 35. seji 29. septembra letos obravnaval
                  Predlog zakona o spremembah in dopolnitvah Stanovanjskega zakona, ki ga je
                  Državnemu zboru poslala skupina poslank in poslancev s prvopodpisanim Miranom
                  Potrčem, s predlogom, da ga obravnava po skrajšanem postopku. Kolegij predsednika
                  Državnega zbora je na 110. seji sprejel odločitev, da se predloženi predlog zakona
                  obravnava po skrajšanem postopku.</p>
               <p>Na seji so sodelovali predstavnik predlagateljev predloga zakona, Ministrstva za
                  okolje in prostor, Komisije za lokalno samoupravo in regionalni razvoj Državnega
                  sveta in Zakonodajno-pravne službe Državnega zbora.</p>
               <p>Odbor je bil poleg osnovnega gradiva seznanjen z mnenjem Zakonodajno-pravne
                  službe, mnenjem Vlade, mnenjem Komisije za lokalno samoupravo in regionalni razvoj
                  Državnega sveta.</p>
               <p>Kot smo že slišali, je dopolnilno obrazložitev členov predloga zakona podal
                  prvopodpisani predstavnik predlagateljev, poslanec Miran Potrč, tako da ne bi
                  ponavljala njegovih besed, mislim, da je dovolj jasno pojasnil potrebo in razloge
                  za sprejetje tega sicer zelo kratkega predloga zakona.</p>
               <p>Zakonodajno-pravna služba je predlog preučila z vidika njegove skladnosti z Ustavo
                  Republike Slovenije in pravnim sistemom ter z zakonodajno-tehničnega vidika in na
                  osnovi tega podala pripombe k 1., 2. in 3. členu. Predstavnica Zakonodajno-pravne
                  službe je povedala, da so bili na podlagi teh pripomb vloženi amandmaji, h katerim
                  nimajo pripomb.</p>
               <p>Vlada je povedala, da predlogu zakona nasprotuje, kljub temu pa je predlagala, da
                  bi odbor sprejel nekatere dopolnilne rešitve, ki bi zakon, v primeru da ga Državni
                  zbor sprejme, tudi izboljšale.</p>
               <p>Komisija za lokalno samoupravo in regionalni razvoj Državnega sveta je predlog
                  zakona podprla.</p>
               <p>Odbor je potem v okviru druge obravnave predloga zakona opravil razpravo in
                  glasovanje o posameznih členih in o vloženih amandmajih.</p>
               <p>V poslovniško določenem roku so vložile amandmaje Poslanska skupina Socialnih
                  demokratov, Poslanska skupina Zares in DeSUS ter Poslanski klub liberalne
                  demokracije k 1. in 3. členu ter za novo poglavje nov 3.a člen.</p>
               <p>Odbor je sprejel člene predloga zakona in vse vložene amandmaje ter tudi svoj
                  amandma na amandma za novo poglavje in nov 3.a člen. Potem je potrdil tako
                  dopolnjen predlog zakona po skrajšanem postopku ,v katerega so bili vključeni vsi
                  sprejeti amandmaji. Dopolnjen predlog zakona ste dobili v okviru našega poročila.
                  Ker za sejo Državnega zbora tudi ni bil vložen nobeden amandma, odbor predlaga, da
                  Državni zbor takšen predlog zakona tudi sprejme. Hvala lepa.</p>
            </sp>
            <sp xml:id="SDZ5-Redna-32-2011-10-18.sp271">

               <speaker>PODPREDSEDNIK MAG. VASJA KLAVORA:</speaker>

               <p>Za uvodno obrazložitev mnenja dajem besedo predstavniku Vlade.</p>
               <p>Gospod minister dr. Roko Žarnić, izvolite.</p>
            </sp>
            <sp xml:id="SDZ5-Redna-32-2011-10-18.sp272">

               <speaker>DR. ROKO ŽARNIĆ:</speaker>

               <p>Gospod predsedujoči, spoštovani poslanke, poslanci!</p>
               <p>Predlog zakona, ki ga danes obravnavate se nanaša, kot smo že slišali, zgolj na en
                  segment Stanovanjskega zakona, in to na vprašanje tako imenovane nadomestne
                  privatizacije hišniških stanovanj. Doslej so imeli to pravico le hišniki, ki so
                  pred letom 1991 pridobili stanovanjsko pravico, ki jim je dajala pravico do
                  uporabe stanovanj za nedoločen čas. Predlog zakona o spremembah in dopolnitvah
                  Stanovanjskega zakona to pravico od tako imenovane nadomestne privatizacije širi
                  na vse hišnike, tudi tiste, ki so na hišniških stanovanjih pridobili le pravico do
                  začasne uporabe, torej za določen čas, to je za čas opravljanja hišniške funkcije,
                  saj so bila hišniška stanovanja izvorno obravnavana kot službena stanovanja.</p>
               <p>Predlog zakona daje vsem hišnikom, ki so v hišniška stanovanja prišli pred
                  uveljavitvijo stanovanjskega zakona leta 1991 in še bivajo v teh stanovanjih,
                  pravico, da uveljavljajo predkupno pravico pred vsemi ostalimi upravičenci, tudi
                  pred solastniki, oziroma pravico do odkupa stanovanja po pogojih iz 173. člena
                  Stanovanjskega zakona. Ta člen Stanovanjskega zakona določa tako način določitve
                  administrativne vrednosti stanovanja kot tudi nadomestila, ki jih upravičenec
                  prejme, če stanovanje izprazni. Skladno s to drugo možnostjo, torej izpraznitvijo
                  stanovanja, bi lahko vsi hišniki, ki bi izpraznili hišniško stanovanje,
                  uveljavljali odpravnino, in sicer 25 % od vrednosti stanovanja v obveznicah
                  Slovenske odškodninske družbe, ter gotovinsko izplačilo v višini 36 % od Slovenske
                  odškodninske družbe in 13 % gotovinskih sredstev, ki jih izplačuje Ministrstvo za
                  okolje in prostor. Za eno povprečno hišniško stanovanje to pomeni izplačilo v
                  gotovini v višini približno 27 tisoč evrov, upravičencu pa daje zakon tudi pravico
                  do kredita pri Stanovanjskem skladu Republike Slovenije do višine v povprečju 78
                  tisoč evrov.</p>
               <p>Predlog zakona izrecno ne obravnava le hišnikov v večstanovanjskih stavbah, kar bi
                  lahko pomenilo izvajanje pravic tudi za hišnike v poslovnih stavbah. To pa pomeni
                  širitev pravic, na kar je v svojem mnenju opozorila tudi Zakonodajna služba
                  Državnega zbora. Če bi se zakonske določbe razumele tako široko, bi to pomenilo ne
                  le 250 primerov, kot je bilo prvotno govora, pač pa bistveno več, s čimer bi se
                  povečale tudi finančne obveznosti.</p>
               <p>Predlagatelji sicer v gradivu navajajo, da zakon ne bo imel finančnih posledic za
                  proračun, vendar je Vlada v svojem mnenju predloga opozorila, da prav zaradi
                  finančnih posledic, ki jih bo prinesel zakon, tega kot Vlada ne more podpreti. Naj
                  poudarimo, da žal niti v proračunu za leto 2012 niti za leto 2013 za stanovanjske
                  področje niso zagotovljena niti sredstva v višini, ki bi omogočala izvajanje že
                  sedaj sprejetih zakonskih nalog. Prav tako niso zagotovljena sredstva
                  Stanovanjskemu skladu Republike Slovenije za posojila, niti določeni pogoji za
                  odobravanje posojil – obrestna mera, ročnost kredita in tako naprej, kar bo pri
                  izvajanju zakona v praksi predstavljalo dodatno težavo.</p>
               <p>Upam, da bo v primeru sprejetja spremembe Stanovanjskega zakona, v katerega dober
                  namen tudi sam verjamem, bodoča vlada našla sredstva za izpolnitev določil zakona.
                  Ne glede na predvidene zakonske rešitve lahko poudarim, kar je že moj predhodnik
                  povedal, da imajo od leta 2009 vsi uporabniki hišniških stanovanj tudi pavico do
                  subvencije k plačilu tržne najemnine. Glede na prizadevanja Iniciativnega odbora
                  hišnikov so na Ministrstvu za okolje in prostor pripravili tudi spremembo
                  Pravilnika o dodeljevanju neprofitnih stanovanj v najem, na katerih bodo hišniki
                  uvrščeni v eno najvišjih točkovalnih kategorij, kar jim bo omogočilo hitrejše
                  pridobivanje neprofitnih stanovanj v najem. S tem skuša tudi naše ministrstvo po
                  svojih močeh prispevati k odpravi krivic. Hvala.</p>
            </sp>
            <sp xml:id="SDZ5-Redna-32-2011-10-18.sp273">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa.</p>
               <p>Sledi predstavitev poslanskih skupin. Besedo ima gospod Danijel Krivec v imenu
                  Poslanske skupine SDS.</p>
            </sp>
            <sp xml:id="SDZ5-Redna-32-2011-10-18.sp274">

               <speaker>DANIJEL KRIVEC:</speaker>

               <p> Hvala za besedo, spoštovani podpredsednik. Kolegice in kolegi, spoštovani
                  minister!</p>
               <p>Predlog zakona o spremembah in dopolnitvah Stanovanjskega zakona je Državnemu
                  zboru v obravnavo poslala skupina poslank in poslancev s prvopodpisanim Miranom
                  Potrčem, s predlogom, da se ga obravnava po skrajšanem postopku. Skupina poslank
                  in poslancev predlaga, da se dopolni Stanovanjski zakon s pravicami, ki bi jih v
                  primeru izpraznitve pridobili hišniki v denacionaliziranih stanovanjih. To
                  vprašanje se v naši zakonodajnopravni ureditvi obravnava že veliko let. Temeljno
                  vprašanje oziroma pomislek je bil, ali je formalno stanovanjska pravica in pravica
                  do začasne uporabe, ki je bila v različnih zakonih v prejšnjem sistemu različno
                  urejena, takšna, da lahko država tudi bivšim nosilcem pravice do začasne uporabe
                  daje določene pravice podobno kot denacionalizacijskim upravičencem. Še vedno
                  obstaja nerešeno vprašanje, ali pravica do začasne uporabe pomeni tudi trajen
                  najem in da ni mogoče iz tega najema hišnika izseliti brez vsakršnih pravic.
                  Predlog obravnavanega zakona je, da se to tudi zakonsko določi. Ali gre ta pravica
                  na škodo drugih denacionalizacijskih upravičencev, pa iz te novele stanovanjskega
                  zakona ni jasno razvodno. Tudi vlaganje zakona po skrajšanem postopku tik pred
                  koncem mandata, čeprav bi ga lahko vložili že mnogo prej, ne daje občutka, da je
                  problematika tako nujna, saj bi jo v nasprotnem primeru rešili že prej, v začetku
                  mandata.</p>
               <p>Tudi finančna obremenitev proračunov v naslednjih letih v primeru sprejetja te
                  novele ni jasno določena. Zakonodajno-pravna služba opozarja tudi na nedorečenost
                  zadev, ki so že v sodnem postopku. Tudi Vlada je podala negativno mnenje. Mnenje
                  vladne Službe za zakonodajo je bilo, da Vlada v tej fazi, ko opravlja tekoče
                  posle, ne more več predlagati amandmajev in dopolnitev, zato je obveljalo
                  negativno stališče do predloga zakona. Opozorjeno je bilo na dejstvo, da bodo pri
                  izvajanju tega zakona nastopile določene težave v smislu zagotavljanja potrebnih
                  finančnih pa tudi kadrovskih potencialov.</p>
               <p>Novela zakona, ki je pred nami, je nedorečena, ker bi lahko odprla številna
                  vprašanja nadomestne privatizacije tako imenovanih službenih stanovanj ali
                  kategorije službenih stanovanj, drugič pa zato, ker bo nedvomno imela večje
                  finančne posledice, kot so ocenjene v tem predlogu zakona.</p>
               <p>Reševanje te problematike v bodoče podpiramo, vendar zakona v taki obliki, kot je
                  pred nami, ne moremo podpreti.</p>
            </sp>
            <sp xml:id="SDZ5-Redna-32-2011-10-18.sp275">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jakob Presečnik, ki bo predstavil stališče Poslanske skupine
                  Slovenske ljudske stranke.</p>
            </sp>
            <sp xml:id="SDZ5-Redna-32-2011-10-18.sp276">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani gospod minister, kolegice
                  in kolegi!</p>
               <p>Tisti, ki smo v Državnem zboru že dlje časa, se spominjamo, da je bil podoben
                  zakon vložen že kar nekajkrat, mislim da nazadnje leta 2007. Tematika je očitno še
                  vedno aktualna, s čimer v poslanski skupini sicer nimamo težav, se pa sprašujemo,
                  ali urejanje tovrstne problematike na predlagani način in v tem negotovem času
                  resnično sodi med probleme, ki si zaslužijo prioritetno obravnavo. Pri spremembah
                  stanovanjske zakonodaje je treba biti namreč zelo previden, upoštevati pa je treba
                  vse dejavnike, ki jih te spremembe tako ali drugače zadevajo.</p>
               <p>In kje tiči razlog za predlagane spremembe? Vse se je začelo kmalu po
                  osamosvojitvi, ko je začel veljati novi stanovanjski zakon, ki je privatiziral
                  prejšnje družbeno premoženje na stanovanjskem področju. Vendar so bila iz tega
                  zakona izvzeta vsa službena stanovanja, med katera so spadala tudi hišniška. Zakon
                  je namreč določil, da je občina dolžna hišniku, ki se je moral izseliti iz
                  službenega stanovanja zaradi upokojitve ali katerega drugega razloga, priskrbeti
                  drugo najemniško stanovanje. Težava pa se je pojavila pri uporabnikih hišniških
                  stanovanj, ki po uveljavitvi Stanovanjskega zakona niso več opravljali hišniških
                  funkcij, saj so se morali izseliti v roku enega leta, brez da bi jim bili
                  zagotovljeni nadomestni bivalni prostori.</p>
               <p>V Poslanski skupini Slovenske ljudske stranke razumemo pobudo predlagatelja, da se
                  to vprašanje vendarle reši, toda menimo, da so stvari nekoliko bolj kompleksne,
                  kot se morda sprva zdijo, in je pri urejanju tega treba upoštevati vse relevantne
                  dejavnike. Zato se tudi strinjamo z mnenjem Vlade, da pri hišniških stanovanjih ne
                  gre za stanovanjsko pravico, pač pa za pravico do začasne uporabe stanovanja, ki
                  pa ju nikakor ni mogoče izenačiti. Pri hišniških stanovanjih je namreč šlo za
                  službena stanovanja, pravica do začasne uporabe le-tega pa je bila podeljena za
                  čas opravljanja hišniških del, zatorej po našem mnenju ni pogojev za nadomestno
                  privatizacijo po 173. členu Stanovanjskega zakona, osnovni pogoj za to pa je zgolj
                  in samo stanovanjska pravica. Treba je opozoriti tudi na to, da je bil
                  Stanovanjski zakon v letu 2008 dopolnjen z določbami o dodatnem subvencioniranju
                  tržnih najemnin, ki jih plačujejo uporabniki hišniških stanovanj, ki hišniška dela
                  še opravljajo ali so dela prenehali opravljati zaradi upokojitve ali iz razlogov,
                  ki niso nastali po njihovi krivdi. Omenjena novela je tudi določila prednost
                  uporabnikov hišniških stanovanj pri dodeljevanju neprofitnih stanovanj v najem,
                  saj se njihov stanovanjski status točkuje s 160 točkami, poleg tega pa se bo s
                  skorajšnjo spremembo Pravilnika o dodeljevanju neprofitnih stanovanj v najem
                  določila tudi absolutna prednost uporabnikom hišniških stanovanj.</p>
               <p>Tudi finančne in kadrovske posledice predlagane ureditve niso nezanemarljive, zato
                  bi bilo sprejetje predlaganega zakona tako rekoč tik pred volitvami precej
                  neodgovorno, saj bi se s tem zavezalo bodočo vlado k izpolnitvi obveznosti iz
                  predloga zakona, za katere pa bodoča vlada ne bo imela potrebnih resursov.</p>
               <p>Kot rečeno, v Poslanski skupini Slovenske ljudske stranke ne vidimo razlogov za
                  predlagane spremembe, kljub temu, da se je tekom postopka besedilo zakona nekoliko
                  spremenilo. Menimo, da je trenutno veljavna ureditev ustrezna, predlagani zakon pa
                  bi pomenil tudi odmik od sistemske ureditve na področju stanovanjskega prava, zato
                  ga poslanci Slovenske ljudske stranke ne bomo podprli. Hvala lepa.</p>
            </sp>
            <sp xml:id="SDZ5-Redna-32-2011-10-18.sp277">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Jurša bo predstavil stališče Poslanske skupine Demokratične stranke
                  upokojencev.</p>
            </sp>
            <sp xml:id="SDZ5-Redna-32-2011-10-18.sp278">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav ministru, kolegicam in
                  kolegom!</p>
               <p>Pred nami je predlog novele, s katero se dopolnjuje veljavni Stanovanjski zakon s
                  pravicami prejšnjih imetnikov stanovanjske pravice ali prejšnjih imetnikov začasne
                  pravice uporabe hišniških stanovanj, o katerih pravni ureditvi teče razprava že
                  več kot desetletje.</p>
               <p>Temeljni pomislek vse doslej je bil, ali je pravica do začasne uporabe stanovanja
                  takšna, da zaradi tega država ne bi smela dati tudi bivšim nosilcem pravice do
                  začasne uporabe določenih enakih pravic kot denacionalizacijskim upravičencem. Po
                  mnenju predlagatelja je sedaj dozorelo spoznanje, da je pravica do začasne uporabe
                  pomena trajen namen stanovanja in da hišnika ni mogoče izseliti brez vsakršnih
                  pravic. Pravice nikakor ne gredo na škodo denacionalizacijskih upravičencev, kajti
                  s predlogom zakona se samo zagotavlja hišnikom možnost, da v primeru, če nekdo
                  zahteva izpraznitev njihovega stanovanja ali če se sami odločijo za gradnjo ali
                  nakup stanovanja pridobijo enake pravice, kot so jih dobili najemniki v
                  denacionalizacijskih stanovanjih, to je, da se jim zagotovi določen del sredstev
                  od odškodninske družbe in del od države.</p>
               <p>V naši poslanski skupini menimo, da so ti predlogi ustrezni in da je dajejo
                  nobenih nesprejemljivih pravic ter da se bodo tudi časovno uresničevali na način,
                  da ne bodo predstavljali nemogoče breme za državo, zato bomo predlog zakona
                  podprli. Hvala.</p>
            </sp>
            <sp xml:id="SDZ5-Redna-32-2011-10-18.sp279">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa mag. Sara Viler bo predstavila stališče Poslanske skupine Slovenske
                  nacionalne stranke.</p>
            </sp>
            <sp xml:id="SDZ5-Redna-32-2011-10-18.sp280">

               <speaker>MAG. SARA VILER:</speaker>

               <p>Hvala za besedo.</p>
               <p>Predlagani zakon naj bi po več kot dvajsetih letih prizadevanja različnih skupin
                  vsaj deloma popravil krivice, ki jih je država po uveljavitvi tako imenovanega
                  Jazbinškovega stanovanjskega zakona prizadela nekdanjim hišnikom.</p>
               <p>Vse dosedanje pobude, ki bi jim spremembo zakona zagotovili ustrezen stanovanjski
                  status, in teh je bilo kar nekaj, so bile neuspešne. Če bo predlagani zakon
                  sprejet bodo nekdanji hišniki deležni enakih ugodnosti, kot jih je zakon namenjal
                  najemnikom v denacionaliziranih stanovanjih. Stanovanjski zakon je omogočil
                  nekdanjim najemnikom oziroma imetnikom stanovanjske pravice v družbenih
                  stanovanjih poceni odkup, kar 160 stanovanj po povprečni ceni sedanjih 7 tisoč
                  evrov. Pravice do poceni odkupa pa je odrekel imetnikom stanovanjske pravice v
                  denacionaliziranih stanovanjih in nekdanjim hišnikom. Hišniška stanovanja je zakon
                  obravnaval kot službena stanovanja, katerih namen je vezan zgolj na čas
                  upravljanja hišniških nalog. Tako so tako imenovana hišniška stanovanja postala
                  solastnina etažnih lastnikov ene ali več stanovanjskih stavb.</p>
               <p>Po določbah veljavnega zakona se je tako moral uporabnik hišniškega stanovanja, ki
                  ni več opravljal hišniškega dela, v letu dni izseliti, deležen pa ni bil
                  nikakršnih ugodnosti, čeprav je prenehal opravljati to delo iz objektivnih
                  razlogov in ne po svoji krivdi. Če pa je uporabnik takšnega stanovanja ostal
                  najemnik, so mu etažni lastniki lahko zaračunavali tržno, v praksi največkrat
                  izjemno visoko, najemnino. Kasneje je z novelo zakona zakonodajalec celo
                  neupravičeno razdelil nekdanje hišnike na dva dela: na tiste, ki so stanovanjsko
                  pravico pridobili pred letom 1982, katere je izenačil z najemniki v
                  denacionaliziranih stanovanjih, in na drugo skupino, ki je ostala brez vsakršnih
                  pravic ter z visoko tržno najemnino. Kljub prizadevanjem in pozivom Mednarodne
                  organizacije najemnikov predlogi niso dobili podpore za spremembo Stanovanjskega
                  zakona, o njej se ni mogla zediniti niti bivša koalicija. Vzrok nesprejetja je
                  bila verjetno ponujena rešitev, ki je ponujala možnost odkupa nadomestnega
                  stanovanja. Zadnji poskus uveljavljanja pravic imetnikov hišniških stanovanj je
                  skromnejši in se nanaša predvsem na zavarovanje razmerja nekdanjih hišnikov. Zakon
                  bi moral zavarovati pravico do najema hišniškega stanovanja v vseh primerih, razen
                  če je nekdo nalogo hišnika nehal opravljati po lastni želji.</p>
               <p>Novo predlagano določilo zakona velja za prejšnje imetnike stanovanjske pravice
                  ali pravice začasne uporabe hišniškega stanovanja, namreč za tiste, ki so na dan
                  uveljavitve Stanovanjskega zakona prebivali kot aktivni hišniki v teh stanovanjih;
                  za tiste, ki so hišniška dela prenehali upravljati pred uveljavitvijo
                  stanovanjskega zakona ali po njej, bodisi zaradi upokojitve ali iz razlogov, za
                  katere niso bili sami krivi in jim ga lastniki niso ponudili v najem ali drugo
                  primerno stanovanje.</p>
               <p>Zakon tako predvideva več rešitev, od predkupne pravice, do pravice zahtevati
                  povračila dela sredstev iz odškodninskega sklada in od države ter do državne
                  subvencije za razliko med tržno in neprofitno najemnino, seveda vse pod določenimi
                  pogoji.</p>
               <p>V Poslanski skupini Slovenske nacionalne stranke menimo, da je že skrajni čas, da
                  se pravice najemnikov hišniških stanovanj rešijo, zato bomo kljub dejstvu, da
                  predlagani zakon ne rešuje celotnega problema, glasovali za sprejetje predlaganih
                  sprememb. Upamo pa, da bodo za izvajanje le-tega zakona ustrezno rezervirana
                  finančna sredstva.</p>
            </sp>
            <sp xml:id="SDZ5-Redna-32-2011-10-18.sp281">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Gumzar bo predstavil stališče Poslanske skupine Liberalne demokracije
                  Slovenije.</p>
            </sp>
            <sp xml:id="SDZ5-Redna-32-2011-10-18.sp282">

               <speaker>MILAN GUMZAR:</speaker>

               <p>Hvala za besedo, predsedujoči. Kolegice in kolegi, lepo pozdravljeni, lepo
                  pozdravljen tudi gospod minister!</p>
               <p>Stanovanjska politika bi se morala danes ukvarjati predvsem z vprašanjem, kako v
                  naši državi ustvariti pogoje, v katerih bodo stanovanja, tako tržna in še zlasti
                  neprofitna, dostopnejša in to v času ekonomske in finančne krize, ki se odraža
                  tudi na nepremičninskem trgu, in sicer z velikim številom neprodanih novih
                  stanovanj. Torej s perečim problemom, ki zadeva predvsem ali zgolj mlajšo
                  generacijo. Namesto tega skušamo rešiti problem, ki je posledica Stanovanjskega
                  zakona iz leta 1991, ki je olastninil dotedanje družbeno premoženje na
                  stanovanjskem področju. Tako se žal še enkrat namesto s sedanjostjo in
                  prihodnostjo ukvarjamo s preteklostjo.</p>
               <p>Omenjeni Stanovanjski zakon, eden najpomembnejših zakonov naše tranzicije, je
                  relativno majhno skupino hišnikov vseljenih v hišniška stanovanja pred letom 1991
                  in veliko večjo skupino današnjih najemnikov denacionalizacijskih stanovanj v
                  primerjavi z drugimi upravičenci depriviligiral. Od leta 1991 naprej se je ta
                  depriviligiranost nekdanjih imetnikov stanovanjske pravice v denacionalizacijskih
                  stanovanjih večkrat skušala odpraviti oziroma vsaj zmanjšati. V kolikšni meri je
                  slovenski politiki to z odločbo Ustavnega sodišča uspelo, vedo najbolje povedati
                  najemniki oziroma danes že bivši najemniki denacionaliziranih stanovanj sami. Za
                  skupino hišnikov oziroma nekdanjih hišnikov pa niti tega ne moremo reči.</p>
               <p>Res je, da pravica bivših hišnikov do začasne uporabe stanovanj ne temelji na
                  vsebinsko popolnoma enakih pogojih kot stanovanjska pravica, sta pa si obe pravici
                  zelo podobni. To pa je tudi izhodišče predlagateljev zakona, ki ga obravnavamo. Na
                  podlagi njihovega predloga bi morala država hišnikom v primeru, če bi lastniki
                  hišniških stanovanj zahtevali izpraznitev stanovanja, zagotoviti nakup stanovanja
                  primerljivega s tistim, na katerega so imeli hišniško pravico uporabe smiselno po
                  pogojih privatizacije iz 173. člena Stanovanjskega zakona. Če bi se etažni
                  lastniki odločili za prodajo stanovanja, bi se hišnikom priznala predkupna
                  pravica, glede pogojev odkupa pa bi se opravljale določbe 173. člena
                  Stanovanjskega zakona. Nadalje, če bi se hišniki odločili za nakup drugega
                  lastniškega stanovanja ali stanovanjske hiše, bi imeli pravico zahtevati, da se
                  jim za vrednost hišniškega stanovanja zagotovi nadomestilo iz 173. člena
                  Stanovanjskega zakona. In končno, če hišniki ne bi želeli ali zmogli odkupiti
                  stanovanja, bi jim morala država zagotoviti najem primernega neprofitnega
                  stanovanja, če to ne bi bilo možno, pa kriti razliko med neprofitno in tržno
                  najemnino. Predlagane rešitve v bistvu pomenijo, da bi hišniki pridobili enake
                  pravice, kot so jih dobili najemniki v denacionalizacijskih stanovanjih. To je
                  torej ponujena rešitev.</p>
               <p>V Liberalni demokraciji Slovenije, kot sem že povedal, bi raje videli, da se ta
                  trenutek ukvarjamo z rešitvami stanovanjskega problema mladih generacij in
                  reševanja trenutnih problemov na nepremičninskem trgu. Vendar zaradi dejstva, da
                  je Republika Slovenija tudi socialna država, predlogu zakona v Liberalni
                  demokraciji Slovenije ne bomo nasprotovali. Zavedamo se namreč, da gre predvsem za
                  starejše ljudi, ki sami nimajo možnosti stanovanja na trgu, ter za ljudi, ki imajo
                  kljub nekaterim prednostim zelo majhne možnosti za uspeh pri razpisih za dodelitev
                  neprofitnih stanovanj. Zanimivo je tudi dejstvo, da so pogosto lastniki teh
                  hišniških stanovanj ravno fizične osebe, ki so postale lastnice svojih stanovanj
                  ter s tem solastnice hišniških stanovanj na osnovi Stanovanjskega zakona iz leta
                  1991.</p>
               <p>Kot že rečeno, v Poslanskem klubu Liberalne demokracije Slovenije predlogu zakona
                  ne bomo nasprotovali.</p>
            </sp>
            <sp xml:id="SDZ5-Redna-32-2011-10-18.sp283">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Andrej Magajna. (Ga ni.) Gospa Breda Pečan bo predstavila stališče
                  Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Redna-32-2011-10-18.sp284">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Poslanska skupina Socialnih demokratov bo zakon podprla, ker je ta zakon v bistvu
                  sicer zelo majhna, ampak vsaj delna kompenzacija za krivico, ki se je zgodila
                  hišnikom oziroma najemnikom hišniških stanovanj, pa moramo biti pošteni, da niti
                  ne prvič šele z letom 1991, ko je bil sprejet Stanovanjski zakon, ampak že prej,
                  ko je bila najemna pravica oziroma stanovanjska pravica spremenjena v pravico do
                  začasnega najema hišniškega stanovanja. Vendar pa je dejstvo, da je Stanovanjski
                  zakon sam po sebi že storil kar nekaj krivic, ne samo hišnikom ali tudi najemnikom
                  hišniških stanovanj, ampak tudi še marsikomu drugemu, zlasti najemnikom
                  denacionaliziranih stanovanj, kar se je pokazalo sicer šele takrat, ko je Zakon o
                  denacionalizaciji prinesel žalostno dejstvo, da so denacionalizacijski upravičenci
                  začeli iz denacionaliziranih stanovanj izganjati najemnike. Stanovanjski zakon pa
                  te situacije ob sprejetju leta 1991 enostavno ni predvidel. Tako da nas oziroma
                  naslednji državni zbor in naslednjo vlado še vedno rešitev vprašanja ne samo
                  hišniških stanovanj, ampak tudi stanovanj, ki so bila vrnjena denacionalizacijskim
                  upravičencem.</p>
               <p>Poslanska skupina Socialnih demokratov se je že vsa leta od sprejetja obeh
                  zakonov, zlasti Stanovanjskega zakona, zavzemala za to, da bi te krivice, na
                  katere smo opozarjali ob sprejemanju obeh zakonov, popravile. Veseli smo, da bomo,
                  kot vse kaže, uspeli danes urediti probleme vsaj za najemnike hišniških stanovanj.
                  Kot rečeno, pa nas čaka še dolžnost do najemnikov denacionaliziranih stanovanj,
                  vsaj tistih, ki se še zmeraj borijo za pravico do nekega primernega bivališča.
                  Hvala lepa.</p>
            </sp>
            <sp xml:id="SDZ5-Redna-32-2011-10-18.sp285">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Ker k dopolnjenemu
                  predlogu zakona amandmaji niso bili vloženi zaključujem drugo obravnavo predloga
                  zakona.</p>
               <p>Odločanje o predlogu zakona bomo v skladu s časovnim potekom seje zbora opravili v
                  okviru glasovanj. S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA: DRUGO OBRAVNAVO PREDLOGA
                     ZAKONA O POGOJIH KONCESIJE ZA IZKORIŠČANJE ENERGETSKEGA POTENCIALA SPODNJE
                     SAVE.</title>
               </p>
               <p>Predlog zakona je v obravnavo zboru predložila skupina poslank in poslancev s
                  prvopodpisanim mag. Andrejem Vizjakom.</p>
               <p>Za dopolnilno obrazložitev predloga zakona dajem besedo predstavniku
                  predlagateljev mag. Andreju Vizjaku.</p>
            </sp>
            <sp xml:id="SDZ5-Redna-32-2011-10-18.sp286">

               <speaker>MAG. ANDREJ VIZJAK:</speaker>

               <p>Spoštovani poslanke in poslanci, spoštovani predsedujoči, spoštovani minister!</p>
               <p>Skupina štirih poslancev iz različnih poslanskih skupin je vložila nov zakon o
                  pogojih koncesije za energetsko izkoriščanje Spodnje Save zaradi več razlogov.</p>
               <p>Osnovni zakon o pogojih koncesije za izkoriščanje energetskega potenciala je bil
                  sprejet leta 2000. Sedaj je leto 2011 in precej določb zakona je zastarelih.
                  Temeljni razlog je ta, da obstoječ zakon ne omogoča stabilnega in zanesljivega
                  financiranja nadaljevanja izgradnje hidroelektrarn na Spodnji Savi. To ni samo
                  ugotovitev predlagateljev, to se je izkazalo tudi v praksi, kajti vemo, da se
                  sedaj gradi hidroelektrarna Krško in da sta še dve hidroelektrarni načrtovani, to
                  sta hidroelektrarna Brežice in Mokrice in da se je pri hidroelektrarni Krško
                  zalomilo, zataknilo pri zagotavljanju finančnih sredstev za financiranje
                  akumulacijskega bazena te hidroelektrarne, zaradi česar je prišlo do zamika pri
                  oddaji del. Veseli smo, da sedaj izvajalec pospešeno gradi ta del, vendar bo kljub
                  temu energetski del elektrarne zgrajen prej kot akumulacijski bazen. Ker ne
                  želimo, da bi se tudi pri ostalih hidroelektrarnah, torej hidroelektrarni Brežice
                  in hidroelektrarni Mokrice ponovil ta problem nezanesljivega in nestabilnega
                  financiranja, predlagamo rešitev, s katero bi zagotovili stabilni vir financiranja
                  nadaljevanja izgradnje, poleg energetike, ki financira energetski del, tudi tako
                  imenovani Podnebni sklad oziroma Sklad za podnebne spremembe, ki je v skladu z
                  direktivami in slovensko zakonodajo namenjen tudi za financiranje obnovljivih
                  virov za pridobivanje električne energije. To je torej pravi namenski vir tudi za
                  ta projekt, zato je temeljna rešitev predloga zakona v tem, da preko Sklada za
                  podnebne spremembe, ki bo v celoti zaživel z letom 2013, delno pa tudi že z letom
                  2012, začnemo delno soinvestirati tudi preostalo infrastrukturo na hidroelektrarni
                  Brežice in hidroelektrarni Mokrice, ki sta v načrtovanju.</p>
               <p>Poleg tega temeljnega razloga, zakaj nov zakon, je treba povedati tudi to, da je
                  Računsko sodišče ugotovilo določene nepravilnosti, nejasnosti pri obstoječem
                  zakonu in da so seveda s predlogom zakona te ugotovitve upoštevane in te
                  pomanjkljivosti, nedorečenosti odpravljene.</p>
               <p>Pri izvajanju dosedanjega zakona so nastopile tudi blokade pri pridobivanju
                  zemljišč za izgradnjo vodne in energetske infrastrukture, kar je povzročalo
                  nepotrebne zastoje, zato v tem novem predlogu zakona presegamo tudi te probleme.
                  Seveda obstoječi zakon ni urejal problematike vzdrževanje objektov na območju
                  koncesije in zato ponovno in v tem zakonu tudi urejamo to področje, delno seveda
                  je pa tudi res, da je zakon iz leta 2000 glede na desetletje uporabe in glede na
                  spremembe na ostalih področjih preživet in tudi zato potreben celovite
                  prenove.</p>
               <p>Spoštovani, izgradnja hidroelektrarn na spodnji Savi je osrednji nacionalni
                  projekt vlaganj te države v obnovljive vire za proizvodnjo električne energije. To
                  ni samo slovenski cilj povečati delež obnovljivih virov, to je evropska zaveza. In
                  če tega ne bomo dosegli, bomo seveda posledično tudi plačevali kazni, zato je
                  umestno pospešiti vse projekte, ki so izvedljivi v tej državi v smeri izkoriščanje
                  energetskega potenciala slovenskih rek. Vesel sem, da doživlja nek pospešek tudi
                  gradnja elektrarn na srednji Savi in zato je lahko ta zakon, ta model javno
                  zasebnega partnerstva, partnerstva med državo in energetiko, dober vzorec za
                  nastajanje ostalih pomembnih projektov za energetsko izkoriščanje. Tako Save v
                  srednjem toku kot Mure in ostalih projektov. Zato menim, da je tudi dosedanja
                  obravnava tega zakona izkazala veliko podporo temu zakonu, praktično vse poslanske
                  skupine podpirajo te rešitve. Jaz sem vesel, ker je to dobra popotnica, da bodo
                  tudi cilji tega zakona, da bo veriga dograjena z letom 2016, uresničeni.</p>
               <p>Ob tej obravnavi bi si želel napovedati, da bomo, ker ni vloženih amandmajev, po
                  izglasovani drugi obravnavi vložili uskladitveni amandma, ki je nastal zaradi
                  sprejetih amandmajev ob drugem branju in ki je predlagan in napisan na podlagi
                  mnenja Zakonodajno-pravne službe.</p>
            </sp>
            <sp xml:id="SDZ5-Redna-32-2011-10-18.sp287">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za okolje in prostor kot matično delovno
                  telo.</p>
               <p>Za predstavitev poročila odbora dajem besedo podpredsedniku odbora gospodu
                  Danijelu Krivcu.</p>
            </sp>
            <sp xml:id="SDZ5-Redna-32-2011-10-18.sp288">

               <speaker>DANIJEL KRIVEC:</speaker>

               <p>Hvala, spoštovani predsedujoči. Kolegice, kolegi, spoštovani minister!</p>
               <p>Odbor za okolje in prostor je na 35. redni seji 29. 9. 2011 obravnaval Predlog
                  zakona o pogojih koncesije za izkoriščanje energetskega potenciala Spodnje Save,
                  ki ga je Državnemu zboru v redni zakonodajni postopek poslala skupina poslank in
                  poslancev s prvopodpisanim mag. Andrejem Vizjakom.</p>
               <p>Na seji odbora so sodelovali predlagatelji predloga zakona, predstavniki
                  Ministrstva za okolje in prostor, Ministrstva za gospodarstvo, Komisije za lokalno
                  samoupravo in regionalni razvoj Državnega sveta, lokalne skupnosti in
                  Zakonodajno-pravne službe Državnega zbora.</p>
               <p>Odbor je bil poleg osnovnega gradiva seznanjen z mnenjem Zakonodajno-pravne službe
                  Državnega zbora, mnenjem Vlade in mnenjem Komisije za lokalno samoupravo in
                  regionalni razvoj Državnega sveta. Predlog zakona je bil poslan v mnenje občinskim
                  svetom in županom občin Rateče, Sevnica, Krško in Brežice, ki pa Državnemu zboru
                  do predvidenega roka niso posredovali pisnega mnenja.</p>
               <p>V uvodni dopolnilni obrazložitvi členov predloga zakona je predstavnik
                  predlagateljev poudaril, da je glavni razlog za sprejetje predloženega zakona, da
                  se v prihodnje zagotovi nemoteno financiranje nadaljnje izgradnje verige
                  hidroelektrarn na spodnji Savi. Pri dosedanji gradnji je namreč prišlo do
                  nekaterih zastojev, ki so povezani predvsem s financiranjem tistega dela
                  infrastrukture, ki se financira iz državnega proračuna oziroma iz sklada zavoda v
                  imenu države. Zato se je iskalo drugo rešitev za zagotovitev nemotenega
                  financiranja preostalega dela verige hidroelektrarn. S predloženim zakonom se tako
                  uvaja možnost financiranja dela infrastrukture iz Sklada za podnebne spremembe, ki
                  bo v celoti zaživel z letom 2013, vzpostavljen pa bo že v prihodnjem letu. Sklad
                  zavoda se s tem razbremeni nadaljnjega financiranja izgradnje dela infrastrukture
                  ob hidroelektrarnah na spodnji Savi in se sredstva v večji meri usmerjajo na druga
                  poplavno ogrožena območja.</p>
               <p>Drugi razlog za sprejetje zakona je povezan z ugotovitvami Računskega sodišča
                  Republike Slovenije, ki terja spremembo obstoječega zakona v povezavi z jasnejšo
                  opredelitvijo plačevanja koncesij s strani koncesionarjev. Določene težave so se z
                  veljavnim zakonom pojavljale tudi pri pridobivanju zemljišč in vzdrževanjem
                  objektov vodne infrastrukture, nekaterih določb veljavnega zakona pa so tudi že
                  preživete.</p>
               <p>Zakonodajno-pravna služba ima k predlogu zakona splošno pripombo v zvezi z njegovo
                  nepravo povratno veljavo. Predlagani zakon namreč posega v obstoječe pogodbeno
                  razmerje med koncesionarjem, torej družbo Hidroelektrarne na Spodnji Savi, d.o.o.,
                  in koncedentom, torej Republiko Slovenijo. Ker predlog zakona posega v obstoječe
                  koncesijsko razmerje, Zakonodajno-pravna služba opozarja na problem tako imenovane
                  neprave retroaktivnosti, kar lahko poslabšuje položaj koncesionarja.</p>
               <p>Predstavnik Vlade Republike Slovenije je na seji odbora povedal, da Vlada predlog
                  zakona načelno podpira, vendar pa predlaga določene spremembe oziroma dopolnitve,
                  za katere meni, da bi jih bilo treba v zakonu tudi upoštevati.</p>
               <p>Komisija za lokalno samoupravo in regionalni razvoj Državnega sveta v svojem
                  mnenju predlog zakona podpira, predvsem zaradi ugotovitve, da sedanji viri
                  financiranja, kot navaja tudi predlagatelj, nikakor ne zadoščajo za načrtovano
                  dinamiko izgradnje verige hidroelektrarn na spodnji Savi. Komisija poudarja
                  izreden pomen izvedbe tega projekta tudi za slovensko gospodarstvo, saj pretežni
                  del teh poslov izvajajo slovenska podjetja, kar je še zlasti v času te krize
                  pozitivno za razvoj gospodarstva.</p>
               <p>Predstavnik Ministrstva za gospodarstvo je povedal, da ministrstvo podpira
                  sprejetje tega zakona.</p>
               <p>Odbor je v okviru druge obravnave predloga zakona v skladu s Poslovnikom Državnega
                  zbora opravil razpravo in glasovanje o posameznih členih predloga zakona. Odbor je
                  na podlagi mnenja Zakonodajno-pravne službe in predlogov predstavnikov
                  predlagateljev predloga zakona obravnaval predlagane amandmaje in jih povzel kot
                  amandmaje odbora. Odbor je po opravljeni razpravi o posameznih členih predloga
                  zakona ter po opravljeni razpravi in glasovanju o amandmajih odbora v skladu s
                  128. členom Poslovnika Državnega zbora glasoval še o vseh členih predloga zakona
                  skupaj in jih soglasno sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
                  Državnega zbora popravljeno besedilo dopolnjenega Predloga zakona o pogojih
                  koncesije za izkoriščanje energetskega potenciala Spodnje Save, v katerega so
                  vključeni tudi sprejeti amandmaji odbora.</p>
               <p>Zato odbor predlaga, da se v Državnemu zboru zakon sprejme.</p>
            </sp>
            <sp xml:id="SDZ5-Redna-32-2011-10-18.sp289">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Za uvodno obrazložitev mnenja Vlade dajem besedo dr. Roku Žarniću, ministru za
                  okolje in prostor.</p>
            </sp>
            <sp xml:id="SDZ5-Redna-32-2011-10-18.sp290">

               <speaker>DR. ROKO ŽARNIĆ:</speaker>

               <p>Spoštovani predsedujoči, spoštovani gospe poslanke in poslanci!</p>
               <p>Predlog zakona o pogojih koncesije za izkoriščenje energetskega potenciala Spodnje
                  Save je v Državni zbor Republike Slovenije vložila skupina poslancev s
                  prvopodpisanim mag. Andrejem Vizjakom, kot smo slišali.</p>
               <p>S tem zakonom se razveljavlja javni Zakon o pogojih koncesije za izkoriščanje
                  energetskega potenciala Spodnje Save iz leta 2004. Na podlagi veljavnega zakona
                  sta že zgrajeni dve elektrarni, tretja je v fazi izvedbe. V določenem obsegu je
                  veljavni zakon že izveden predpis, predlog novega zakona pa ohranja njegovo
                  strukturo in absorbira določene vsebine.</p>
               <p>Na predlagani zakon je Vlada Republike Slovenije podala mnenje, s katerim sicer
                  zakon podpira, vendar opozarja na upoštevanje določenih opozoril, in sicer, da na
                  sistemski ravni predstavlja zakon odmik od siceršnje ureditve voda. Na
                  konkretnejši ravni pa opozarja na naslednje: da bi ocena stanja zakona morala
                  vključevati analizo do sedaj izvedenih aktivnosti in dejansko porabljenih
                  sredstev, vključevati bi morala tudi osnutek novelacije načrta financiranja
                  investicij za financiranje vodne, državne in lokalne infrastrukture na presečni
                  datum; da bi bilo treba podatke o srednjih letnih pretokih, ki so podlaga za
                  izračun energije razpoložljivega rotacijskega potenciala vode, za določitev
                  vodnega povračila, vključiti v zakon; da se obveznosti koncesionarja ne bi smele
                  krčiti, višina plačila za koncesijo bi se morala odmeriti od električne energije,
                  ki je v določenem koledarskem letu proizvedena. Vlada opozarja na problematiko
                  financiranja predvsem na predvideno financiranje preostalega dela verige
                  elektrarn, HE Brežice in HE Mokrice, saj ni gotovo, če je to dovolj stabilen in
                  zadosten del za tako veliko in pomembno investicijo. Prav tako ni jasno, kako bo
                  potekalo financiranje gradnje vodne lokalne infrastrukture v obdobju 2013–2016, če
                  vir ne bo zadosten ali ga mogoče v letu 2013 sploh še ne bo. Da je Sklad za
                  podnebne spremembe namenski sklad, ustanovljen za namensko financiranje ukrepov za
                  blaženje in prilagajanje posledicam podnebnih sprememb. Vlada Republike Slovenije
                  tako predlagani zakon podpira, obenem pa seveda opozarja predvsem na vprašanje
                  finančne izvedljivosti tako pomembnega projekta, kot je dokončanje izgradnje
                  verige hidroelektrarn na spodnji Savi.</p>
               <p>Sklad za podnebne spremembe je namenski sklad, ustanovljen za namen sofinanciranja
                  ukrepov za blaženje in prilagajanje posledicam podnebnih sprememb. Direktiva
                  2009/29/ES izrecno določa, da je treba vsaj 50 % prihodkov od prodaje pravic do
                  emisije toplogrednih plinov uporabiti za namene, ki jih ta direktiva tudi
                  predpisuje. Države članice morajo o uporabi sredstev vsako leto obveščati Evropsko
                  komisijo in menim, da bo to zelo zanimiv izziv za bodočo vlado. Hvala.</p>
            </sp>
            <sp xml:id="SDZ5-Redna-32-2011-10-18.sp291">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Dr. Pavel Gantar bo predstavil
                  stališče Poslanske skupine Zares.</p>
            </sp>
            <sp xml:id="SDZ5-Redna-32-2011-10-18.sp292">

               <speaker>DR. PAVEL GANTAR:</speaker>

               <p> Hvala lepa, gospod podpredsednik.</p>
               <p>V Poslanski skupini Zares podpiramo ta predlog zakona, s katerim bo Sklad za
                  podnebne spremembe, ko bo seveda ustanovljen oziroma ko bo funkcionalen, prevzel
                  delno financiranje izgradnje infrastrukture, predvsem vodne infrastrukture, za
                  gradnjo hidroelektrarn na spodnji Savi.</p>
               <p>Sami ocenjujemo, da je Sklad za podnebne spremembe bistveno bolj primerna
                  institucija za financiranje tega dela vodne infrastrukture kot seveda vodni sklad.
                  Ocenjujemo tudi, da so pravice iz prodaje kuponov za emisijo CO2 pravzaprav
                  namenjene prav temu, da se z ukrepi zmanjšuje emisije CO2 in proizvodnja iz
                  obnovljivih virov energije, predvsem iz vodnega vira energije, prispeva k temu, da
                  se te emisije zmanjšujejo oziroma da se ne povečujejo. S tega vidika načelno
                  nimamo nobenih težav, kar smo povedali tudi na odboru, in bomo ta zakon
                  podprli.</p>
               <p>V Poslanski skupini Zares nasploh aktivno podpiramo gradnjo hidroelektrarn, ne
                  samo na spodnji Savi, temveč tudi pričakujemo, želimo, ter storimo, kar lahko, da
                  bo temu sledila tudi hitra gradnja elektrarn na srednji Savi, upamo, da z manj
                  zapleti, manj zavlačevanji in tudi manj, lahko bi rekli, raznih izsiljevanj,
                  pogojevanj in tako naprej. Sava bi lahko postala bistveno bolj pomembna energetska
                  reka, kot je danes. Teče skozi osrednjo Slovenijo, pridno jo polnijo vodotoki iz
                  osrednje Slovenije in ima ravno zaradi teh vodotokov pretežno hudourniški značaj,
                  kar pomeni, da gladina reke zelo niha, od nizke pretočnosti v sušnih obdobjih do
                  visokih, tako rekoč hipnih pretokov v vodnatih obdobjih ali dnevih. Prav zato je
                  tudi izgradnja hidroelektrarn s sistemom zadrževanja voda izredno dobra in
                  koristna tudi za druge ukrepe, če je seveda pravilno izvedena. Predvsem za ukrepe
                  ohranjanja biotske raznovrstnosti, za ohranjanje ustreznih pretočnih razmer in za
                  odpravljanje slabih lastnosti velikega gibanja v gladini vode. Upamo, da bo v tem
                  kontekstu vendarle prišlo tudi do pametnega konsenza glede instalacije
                  hidroelektrarne Moste in izgradnje kompenzacijskega bazena, ki bi moral biti na
                  začetku vsega tega procesa na reki Savi.</p>
               <p>Zaustavljanje voda je pomembna naloga vodne politike in v ta kontekst dejansko
                  spada tudi ta zadeva, torej v proces zaustavljanja voda, zadrževanja voda in s tem
                  ohranjanja tega naravnega vira za različne rabe v prostoru. Upamo, da bo Sklad za
                  vode pozneje lahko bolj odločno in bolj odgovorno začel opravljati tudi druge
                  naloge na področju upravljanja in vzdrževanja ustreznih vodnih režimov na
                  slovenskih vodotokih, žal pa tudi s tem zakonom ne bo povsem razbremenjen.</p>
               <p>Odprta sicer ostajajo nekatera vprašanja, za katere je danes mogoče že prepozno
                  reči, da jih je treba zapirati, ker so bila zaprta že s koncesijsko pogodbo,
                  vendar bi rekel predvsem to, da bo enkrat treba postaviti tudi jasen limit in
                  čiste karte v odnosu med investicijo in potrebami ali pa hotenji in zahtevami
                  lokalnih skupnosti. Mislim, da mora biti vsak projekt, ki prihaja v takšno okolje
                  in povzroča spremembe, odgovoren za te spremembe in jih mora sanirati, ne more pa
                  biti odprta karta za kakršnokoli investicijo v lokalnem prostoru. Ta problem smo
                  začutili, se pojavlja, pa vendar upamo, da bodo drugi projekti s tega vidika
                  boljši, bolj dosledni in bolj dognani.</p>
               <p>V Poslanski skupini Zares bomo predlog zakona podprli.</p>
            </sp>
            <sp xml:id="SDZ5-Redna-32-2011-10-18.sp293">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Bogovič bo predstavil stališče Poslanske skupine Slovenske ljudske
                  stranke.</p>
            </sp>
            <sp xml:id="SDZ5-Redna-32-2011-10-18.sp294">

               <speaker>FRANC BOGOVIČ:</speaker>

               <p>Lep dober dan, spoštovani podpredsednik, kolegice in kolegi, spoštovani
                  minister!</p>
               <p>Predlagani zakon o pogojih koncesije za izkoriščanje energetskega potenciala
                  Spodnje Save pomeni celovito nadgradnjo obstoječega zakona, katerega glavni namen
                  je bil zagotoviti izgradnjo elektrarn na spodnji Savi ter izboljšati protipoplavno
                  zaščito v Posavju. Na podlagi obstoječega zakona sta bili zgrajeni dve
                  hidroelektrarni, Boštanj in Blanca. Trenutno je v teku gradnja hidroelektrarna
                  Krško, dve elektrarni, Brežice in hidroelektrarna Mokrice, pa se še nista začeli
                  graditi.</p>
               <p>V Poslanski skupini Slovenske ljudske stranke že praktično celoten mandat
                  opozarjamo na težave, ki se dogajajo pri gradnji praktično vseh hidroelektrarn pri
                  nas, tako na srednji Savi in na Muri, kjer se v tem mandatu ni zgodilo skoraj
                  ničesar, kot seveda pri elektrarnah na spodnji Savi, katerih gradnja je pred dvema
                  letoma praktično zastala, v zadnjem letu pa intenzivno poteka. Težave nastajajo
                  pri financiranju projektov te vrste, saj je Sklad za vode, iz katerega se delno
                  financira infrastruktura za te projekte, zaradi porasta vse pogostejših projektov
                  protipoplavne zaščite preobremenjen, zaradi česar projekti praktično stojijo. S
                  predlaganim zakonom se torej zagotavlja nemoteno financiranje preostalega dela
                  verige hidroelektrarn na spodnji Savi in sicer s sredstvi Sklada za podnebne
                  spremembe, ki ga je vzpostavil že Zakon o varstvu okolja. Predlog zakona se tudi
                  usklajuje z ugotovitvami Računskega sodišča glede plačevanja koncesije s strani
                  koncesionarja in izboljšuje vzdrževanja objektov na območju koncesije.</p>
               <p>Sam kot sopredlagatelj tega zakona in poslanci Slovenske ljudske stranke, smo
                  prepričani, da je financiranje, ki se predlaga s tem zakonom ustrezno, saj
                  trenutno ni v pripravi projektov, ki bi se financirali iz naslova Sklada za
                  podnebne spremembe, zato ocenjujemo, da v prihodnje ne bo prihajalo do podobnih
                  težav glede financiranja in bo gradnja hidroelektrarn Brežice in Mokrice potekala
                  nemoteno.</p>
               <p>V Poslanski skupini Slovenske ljudske stranke poudarjamo, da je dokončanje
                  projekta hidroelektrarn na spodnji Savi ključnega pomena tako za naše gospodarstvo
                  kot za poplavno varnost celotnega Posavja. Že dolgo se zavzemamo za popolni
                  izkoristek slovenskega hidroenergetskega potenciala, zato je treba gradnjo
                  hidroelektrarn pospešiti in tako v naslednjih 15 letih izkoristiti celoten
                  hidropotencial. Treba je namreč vedeti, da je praktično 90 % investicije v
                  hidroelektrarne plod slovenskega znanja, kar je neprimerno več kot pri ostalih
                  panogah elektrogospodarstva, kjer neposredno ali posredno podpiramo razvoj ostalih
                  evropskih in denimo azijskih gospodarstev. Poleg tega je proizvedena energija iz
                  hidroelektrarn obnovljiv vir energije, ki za kritje stroškov proizvodnje ne
                  potrebuje državnih subvencij, izgradnja hidroelektrarn pa bo po našem mnenju
                  pripomogla tudi k ustvarjanju kar 2 tisoč delovnih mest v naslednjih 15 letih, to
                  pa je nedvomno priložnost za razvojni preboj manj razvitih območij kot so Posavje,
                  Zasavje in Pomurje.</p>
               <p>Poslanci Slovenske ljudske stranke menimo, da je predlagani zakon dovolj dobra
                  osnova za pospešitev gradnje hidroelektrarn na spodnji Savi, ki bo po našem mnenju
                  postal tudi vzorčen primer ureditve, ki bo omogočal hitrejšo gradnjo
                  hidroelektrarn na Muri in srednji Savi. Razlogov za podporo temu predlogu zakona
                  je veliko. Treba se je namreč zavedati, da je voda eden najpomembnejših
                  obnovljivih virov pri nas, ki ga je potrebno v popolnosti izkoristiti za
                  proizvodnjo praktično najčistejše električne energije. Ob upoštevanju dejstva, da
                  se z izgradnjo vzpostavi tudi poplavna zaščita pred stoletnimi vodami, je torej
                  povsem jasno, da je dokončanje gradnje energetskih objektov ključnega pomena tako
                  za posavsko regijo kot za celotno Slovenijo.</p>
               <p>V Slovenski ljudski stranki podpiramo Predlog zakona o pogojih za koncesije za
                  izgradnjo energetskega potenciala Spodnje Save.</p>
            </sp>
            <sp xml:id="SDZ5-Redna-32-2011-10-18.sp295">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Gospod Franc Jurša bo predstavil stališče Poslanske skupine Demokratične stranke
                  upokojencev.</p>
            </sp>
            <sp xml:id="SDZ5-Redna-32-2011-10-18.sp296">

               <speaker>FRANC JURŠA:</speaker>

               <p> Hvala za besedo, gospod predsedujoči. Še enkrat vsem lep pozdrav!</p>
               <p>Poslanci Poslanske skupine DeSUS bomo podprli Predlog zakona o pogojih koncesije
                  za izkoriščanje energetskega potenciala Spodnje Save.</p>
               <p>Kot je razvidno že iz imena zakona, je ključen razlog za sprejetje zakona nemoteno
                  nadaljevanje gradnje verige hidroelektrarn na spodnji Savi. V naši poslanski
                  skupini bomo predlog podprli predvsem zato, da se razbremeni vodni sklad, ki se
                  trenutno žal uporablja predvsem za financiranje gradnje verige hidroelektrarn na
                  spodnji Savi, namesto da bi se sredstva usmerila na poplavno ogrožena območja v
                  Republiki Sloveniji. Predlog namreč uvaja možnost financiranja dela infrastrukture
                  iz Sklada za podnebne spremembe, ki bo v celoti zaživel z letom 2013.</p>
               <p>Kot je navedel predlagatelj, pa je predlog zakona poveza tudi z ugotovitvami
                  Računskega sodišča Republike Slovenije, ki terja spremembo obstoječega zakona v
                  povezavi z jasnejšo opredelitvijo plačevanja koncesij s strani koncesionarja.
                  Obenem pa predlog zakona odpravlja tudi določene težave, ki se z veljavnim zakonom
                  pojavljajo pri pridobivanju zemljišč in vzdrževanju objektov vodne
                  infrastrukture.</p>
               <p>V Poslanski skupini DeSUS bomo, kot rečeno, predlog zakona podprli v upanju, da se
                  bo vodni sklad dejansko razbremenil in da se bodo napovedi, da se bo v podnebni
                  sklad nateklo toliko denarja, med 100 in 120 milijonov evrov, uresničile. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp297">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anton Anderlič bo predstavil stališče Liberalne demokracije Slovenije.</p>
            </sp>
            <sp xml:id="SDZ5-Redna-32-2011-10-18.sp298">

               <speaker>ANTON ANDERLIČ:</speaker>

               <p>Spoštovani!</p>
               <p>V zadnjem času je bilo veliko razprav o tem, ali Slovenija potrebuje TEŠ6, ali
                  drugi blok jedrske elektrarne, ali vetrne elektrarne, ali male hidrocentrale ali
                  kaj podobnega. Eden od redkih realnih potencialov v Sloveniji za pridobivanje
                  električne energije je voda, drugi je verjetno premog in tretji je veter, ki ga na
                  vse kriplje odrivamo nekam v prihodnost, čeprav vse okrog nas gradijo tovrstne
                  elektrarne. Kar dolgo nazaj je, ko je bil zakon o izkoriščanju potenciala Save
                  vložen v proceduro in je bil naš pokojni kolega Avšič prvi podpisan, potem pa
                  gospod Janc in tako naprej, in zato je bilo povsem logično, da smo, če ne moremo
                  po tistem zakonu izgraditi celotne verige – bilo je mišljeno, da se celotna veriga
                  spodnje Save izgradi po tistem zakonu, čemur ni bilo tako –,prišli do točke, ko je
                  treba nadaljevati z zakonom.</p>
               <p>Seveda je tukaj še nekaj stvari, ki so bile takrat, recimo temu, slabo
                  zastavljene. Vodni sklad je bil eden od virov, ki je zelo pomemben. Resnici na
                  ljubo je bilo v tistem obdobju najbolj poplavno področje Savinje in področje
                  spodnje Save. Kasneje se je ugotovilo, da plačujejo v vodni sklad iz različnih
                  virov in različnih koncev, torej po vsej Sloveniji, in je prav, da se sorazmerno
                  vrača v območja. Mislim, da so bila danes ali včeraj tukaj poslanska vprašanja,
                  kako to, da se nekateri premostitveni ukrepi na določenih drugih območjih ne
                  financirajo, kajti država Slovenija ima toliko potenciala, kot ga ima. In prav je,
                  da se loči, kaj je vodni sklad iz prispevka, ki ga plačujemo širom Slovenije, in
                  kaj je tisto, kar je investicija v energetske potenciale. Če je to posledica
                  Računskega sodišča, tudi prav, ampak na koncu gre za to, da bi Slovenija imela
                  lastno oskrbo z električno energijo, in v tem primeru gre za to. Mi imamo
                  potencial v spodnji Savi, treba je zagotoviti vire za to, da se ta potencial lahko
                  izkorišča, in mi bomo zagotovo podprli predlog tega zakona, kajti tudi tistega
                  prejšnjega smo vložili in zagovarjali recimo iz drugih ali drugačnih virov, in
                  naše prepričanje je v osnovi, da je treba vse domače vire, tako vodne kot tudi iz
                  fosilnih goriv, torej iz premoga, vetra in če je še kaj drugega, izkoristiti, zato
                  ker ne bo nič, kar bomo uvozili, cenejše ali koristneje kot pa tisto, kar bomo
                  lahko naredili doma.</p>
               <p>Zato bomo poslanci Liberalne demokracije predlog zakona podprli.</p>
            </sp>
            <sp xml:id="SDZ5-Redna-32-2011-10-18.sp299">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vili Trofenik bo predstavil stališče Poslanske skupine nepovezanih
                  poslancev. </p>
            </sp>
            <sp xml:id="SDZ5-Redna-32-2011-10-18.sp300">

               <speaker>VILI TROFENIK:</speaker>

               <p>Gospod podpredsednik, še zadnjič hvala za besedo.</p>
               <p>O predlaganih spremembah zakona o pogojih koncesije za izkoriščanje energetskega
                  potenciala na Spodnji Savi je treba najprej ugotoviti, da je sicer sprememba
                  obstoječega zakona nujno potrebna in izraziti razočaranje nad dejstvom, da Vlada
                  ni pripravila ustreznih sprememb zakona kljub ugotovitvam Računskega sodišča in
                  številnim razpravam in opozorilom v Državnem zboru glede nesprejemljivosti porabe
                  dela sredstev vodnega sklada za sofinanciranje investicij, povezanih z gradnjo
                  energetskih objektov na spodnji Savi in posledično neustrezni skrbi za urejanje
                  vodotokov ter urejanja poplavnih območij širom po Sloveniji.</p>
               <p>Predloženi zakon na nek, vendar vprašljiv način rešuje problematiko obveznosti
                  obračunavanja in plačevanja koncesijske dajatve, na katero je opozorilo Računsko
                  sodišče, in razbremenjuje Sklad za vode, vendar ponavlja enako napako kot
                  obstoječi zakon, le da nadomesti Sklad za vode kot finančni vir s Skladom za
                  podnebne razmere, ob tem pa hote ali nehote ponavlja enako napako, da obremeni
                  polovico bodočih prihodkov omenjenega sklada izključno z enim namenom. Iz zakona
                  je možnost spoznati enako filozofijo, kot je bila uporabljena pri obstoječem
                  zakonu, in sicer, da program porabe Sklada za vode ni bil pripravljen in so se
                  navidezno prosta sredstva namenila za sofinanciranje energetskih objektov na
                  Spodnji Savi. Očitno so tudi sedaj predlagatelja motivirala navidezno prosta
                  sredstva še ne operativnega Sklada za podnebne razmere bolj kot želja po celoviti
                  in sprejemljivi ter usklajeni rešitvi, uporabni tudi za druge podobne energetske
                  objekte v Sloveniji. Ni sporna participacija lokalnih skupnosti in njena višina
                  pri koncesijski dajatvi in ni sporno financiranje nadomestne lokalne in državne
                  infrastrukture. Vprašljivo pa je vsekakor financiranje ostale, pred gradnjo
                  neobstoječe infrastrukture. In postavlja se vprašanje, ali v zakonu predvideno
                  financiranje infrastrukture ne predstavlja dela dodatne koncesijske dajatve v
                  naravi, ki jo pa plača državni proračun in ne koncesionar.</p>
               <p>Vsekakor sta sporni določbi 4. in 6. točke 5. člena, ki v nasprotju z duhom
                  Evropske listine o lokalni samoupravi, definirata namenskost dela koncesije, ki
                  pripada lokalnim skupnostim in posega celo v Zakonu o financiranju občin, kar je
                  za koncesijski akt vsekakor neprimerno in neobičajno, in je pri tem uporabljen
                  celo nedefiniran oziroma napačen pojem primarna poraba, namesto primerne porabe.
                  Da ne bo nesporazuma. Še enkrat, ni sporna participacija lokalnih skupnosti,
                  vendar je urejena neprimerno in ekskluzivno za območje spodnje Save, ne oziraje se
                  na podobne energetske objekte po Sloveniji, od koder se sredstva prilivajo na
                  območje spodnje Save dvakrat, in sicer enkrat preko nizke cene proizvedene
                  električne energije oziroma dobička holdinga, investitorja, drugič pa preko Sklada
                  za vode oziroma v bodoče Sklada za podnebne razmere. Pri tem se seveda postavlja
                  vprašanje enakosti pred zakonom. Treba je vedeti, da ima nadomestilo iz naslova
                  participacije lokalnih skupnosti pri koncesijski dajatvi dvojen pomen, in sicer
                  enkrat odstopljen vir države lokalnih skupnosti od prihodka iz naslova
                  izkoriščanja naravnih dobrin, ki pripadajo državi; v drugem delu pa gre za
                  nadomestilo za degradacijo prostora, ki pa je od primera do primera različna. V
                  drugem delu oziroma pomenu bi bilo možno razmišljati o namenskosti dela
                  odstopljene koncesijska dajatve, vendar v generalnem zakonu, ne v koncesijskem
                  aktu in ne z opredelitvijo "za infrastrukturne objekte". Za katere? Ali za vse
                  generalno v lokalni skupnosti in pri tem tudi tiste, ki nimajo nobene povezave z
                  energetskim izkoriščanjem spodnje Save? Enako je nesprejemljiva in nedomišljena
                  določba, ki omejuje dajatve koncesionarja na 14 % prihodkov od prodaje električne
                  energije. Katere? V elektrarni? V holdingu?</p>
               <p>Prva točka istega člena pa govori o vrednosti proizvedene energije. To sta dva
                  različna pojma. In s tem se posega v pristojnost občin glede na obremenitev iz
                  naslova nadomestila za uporabo stavbnega zemljišča, ki ga od infrastrukturnih
                  objektov ni možno obračunavati. Možno pa ga je obračunati od drugih objektov v
                  nasprotju s principom bodočega davka o nepremičninah, ki predvideva obdavčitev
                  vseh nepremičnin, tudi infrastrukturnih.</p>
               <p>Predlagani zakon je eden od redkih primerov, ki v proceduri z amandmaji ni bil
                  izboljšan, ampak v nekaterih primerih celo poslabšan, in v katerem je kljub
                  opozorilom Zakonodajno-pravne službe prava pojmovna zmeda. Zaradi vsega navedenega
                  zakona v predloženi obliki ni možno podpreti in bo vsak član naše poslanske
                  skupine odločal po svoje. Hvala lepa.</p>
            </sp>
            <sp xml:id="SDZ5-Redna-32-2011-10-18.sp301">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matjaž Han bo predstavil stališče Poslanske skupine Socialnih
                  demokratov.</p>
            </sp>
            <sp xml:id="SDZ5-Redna-32-2011-10-18.sp302">

               <speaker>MATJAŽ HAN:</speaker>

               <p>Hvala lepa.</p>
               <p>Spoštovani minister, spoštovani kolegice, kolegi!</p>
               <p>V Poslanski skupini Socialnih demokratov smo drugačnega mnenja kot moj predhodnik
                  in bomo seveda zakon podprli, pa ne podprli zato, ker sem jaz eden od
                  sopodpisnikov zakona, ampak zato, ker se nam zdi, da so nekatere zadeve bistveno
                  bolj enostavne, kot izgledajo na prvi pogled.</p>
               <p>Podpiramo ta zakon tako z vidika kratkoročnih kot tudi dolgoročnih rešitev,
                  njegovih pozitivnih učinkov na gospodarstvo, podpiramo pa ga tudi zato, ker je ta
                  projekt namenjen ohranjanju kvalitete življenja, ne samo Posavcev in Zasavcev,
                  ampak vseh ljudi v Republiki Sloveniji in prinaša koristi za vso državo iz več
                  vidikov. Zakon bo omogočil nadgradnjo prejšnjega zakona iz leta 2000, kar je rekel
                  že gospod Anderlič, in sicer v smislu zagotavljanja nemotenega financiranja
                  projektov, kar je bilo zdaj ključen problem, saj vemo, da so se hidroelektrarne
                  vendarle le s težavo financirale. Ključno je tudi, da ta zakon obsega izgradnjo
                  protipoplavnih objektov, in velja omeniti, da so prebivalci ob že zgrajenih
                  hidroelektrarnah na spodnji Savi, to je v Vrhovem, Boštanju in Blanci, ob zadnjih
                  poplavah niso utrpeli bistvene škode, za razliko od Krškega in Brežic, in
                  verjamem, da bomo z izgradnjo hidroelektrarn to hudo težavo tudi rešili.</p>
               <p>Zakon ohranja oziroma še izboljšuje odnose med koncesionarjem in koncedentom, ki v
                  skladu s koncesijo upravlja z energetsko infrastrukturo na spodnji Savi. V
                  Poslanski skupini si želimo, da bi podoben odnos vladal tudi med koncesionarji in
                  koncedenti na drugih območjih za energetsko infrastrukturo kot tudi potem naprej
                  na srednji Savi.</p>
               <p>Prepričani smo, da bo zakon omogočil dokončanje izgradnje preostalih elektrarn na
                  spodnji Savi. Verjamemo, da bo predlog prej ali slej vsaj nekoliko razbremenil
                  Sklad za vode, da bodo sredstev iz njega deležni tudi drugi uporabniki oziroma
                  druge občine v lokalni samoupravi širom po Sloveniji in da se bo s sredstvi lahko
                  vzpostavilo več protipoplavne infrastrukture in storniralo vse te težave, ki so
                  sedaj. Prepričani pa smo, da bomo s tem zakonom na nek način tudi zadovoljili
                  Računsko sodišče.</p>
               <p>Kakor rečeno, v Poslanski skupini Socialnih demokratov bomo zakon podprli. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp303">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Andrej Vizjak bo predstavil stališče Poslanske skupine Slovenske demokratske
                  stranke.</p>
            </sp>
            <sp xml:id="SDZ5-Redna-32-2011-10-18.sp304">

               <speaker>MAG. ANDREJ VIZJAK:</speaker>

               <p>Spoštovani, lepo pozdravljeni še enkrat!</p>
               <p>Jaz sem kot prvopodpisani predlagatelj vesel, ko lahko sklenem predstavitve
                  stališč poslanskih skupin ob ugotovitvi, da bo res velika večina poslanskih skupin
                  ta predlog zakona podprla. Seveda ga bo podprla tudi poslanska skupina Slovenske
                  demokratske stranke.</p>
               <p>To pa zaradi tega, ker gre za dober zakon, ker gre za učinkovit projekt in na tem
                  mestu bi podčrtal, da ne gre le za energetski projekt. Ta projekt je pomemben tudi
                  v drugem smislu, v smislu protipoplavne zaščite Posavja ter življenja in
                  premoženja Posavcev. Nedavne poplave, približno eno leto nazaj, so bile izjemno
                  uničujoče tudi za Posavje. Takrat ste lahko, spoštovani poslanci, gledali
                  televizijske posnetke neverjetno visokih voda v vseh posavskih občinah in tam,
                  kjer so hidroelektrarne že zgrajene, na primer v občini Sevnica, je bila škoda
                  zaradi teh poplav minimalna, medtem ko so narasle vode zelo prizadele zlasti
                  občino Kostanjevica na Krki in seveda tudi občino Brežice. Ključen namen tega
                  projekta je rešiti tudi protipoplavno varnost v spodnjem toku reke Save, konkretno
                  še na Krško-Brežiškem polju, kajti tukaj še ni zgrajene infrastrukture, ki bi to
                  ponujala.</p>
               <p>Prav zaradi tega želimo zagotoviti stabilen finančni vir za nadaljevanje gradnje
                  in ministra pozivam, da naredi vse, da popravi tisto, kar njegovo ministrstvo ni
                  storilo. Torej, da se ob sprejemanju državnih prostorskih načrtov za obe
                  hidroelektrarni, ki zajemata dobršen del Krško-Brežiškega polja, naredi tudi
                  učinkovit program protipoplavne zaščite, da bodo ukrepi za to protipoplavno
                  zaščito izvedeni skozi prvi in drugi državni prostorski načrt, torej državni
                  prostorski načrt za hidroelektrarno Brežice in Krško, in da ne prihaja v lokalne
                  skupnosti s predlogi, češ da bomo sedaj nekaj na pol naredili ob hidroelektrarni
                  Brežice, potem pa bo seveda že čas, da bomo še nekaj naredili ob hidroelektrarni
                  Mokrice. Te rešitve so nam nesprejemljive. Gre za Krško-Brežiško polje, gre za
                  ravnino in ne znamo si predstavljati učinkovitih protipoplavnih ukrepov, če
                  ravnino razdelimo na pol. Najprej je treba vedeti, ali bo prišlo do poglabljanja
                  struge reke Save dolvodno od hidroelektrarne Brežice, kajti to izjemno pomembno
                  vpliva na protipoplavno zaščito tega dela. Zato bi bil že končno čas, da bi
                  poenotili stališča služb v okviru Ministrstva za okolje in prostor, da bi s temi
                  programi in rešitvami, tudi kar se tiče državnega prostorskega načrta, prišli čim
                  prej do konca in da bomo dejansko lahko začeli graditi.</p>
               <p>Zelo pomemben učinek tega projekta je tudi v kmetijskem smislu. Krško-Brežiško
                  polje je rodovitno polje in soočamo se s padcem podtalnice in z pogostimi sušami,
                  tudi letos je bila. Voda iz akumulacijskih bazenov bo lahko služila namakanju.
                  Akumulacijski bazeni bodo zagotovili dvig podtalnice in mislim, da je to tudi
                  dober znak za razvoj kmetovanja v temu delu Slovenije, ki je rodoviten in kjer ima
                  kmetijstvo korenine.</p>
               <p>Zato želim povedati, da je ta projekt večstranski projekt, ne samo energetski, je
                  tudi okoljski, je tudi poplavno varstveni, je tudi nenazadnje korak nasproti
                  razvoju kmetijstva. In sled tega je seveda treba imeti proaktivno vlogo
                  Ministrstva za okolje in prostor, od katerega je tudi v končni fazi največ
                  odvisno.</p>
               <p>Minister, pričakujem, da boste seveda te probleme oziroma te naloge izpolnili, ne
                  pa sejali tukaj skepse, da ne boste izvajali niti zakona, ki vam nalaga, da zaživi
                  Sklad za podnebne spremembe z letom 2013. Sredstva morajo biti zagotovljena, če
                  želite spoštovati evropske direktive, in sredstev bo dovolj za izgradnjo
                  preostalih hidroelektrarn na spodnji Savi.</p>
               <p>Torej, srčno upam, da bo prišlo do vseh teh dovoljenj čim prej in da bo dejansko,
                  tako kot v zakonu piše, veriga hidroelektrarn zgrajena do konca leta 2016.</p>
            </sp>
            <sp xml:id="SDZ5-Redna-32-2011-10-18.sp305">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi zaključujem drugo
                  obravnavo predloga zakona. Odločanje o predlogu zakona bomo v skladu s časovnim
                  potekom seje zbora opravili v okviru glasovanj. S tem prekinjam to točko dnevnega
                  reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O LASTNINSKEM PREOBLIKOVANJU LOTERIJE
                     SLOVENIJE PO SKRAJŠANEM POSTOPKU. </title>
               </p>
               <p>Predlog zakona je v obravnavo zboru predložila skupina osemnajstih poslank in
                  poslancev s prvopodpisanim Francom Jurijem.</p>
               <p>Za dopolnilno obrazložitev predloga zakona dajem besedo predstavnici
                  predlagateljev, gospe Andreji Črnak Meglič.</p>
            </sp>
            <sp xml:id="SDZ5-Redna-32-2011-10-18.sp306">

               <speaker>DR. ANDREJA ČRNAK MEGLIČ:</speaker>

               <p>Hvala lepa, gospod podpredsednik. Kolegice in kolegi, prav lep večer!</p>
               <p>Leta 1996 je Državni zbor sprejel Zakon o lastninskem preoblikovanju Loterije
                  Slovenije, v katerem je opredelil tudi Fundacijo za financiranje invalidskih in
                  humanitarnih organizacij z najpomembnejšo funkcijo, to je skrb za pravično in
                  racionalno delitev sredstev iz naslova iger na srečo med invalidske in humanitarne
                  organizacije.</p>
               <p>Na žalost je praksa od leta 1997, ko so bile sprejete spremembe in dopolnitve
                  Zakona o lastninskem preoblikovanju Loterije Slovenije, pokazala, da se ta cilj ne
                  uresničuje v zadovoljivi meri. Spremembe, ki jih obravnavamo in sprejemamo danes,
                  so nastajale, čeravno se nekateri posamezniki s tem ne strinjajo, v dialogu z
                  zainteresiranimi javnostmi, z invalidi in humanitarnimi organizacijami. Podporo
                  rešitvam so izkazale Društvo YHD, Društvo Sonček, Zveza društev Invalid, Sklad
                  Silva ter Nacionalni forum humanitarnih organizacij, ki združuje kar 92
                  humanitarnih organizacij.</p>
               <p>V času parlamentarnega postopka, tudi pred obravnavo na matičnem delovnem telesu,
                  smo poskušali pridobiti tudi konkretne predloge s strani Nacionalnega sveta
                  invalidskih organizacij Slovenije, vendar razen ostrih besed in diskreditacij
                  nismo dobili nobenih konstruktivnih predlogov.</p>
               <p>Ključen problem, ki se pojavlja v praksi delovanja Sveta FIHO, je konflikt
                  interesov tako znotraj samega Sveta FIHO kot tudi med organizacijami, ki imajo
                  pravico kandidirati za sredstva FIHO oziroma so prejemnice teh sredstev. Svet FIHO
                  ima namreč poleg ostalih nalog tudi pristojnost določanja meril in pogojev za
                  uporabo sredstev fundacije za posamezne namene in razporejanje sredstev med
                  uporabnike. Na pomanjkljivosti in pasti veljavnega zakona opozarjata tako Računsko
                  sodišče kot Komisija za preprečevanje korupcije. Izrečeni so bili mnogi predlogi,
                  kako odpraviti zaznane nepravilnosti. Predlagatelji trdimo, da s predlaganimi
                  rešitvami v noveli zakona zasledujemo prav ta cilj.</p>
               <p>Računsko sodišče je izdalo dve mnenji, leta 2004 in 2009, in revizijska poročila
                  ne hvalijo situacije, ampak so bila podana s pridržkom. Največja srž kritike je
                  bila podana na račun objektivnih meril za ocenjevanje in vrednotenje vlog, ki bi
                  jih uporabili pri razporejanju finančnih sredstev uporabnikom. Od teh ugotovitev
                  je minilo že dolgo časa, od zadnjega poročila kar tri leta, in šele sedaj je
                  zagledal luč osnutek predloga metodologije, ki naj bi bila prvič preizkušena šele
                  štiri leta po tem poročilu, to se pravi leta 2012.</p>
               <p>Protikorupcijska komisija je ugotovila nedopustno večkratno podvajanje funkcij
                  oseb, ki delujejo v Svetu FIHO, načelno mnenje št. 137. Predsednik nadzornega
                  sveta Loterije je hkrati predsednik Nacionalnega združenja socialnega varstva,
                  član Sveta FIHO, predsednik Komisije za socialno varstvo, delo, zdravstvo in
                  invalide v Državnem svetu, predsednik Invalidskega društva, državni svetnik, kar
                  vse kaže na več medsebojno povezanih, prepletenih in odvisnih funkcij. Gre za
                  "konkretne okoliščine, v katerih lahko zasebni interes vpliva ali ustvarja videz,
                  da vpliva na nepristransko in objektivno opravljanje nalog", je zapisala
                  protikorupcijska komisija. Ta komisija je poleg tega ugotovila še marsikatero
                  nepravilnost in nedorečenost, kar kaže na tveganje, da se lahko pojavijo nekatera
                  koruptivna in druga protipravna dejanja. Najbolj vprašljivo in sporno pa je prav
                  to, da nekdo istočasno odloča o razdelitvi sredstev in je tudi njihov uporabnik.
                  Zato je tudi komisija v skladu s 47. členom Zakona o integriteti in preprečevanju
                  korupcije odločila, da mora FIHO izdelati načrt integritete in oceniti korupcijska
                  tveganja.</p>
               <p>Zavedajoč se vseh navedenih dejstev s spremembami Zakona o lastninskem
                  preoblikovanju Loterije Slovenije predlagatelji v prvi vrsti spreminjamo sestavo
                  Sveta FIHO, saj dosedanji način imenovanja v Svet FIHO omogoča konflikt interesov.
                  Število članic in članov Sveta se zmanjšuje, humanitarne in invalidske
                  organizacije bodo enakopravno zastopane, z enakim upoštevanjem invalidskih
                  organizacij pa članicam NSIOS, ki sicer res združujejo večino, onemogočamo
                  izključevanje manjšinskih invalidskih organizacij. V 2. členu dodajamo omejitve,
                  kdo ne more biti član Sveta Fundacije zaradi možnosti konflikta interesov.</p>
               <p>Prepričana sem, da na podlagi povedanega v dvorani ne bo veliko dvomov glede
                  podpore predlaganim spremembam, v bodoče pa si želim, da bi zakonodajne rešitve,
                  ki ogrožajo javni interes, Državni zbor zmogel opraviti hitreje kot v tem primeru,
                  kajti opozarjanja na konflikt interesov, netransparentno delovanje FIHO in na
                  možno nenamensko porabo sredstev je bilo v zadnjih letih veliko.</p>
               <p>Vabim vas, da zakon podprete. Hvala.</p>
            </sp>
            <sp xml:id="SDZ5-Redna-32-2011-10-18.sp307">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za kulturo, šolstvo, šport in mladino kot
                  matično delovno telo. Za predstavitev poročila odbora dajem besedo predsednici
                  odbora mag. Majdi Potrata.</p>
            </sp>
            <sp xml:id="SDZ5-Redna-32-2011-10-18.sp308">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa državna sekretarka s
                  sodelavkama, poslanke in poslanci!</p>
               <p>Odbor za kulturo, šolstvo, šport in mladino je na 34. seji 5. oktobra 2011
                  obravnaval Predlog zakona o spremembah in dopolnitvah Zakona o lastninskem
                  preoblikovanju Loterije Slovenije, ki ga je v obravnavo predložila skupina poslank
                  in poslancev s prvopodpisanim Francom Jurijem. Po sklepu Kolegija predsednika
                  Državnega zbora, sprejetega na 113. seji, ga je obravnaval po skrajšanem
                  postopku.</p>
               <p>Zakonodajno-pravna služba je dala pripombe k 1., 2. in 3. členu.</p>
               <p>Mnenje Vlade Republike Slovenije z dne 29. septembra, v katerem Vlada predlog
                  zakona podpira, je na seji odbora predstavila državna sekretarka na Ministrstvu za
                  delo, družino in socialne zadeve dr. Anja Kopač Mrak.</p>
               <p>Komisija za kulturo, znanost, šolstvo in šport in Komisija za socialno varstvo,
                  delo, zdravstvo in invalide Državnega sveta v svojem mnenju predloga zakona nista
                  podprli. Ustno je mnenje na seji odbora predstavil Boris Šuštaršič.</p>
               <p>Odbor je dobil gradivo za sejo, pregled imate v zapisu poročila in ne bom vsega
                  brala.</p>
               <p>Amandmaje so v skladu s poslovnikom vložili skupina poslancev s prvopodpisanim
                  Francom Jurijem k 1., 2., 3., in 4. členu in Poslanska skupina SDS k 2. in 4.
                  členu.</p>
               <p>Predstavnik predlagateljev Franco Juri je uvodoma podal dopolnilno obrazložitev k
                  predlogu zakona. Povedal je, da bodo s predlaganimi spremembami struktura in
                  medsebojna razmerja v Svetu FIHO bolj uravnoteženi in enakopravnejši, kar bo
                  omogočalo njegovo skladnejše in uspešnejše delovanje.</p>
               <p>Predstavnica Zakonodajno-pravne službe je povedala, da so bile njihove pripombe
                  upoštevane v vloženih amandmajih skupine poslancev s prvopodpisanim Francom
                  Jurijem, opozorila pa je na njihovo pripombo k 6. alineji 2. člena, češ da je
                  nejasna, ker ni razvidno, ali gre le za pogodbe o delu ali morda tudi za avtorske
                  pogodbe. Ob koncu je še omenila, da je dvomesečni rok za uveljavitev sprememb
                  sestave Sveta FIHO, na kar je v svojem mnenju opozorila tudi Vlada.</p>
               <p>V okviru razprave o posameznik členih so člani in članice odbora ter drugi
                  vabljeni največ pozornosti namenili 1. in 2. členu predloga zakona, ki določata
                  sestavo Sveta FIHO in k njima vloženim amandmajev.</p>
               <p>V dolgi in na trenutke tudi polemični razpravi, v katero so se po vrsti
                  vključevali številni vabljeni pa tudi poslanke in poslanci, ni bilo mogoče
                  zbližati dvoje nasprotujočih si stališč. Ena skupina je predlog zakona odločno
                  zagovarjala, druga skupina je predlogu zakona nasprotovala.</p>
               <p>Po končani razpravi o posameznih členih predloga zakona in vloženih amandmajih je
                  odbor sprejel amandmaje skupine poslancev s prvopodpisanim Francom Jurijem k 2.,
                  3. in 4. členu, ni pa sprejel amandmaja skupine poslancev s prvopodpisanim Francom
                  Jurijem k 1. členu. Naj opozorim,da je to podpis vodje poslanske skupine, ne pa v
                  imenu predlagateljev, ampak se osebi prekrivata. Brezpredmetna pa sta postala
                  amandmaja Poslanske skupine SDS k 2. in 4. členu. Odbor je na podlagi 8. odstavka
                  131. člena Poslovnika oblikoval in sprejel amandma k 1. členu.</p>
               <p>Po sklenjeni razpravi o členih zakon in o amandmajih je v skladu s 128. členom
                  Poslovnika Državnega zbora odbor glasoval o vseh členih predloga zakona in jih
                  sprejel.</p>
               <p>Glede na sprejete amandmaje je na podlagi 1. odstavka 133. člena Poslovnika
                  Državnega zbora pripravljeno besedilo dopolnjenega predloga zakona, v katerega so
                  vključeni sprejeti amandmaji. Dopolnjeni predlog zakona je sestavni del tega
                  poročila. Hvala. </p>
            </sp>
            <sp xml:id="SDZ5-Redna-32-2011-10-18.sp309">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Za uvodno obrazložitev mnenja Vlade dajem besedo državni sekretarki na Ministrstvu
                  za delo, družino in socialne zadeve, dr. Anji Kopač Mrak. Se odpovedujete.</p>
               <p>Prehajamo na predstavitev stališč poslanskih skupin.</p>
               <p>Gospod Janez Ribič bo predstavil stališče Poslanske skupine Slovenske ljudske
                  stranke.</p>
            </sp>
            <sp xml:id="SDZ5-Redna-32-2011-10-18.sp310">

               <speaker>JANEZ RIBIČ:</speaker>

               <p> Spoštovani poslanke in poslanci!</p>
               <p>Verjetno je ta zakon prvi najkrajši zakon po nesrečno padlem arhivskem zakonu, o
                  katerem je bilo že pred obravnavo v Državnemu zboru prelitega neverjetno veliko
                  črnila in predstavljenih nešteto nasprotujočih si dejstev, ki nam poslancem
                  nedvomno niso olajšale odločitve.</p>
               <p>V Poslanski skupini Slovenske ljudske stranke smo bili ves čas zadržani do
                  predlaganega zakonskega predloga, želeli smo namreč dobiti popolno sliko o
                  delovanju Fundacije za financiranje invalidskih in humanitarnih organizacij – FIHO
                  ter odgovornih na Nacionalnem svetu invalidskih organizacij Slovenije. Kot že
                  rečeno, predstavljeno je bilo nešteto dejstev, ki so bodisi podpirale predlagani
                  zakon bodisi so mu jasno nasprotovale, avtorji dopisov pa pogostokrat niso zbirali
                  sredstev in besed za izražanje svoje nepodpore predlagani novi noveli zakona.</p>
               <p>V Poslanski skupini Slovenske ljudske stranke se ne moremo strinjati z načinom
                  priprave zakona, ki je zaobšel Konvencijo o pravicah invalidov ter Zakon o
                  invalidskih organizacijah, ki dajeta invalidom pravico pri pripravi zakonodaje s
                  področja, ki zadeva in bistveno posega v medsebojna razmerja med invalidskimi
                  organizacijami. Vendar pa ta argument, ki je bil praktično edini prepoznavnejši
                  argument Nacionalnega sveta invalidskih organizacij, po našem mnenju ne more biti
                  edini razlog za nasprotovanje temu zakonu. Važna je namreč vsebina, pomembni pa so
                  seveda razlogi, ki so pripeljali do stanja, kakršno je sedaj.</p>
               <p>Najmanj sporno, če ne že celo kaznivo, je namreč delovanje Sveta FIHO pri
                  dodeljevanju sredstev posameznim invalidskim organizacijam, v katerih kot vodilni
                  predstavniki sedijo isti ljudje, ki hkrati sedijo v Svetu FIHO in odločajo o
                  dodelitvi sredstev. Nedvomno je jasno, da so se pri delitvi 20 milijonov evrov
                  vrednega kolača, s katerim vsako leto razpolaga Svet FIHO, v preteklih letih
                  dogajale nepravilnosti, ki niso v skladu z načeli transparentnosti,
                  demokratičnosti, prepovedi konflikta interesov in nediskriminacije, ki bi morala
                  delovati v prid vseh invalidskih in humanitarnih organizacij v Sloveniji. Ključni
                  dokumentom, ki nas je v Poslanski skupini Slovesne ljudske stranke dokončno
                  prepričal v večinsko podporo temu zakonskemu predlogu, je bila Ocena korupcijske
                  izpostavljenosti FIHO, ki jo je pripravila Komisija za preprečevanje korupcije, v
                  kateri popolnoma objektivno pojasni ter opozori na izpostavljenost tveganja za
                  korupcijo, naslanja pa se tako na opozorila Računskega sodišča kot tudi sodbe
                  Upravnega sodišča.</p>
               <p>Poslanci Slovenske ljudske stranke torej večinsko soglašamo s spremembami, ki jih
                  opredeljuje predlagana novela Zakona o lastninskem preoblikovanju Loterije
                  Slovenije in gredo v smeri bolj uravnotežene zastopanosti vseh invalidskih in
                  humanitarnih organizacij v Svetu FIHO, ne samo članic Nacionalnega sveta.
                  Spremembe gredo tudi v smeri zmanjševanja števila članov sveta, kar bo po našem
                  mnenju tudi izboljšalo njegovo operativnost. Prav tako ocenjujemo, da bodo določbe
                  o natančnejši določitvi pogojev za imenovanje v Svet FIHO pripomogle k večji
                  transparentnosti delovanja in zmanjšanju možnosti konflikta interesov, kar bo
                  posredno pripomoglo k izboljšanju delitve javnih sredstev, s katerimi razpolaga
                  financiranje invalidskih in humanitarnih organizacij.</p>
               <p>Poslanci Slovenske ljudske stranke torej ocenjujemo, da so predlagane spremembe
                  dobrodošle in pozitivne, zato predlaganemu zakonu večinsko ne bomo nasprotovali.
                  Hvala.</p>
            </sp>
            <sp xml:id="SDZ5-Redna-32-2011-10-18.sp311">

               <speaker>PODREDSEDNIK FRANCE CUKJATI:</speaker>

               <p>Hvala.</p>
               <p>Gospod Miran Györek bo predstavil stališče Poslanske skupine Slovenske nacionalne
                  stranke.</p>
            </sp>
            <sp xml:id="SDZ5-Redna-32-2011-10-18.sp312">

               <speaker>MIRAN GYÖREK:</speaker>

               <p>Še enkrat lep pozdrav vsem!</p>
               <p>S predlagano novelo Zakona o lastninskem preoblikovanju Loterije Slovenije se je
                  največ prahu dvignilo zaradi predlaganih sprememb 1. in 2. člena aktualnega
                  zakonatorej členov, ki določajo sestavo Sveta FIHO in s katerimi bi se končno
                  uredilo oziroma rešilo vprašanje konflikta interesov znotraj Sveta FIHO in s tem
                  povezanim sprejemanjem in koriščenjem sredstev za organizacije, ki so upravičene
                  do teh sredstev.</p>
               <p>Žal si glede predlaganih sprememb pri razporejanju sredstev fundacije niso enotni
                  niti v invalidskih organizacijah. Kot je znano, najbolj nasprotujejo spremembam v
                  Nacionalnem svetu invalidskih organizacij Slovenije, kjer trdijo, da je zakon
                  pripravljen nestrokovno ter da naj ne bi zastopal interesov invalidov in naj bi
                  omogočal vmešavanje politike. V Slovenski nacionalni stranki menimo, da so takšne
                  pavšalne ocene, očitki neupravičeni, in popolnoma razumemo nekateri, ki
                  nasprotujejo spremembam, saj bo z njimi prišlo do boljšega nadzora nad namensko
                  porabo sredstev pri invalidskih organizacijah in do povečanja transparentnosti in
                  odgovornosti uporabnikov sredstev.</p>
               <p>V SNS smo se temeljito seznanili z nekaterimi dejstvi, ki dejansko kažejo na
                  netransparentnost procesov poslovanja, upravljanja, odločanja in nadzora delitve
                  javnih finančnih sredstev, kar so že večkrat ugotovili pristojni državni organi,
                  in gre tako sklepati tudi iz poročil interesa nadzora. Strinjamo se, da je treba
                  vzpostaviti uravnoteženo zastopanost invalidskih in humanitarnih organizacij in
                  omogočiti tudi sodelovanje manjšim organizacijam, ki niso vključene v nacionalnem
                  svetu in so tako na nek način tudi diskriminirane. Zanimivo je, da se čutijo
                  zaradi napovedanih sprememb najbolj prizadeti prav funkcionarji Nacionalnega
                  sveta, ki jih zanima samo in predvsem razdeljevanje denarja. In to ne malega
                  denarja. Zavedajmo se, da gre za 20 in še več milijonov evrov. Nekateri
                  funkcionarji, ki doslej držijo roke nad temi sredstvi, se ne zavedajo načela, da
                  FIHO praviloma ne bi smel ustvarjati presežka prihodkov nad odhodki. Če pa je že
                  tako, pa ne gre kar počez trošiti po željah in odločitvah peščice funkcionarjev,
                  temveč je treba sredstva porabiti strogo samo za z zakonom predpisane namene ali
                  pa jih prenesti v uporabo v naslednjem koledarskem letu.</p>
               <p>Res je, da samo predlagane spremembe ne bodo dokončno rešile vseh odprtih vprašanj
                  glede odprave nasprotja interesov ali zagotovile idealno enakopravno in pošteno
                  ter namensko delitev in porabo omenjenih sredstev. Bodo pa vsaj nekoliko zavrle
                  vse preveč očitno plenjenje invalidskega denarja in bodo omogočile mehanizme in
                  varovalke zoper mešetarjenje s sredstvi ter zagotovile pravičnejšo delitev denarja
                  med vsemi invalidskimi in humanitarnimi organizacijami.</p>
               <p>Nenazadnje je ponavljajoče se nepravilnosti v preteklosti ugotovilo tudi Računsko
                  sodišče in pa nekajkrat tudi Komisija za preprečevanje korupcije. Le-ta je
                  ugotovila nasprotje interesov glede situacije, v kateri je predsednik nadzornega
                  sveta državne loterije hkrati predsednik Nacionalnega združenja socialnega
                  varstva, član sveta Fundacije invalidskih in humanitarnih organizacij, predsednik
                  Komisije za socialno varstvo, delo, zdravstvo in invalide v Državnem svetu,
                  predsednik Invalidskega društva ter državni svetnik pa še direktor podjetja
                  Birografika BORI in tako naprej. Kaj več lahko nakazuje na konflikt interesov?</p>
               <p>Zaradi tega in pa še nekaterih drugih dejstev, ki so nas prepričala, podpiramo
                  predlagane spremembe predmetnega zakona. Hvala.</p>
            </sp>
            <sp xml:id="SDZ5-Redna-32-2011-10-18.sp313">

               <speaker>PODPREDSEDNIK MIRAN GYÖREK:</speaker>

               <p>Hvala.</p>
               <p>Gospod Milan Gumzar bo predstavil stališče Poslanske skupine Liberalne demokracije
                  Slovenije.</p>
            </sp>
            <sp xml:id="SDZ5-Redna-32-2011-10-18.sp314">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>Predlagane spremembe Zakona o lastninskem preoblikovanju Loterije Slovenije naj bi
                  s spremembo strukture sveta in medsebojnih razmerij med deležniki, ki so zastopani
                  v svetu, omogočale skladnejšo in bolj uspešnejše delovanje fundacije. Predstavniki
                  invalidskih in humanitarnih organizacij kot tudi Vlada Republike Slovenije morajo
                  pri svojem delu v FIHO zasledovati javni interes ter interese vseh uporabnikov, in
                  ne samo organizacij, ki so zastopane v svetu.</p>
               <p>Predlagana sprememba, zmanjšanje števila članov sveta FIHO s 30 na 23, bo tudi
                  prispevala k manjšanju operativnih stroškov fundacije. Sprejetje sprememb in
                  dopolnitev pravil fundacije za financiranje invalidskih in humanitarnih
                  organizacij omogoča fundaciji, da lahko sredstva iz presežkov prihodkov nad
                  odhodki uporabi tudi za druge namene. Ker so sredstva fundacije namenska, se nam
                  zdi smiselno, da fundacije ne smejo ustvarjati presežka prihodkov nad odhodki iz
                  naslova sredstev za financiranje invalidskih in humanitarnih organizacij oziroma
                  športnih organizacij v skladu s Pravilnikom o meritvah in pogojih za uporabo
                  sredstev fundacije. Sredstva iz presežka prihodkov nad odhodki naj se nameni zgolj
                  za povečanje premoženja fundacije ali za financiranje programa in storitev
                  invalidskih in humanitarnih oziroma športnih organizacij iz prejšnjega odstavka v
                  naslednjem koledarskem letu.</p>
               <p>V Poslanskem klubu Liberalne demokracije Slovenije menimo, da so predlagane
                  spremembe ustrezne in bodo glede na razpravo na matičnem odboru tudi v širši
                  javnosti doprinesle k bolj transparentnem in boljšem delovanju FIHO. V Poslanskem
                  klubu Liberalne demokracije Slovenije bomo zakon podprli, ampak ne večinsko.</p>
            </sp>
            <sp xml:id="SDZ5-Redna-32-2011-10-18.sp315">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dr. Andreja Črnak Meglič bo predstavila stališče Poslanske skupine Socialnih
                  demokratov.</p>
            </sp>
            <sp xml:id="SDZ5-Redna-32-2011-10-18.sp316">

               <speaker>DR. ANDREJA ČRNAK MEGLIČ:</speaker>

               <p>Še enkrat lep pozdrav.</p>
               <p>FIHO je ključna institucija za financiranje invalidskih in humanitarnih
                  organizacij v naši državi. Država ji je z Zakonom o lastninskem preoblikovanju
                  Loterije Slovenije namenila del sredstev zbranih z loterijo, zato da bi
                  razporejala sredstva na uporabnike, vendar pa ta sredstva s tem ne bodo izgubila
                  javni značaj. FIHO tako razpolaga kar z 20 milijoni evrov letno, zato je pomembno,
                  da se sredstva delijo na transparenten in sorazmeren način.</p>
               <p>Poslanska skupina Socialnih demokratov podpira prizadevanje predlagateljev novele
                  zakona, katerega glavni namen je izboljšanje varovanja javnega interesa ter
                  interesa invalidskih in humanitarnih organizacij na transparenten, zakonit in
                  nediskriminatoren način. Pri tem je treba poudariti, da predlogi rešitev, ki jih
                  vsebuje novela, sledijo ugotovitvam institucij države, ki bdijo nad zakonitostjo
                  njenega dela, zlasti Računskega sodišča in Komisije za preprečevanje korupcije.
                  Obe instituciji kot tudi upravno sodišče so že večkrat opozorili na napake v
                  delovanju FIHO.</p>
               <p>In nenazadnje. Predlagane spremembe sledijo javno izraženim prizadevanjem
                  humanitarnih in tudi invalidskih organizacij, da se znotraj Sveta FIHO, ki je
                  najvišji organ fundacije, vzpostavi številčna uravnoteženost zastopstva
                  predstavnikov invalidskih in humanitarnih organizacij.</p>
               <p>Ponovno bi rada zanikala odsotnost posvetovanja s predstavniki Nacionalnega sveta
                  invalidskih organizacij. V samem postopku smo se z njimi pogovarjali, vendar pa z
                  njimi ni bil možen nikakršen dialog, kajti imperij "deli in vladaj" se pač ne
                  pusti ogrožati. Konkretneje, cilji sprememb in dopolnitev zakona o lastninskem
                  preoblikovanju Loterije Slovenije se nanašajo na spremembe Sveta FIHO, s katerim
                  bi številčno uravnotežili razmerje med predstavniki invalidskih in humanitarnih
                  organizacij. Struktura in število uporabnikov in število posameznih vrst
                  organizacij se je namreč od ustanovitve fundacije leta 1998 do danes temeljito
                  spremenila. V letu 1998 je delovalo 14 reprezentativnih invalidskih in 27
                  humanitarnih organizacij, v letu 2011 pa se je število invalidskih organizacij
                  podvojilo, število humanitarnih organizacij pa več kot potrojilo. Predlog novele
                  prinaša tudi zmanjšanje članov Sveta FIHO s 30 na 23, s čimer bi svet postal bolj
                  operativen. Predvideva tudi, da invalidske organizacije v svetu ne bodo imele več
                  absolutne večine, ampak enako 10 člansko zastopstvo. Struktura Sveta FIHO bo tako
                  po novem v večji meri upoštevala realno razmerje med posameznimi vrstami
                  organizacij.</p>
               <p>Nadaljnja sprememba v strukturi FIHO, ki jo prinaša novela, pa je zastopstvo
                  invalidskih organizacij, sestavljeno na način, da Državni zbor pri imenovanju
                  članov invalidskih organizacij upošteva razmerje med Nacionalnim svetom
                  invalidskih organizacij in v njega včlanjenimi invalidskimi organizacijami, kakor
                  na drugi strani tudi tistimi organizacijami, ki se vanj ne vključujejo.</p>
               <p>Druga sprememba, ki jo prinaša novela, je preprečevanje konflikta interesov v
                  Svetu FIHO, in sicer tako, da novela zakona prinaša določbo zapisano v 2. členu,
                  na podlagi katere se opredeli, kdo ne more biti v svetu fundacije. Takšna ureditev
                  bo preprečila morebitna nasprotja interesov oziroma situacije, da odgovorna oseba,
                  invalidske ali humanitarne organizacije kot vlagatelj na razpisu fundacije odloča
                  o razdeljevanju sredstev.</p>
               <p>Tretja sprememba pa se nanaša na bolj transparentno uporabo sredstev, praviloma
                  naj fundacija ne bi ustvarjala presežkov, če bo do tega prišlo, pa bi morali
                  finance porabiti z zakonom predpisane namene v naslednjem koledarskem letu, glede
                  na to, da so sredstva FIHO strogo namenska.</p>
               <p>Razprava, ki je potekala v odboru je pokazala, da so mnenje v noveli zakona
                  deljena, vendar Socialni demokrati ocenjujemo, da je ključnega pomena, da so
                  podporo noveli izrazile Vlada, Komisija za preprečevanje korupcije ter
                  predstavniki humanitarnih in tudi nekaterih invalidskih organizacij. V okviru
                  obravnave odboru smo sprejeli nekatere amandmaje, s katerimi smo bistveno
                  izboljšali samo vsebino zakona.</p>
               <p>Socialni demokrati menimo, da bo novela Zakona o lastninskem preoblikovanju
                  Loterije Slovenije omogočila bolj uravnoteženo in transparentno financiranje
                  invalidskih in humanitarnih organizacij z namenom uresničevanja javnega interesa,
                  zato jo bomo tudi podprli. Hvala.</p>
            </sp>
            <sp xml:id="SDZ5-Redna-32-2011-10-18.sp317">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Štefan Tisel bo predstavil stališče Poslanske skupine Slovenske demokratske
                  stranke.</p>
            </sp>
            <sp xml:id="SDZ5-Redna-32-2011-10-18.sp318">

               <speaker>MAG. ŠTEFAN TISEL:</speaker>

               <p>Vsem lep pozdrav. Spoštovani gospod podpredsednik, spoštovana državna sekretarka s
                  sodelavkama, poslanke in poslanci!</p>
               <p>Zakon o lastninskem preoblikovanju Loterije Slovenije je bil že večkrat
                  spreminjan, največkrat ravno v delu, ki določa sestavo sveta Fundacije za šport in
                  Fundacije za invalidske in humanitarne organizacije. Poslanke in poslanci smo bili
                  večkrat pred odločitvami povezanimi z enakomerno oziroma pravično zastopanostjo, v
                  primeru FIHO torej invalidskih in humanitarnih organizacij, ali je med njimi pravo
                  razmerje v številu članov in ali je razmerje razdelitve sredstev pravično.</p>
               <p>Pred nami je novela zakona, ki prinaša spremembe v številu in razmerju med člani
                  sveta, ki prihajajo iz vrst invalidskih in humanitarnih organizacij. Tisto, kar je
                  vredno podpreti, je zmanjšanje števila članov, kar pomeni racionalizacijo in jo v
                  Slovenski demokratski stranki podpiramo. Glede na to, da sta bili obe fundaciji
                  večkrat pod drobnogledom Računskega sodišča, protikorupcijske komisije in drugih
                  organov, pa so dobrodošla določila, ki naj bi preprečila konflikt interesov.</p>
               <p>V Slovenski demokratski smo predlagali amandma, ki bi omejitve iz invalidskih in
                  humanitarnih organizacij razširil tudi na področje športne organizacije, saj smo
                  bili tudi s strani športnih organizacij obveščeni o nepravilnostih. Še več, vlada
                  v odhajanju nam za direktorja Fundacije za šport ponuja človeka, ki je to funkcijo
                  že opravljal in to slabo, saj so bile dokazane nepravilnosti. Naš amandma, da bi
                  možnosti zlorab omejili, ni bil sprejet. Prejeli smo več dopisov, med drugim od
                  Nacionalnega sveta invalidskih organizacij ter varuhinje človekovih pravic, ki
                  opozarjata, da je bil zakon sprejet brez usklajevanja z invalidskimi
                  organizacijami, kar bi bila slaba popotnica. Slišali smo, da ni bilo tako.</p>
               <p>Zaradi navedenega v Poslanski skupini Slovenske demokratske stranke nimamo
                  enotnega stališča in bomo glasovali po svoji vesti, se pravi ne bomo nasprotovali
                  spremembi zakona. Hvala.</p>
            </sp>
            <sp xml:id="SDZ5-Redna-32-2011-10-18.sp319">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franci Kek bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-32-2011-10-18.sp320">

               <speaker>FRANCI KEK:</speaker>

               <p>Hvala za besedo. Spoštovani predstavniki Vlade, kolegice in kolegi!</p>
               <p>V Poslanski skupini Zares podpiramo predlagane spremembe Zakona o lastninskem
                  preoblikovanju Loterije Slovenije, ker je žal praksa do danes pokazala, da
                  veljavni zakon dovoljuje in omogoča nepravično delitev sredstev, konflikt
                  interesov, tudi koruptivna dejanja, javni interes pa je pozabljen. Problem, na
                  katerega že vrsto let mnogi opozarjajo, je predvsem konflikt interesov znotraj
                  Sveta FIHO kot tudi med organizacijami, ki imajo pravico kandidirati za sredstva
                  FIHO oziroma so prejemnice teh sredstev. Zato je ključnega pomena, da z novelo
                  zakona spremenimo sestavo Sveta FIHO in uravnotežimo predstavnike humanitarnih
                  organizacij in invalidskih organizacij.</p>
               <p>Zelo so dobrodošle tudi spremembe, ki gredo v smeri omogočanja sodelovanja tudi
                  tistim, ki možnosti niso imeli ali so jo imeli v zmanjšani meri oziroma za katere
                  je bilo ugotovljeno, da so bili na določen način diskriminirani.</p>
               <p>Ustrezno in smiselno se nam zdi tudi določilo, s katerim določamo, kdo ne more
                  biti član sveta fundacije ravno zaradi možnosti konflikta interesov, kot edino
                  primerno rešitev pa vidimo tudi to, da se sredstva iz presežka prihodkov nad
                  odhodki lahko namenijo zgolj za povečanje premoženja fundacije ali za financiranje
                  programov in storitev invalidskih in humanitarnih organizacij.</p>
               <p>Kot so že mnogi pred menoj omenili, na pomanjkljivosti veljavnega zakona
                  opozarjata tako Računsko sodišče kot Komisija za preprečevanje korupcije pa tudi
                  odločbe Vrhovnega sodišča kažejo na težave pri transparentnosti postopka
                  razdeljevanja sredstev.</p>
               <p>Naj za zaključek citiram izjavo Gorana Klemenčiča, predsednika Komisije za
                  preprečevanje korupcije na seji Odbora za kulturo, šolstvo, šport in mladino ob
                  obravnavi tega zakona. "To je edinstven primer katerekoli ustanove javnega prava,
                  ki še omogoča tovrsten izraziti konflikt interesov. FIHO je subjekt javnega prava
                  in razpolaga z javnimi sredstvi, s približno 20 milijoni javnih sredstev
                  letno."</p>
               <p>V Poslanski skupini Zares bomo predlagane rešitve zakona podprli.</p>
            </sp>
            <sp xml:id="SDZ5-Redna-32-2011-10-18.sp321">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona amandmaji niso bili vloženi zaključujem drugo
                  obravnavo predloga zakona.</p>
               <p>Odločanje o predlogu zakona bom v skladu s časovnim potekom seje zbora opravili v
                  okviru glasovanj. S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA TRETJO OBRAVNAVO PREDLOGA
                     ZAKONA O SPREMEMBAH IN DOPOLNITVAH ZAKONA O ZAPOSLITVENI REHABILITACIJI IN
                     ZAPOSLOVANJU INVALIDOV. </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade dr.
                  Anji Kopač Mrak, državni sekretarki.</p>
            </sp>
            <sp xml:id="SDZ5-Redna-32-2011-10-18.sp322">

               <speaker>DR. ANJA KOPAČ MRAK:</speaker>

               <p>Doberdan in hvala za besedo. Spoštovani podpredsednik, poslanke in poslanci!</p>
               <p>Državni zbor je na 30. seji 12. julija 2011 opravil drugo obravnavo Predloga
                  zakona o spremembah in dopolnitvah Zakona o zaposlitveni rehabilitaciji in
                  zaposlovanju invalidov. V okviru te razprave je bil tudi podprt amandma k 36.
                  členu zakona.</p>
               <p>Dejstvo je, da se s tem zakonom naš pravni red vpeljuje uredba, ki velja od leta
                  2008 oziroma od konca avgusta in je nujna zato, da zagotovimo legalizacijo
                  državnih pomoči, ki so namenjene invalidskim podjetjem. Na žalost dolga pot
                  usklajevanja tega zakona, prvi poskusi so se začeli že pred letom 2008, danes smo
                  leta 2011, invalidska podjetja so bila v vsem tem obdobju seznanjena z dejstvom,
                  da bo treba opraviti spremembe na tem področju, vso to odmikanje, zamikanje s
                  predlogi amandmaja niso sprejemljivi predvsem zaradi tega, ker s tem na žalost
                  jasno govorimo Evropski komisiji in Bruslju, da danes ne spoštujemo uredbe, ki bi
                  jo morali in da tega ne nameravamo storiti še eno leto, kar je z vidika
                  legalizacije teh državnih pomoči, ki so namenjene invalidskim podjetjem, ki morajo
                  dobiti tudi potrjeno s strani Bruslja shemo državnih pomoči, zelo sporno.</p>
               <p>Zato vas pozivam, da danes oziroma ko boste glasovali ne podprete predlaganega
                  amandmaja. Hvala.</p>
            </sp>
            <sp xml:id="SDZ5-Redna-32-2011-10-18.sp323">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Franc Jurša bo predstavil
                  stališče Poslanske skupine Demokratične stranke upokojencev.</p>
            </sp>
            <sp xml:id="SDZ5-Redna-32-2011-10-18.sp324">

               <speaker>FRANC JURŠA:</speaker>

               <p>Hvala za besedo. Tudi tokrat lep pozdrav vsem v dvorani, tudi predstavnikom
                  Ministrstva za delo, družino in socialne zadeve in invalide!</p>
               <p>Kot smo v Poslanski skupini DeSUS napovedali že na drugi obravnavi zakona, bomo
                  poslanci glasovali za sprejetje zakona.</p>
               <p>Zakon namreč prinaša tiste potrebne spremembe, ki jih narekuje neizogibna nujnost
                  usklajevanja z evropsko zakonodajo. Veljavni zakon se v nekaterih določbah
                  spreminja, tudi z namenom povečati učinkovitost zakona, preprečevati kršitve
                  zakona, olajšati uporabo in pa nastavitev postopka za uporabnike. Poleg tega pa
                  novela prinaša vrsto novosti, ki so oblikovane tako, da bodo nameni in cilj, ki
                  jih Zakon o zaposlitveni rehabilitaciji in zaposlovanju invalidov postavlja,
                  doseženi in realizirani v polnem obsegu, in sicer v korist invalidov.</p>
               <p>Seveda je treba poudariti, da prenova zakona prinaša veliko pozitivnih sprememb za
                  invalide. Poveča se sofinanciranje plač za invalide, povečuje se denarni prejemek
                  zaposlenih oseb, ki so vključene v zaposlitveno rehabilitacijo iz dosedanjih 30 na
                  40 % minimalne plače, invalidska podjetja in zaposlitveni centri bodo morali več
                  kot doslej nameniti iz dobička za namene povečanja osnovnega kapitala zakonskih
                  rezerv ali ga porabiti za enak namen, kot so predvidena finančna sredstva državnih
                  pomoči iz naslova oprostitev in olajšav, del dobička pa bodo invalidska podjetja
                  lahko izplačevala delavcem. Zaščiteno delovno mesto bo lahko nudilo tudi
                  invalidsko podjetje.</p>
               <p>Pozdravljamo tudi novost v zakonu, ki delavcu invalidu, ki dela krajši delovni
                  čas, delodajalec izplača odpravnino po osnovi, ki je preračunana na osnovi polnega
                  delovnega časa, saj je ekonomski položaj invalida iz naslova plače slabši že glede
                  na višino plače neinvalidnega delavca. Strinjajmo se, da je prav, da se vsaj v tem
                  delu izenači s svojim sodelavcem, ko nastopi situacija prenehanja delovnega
                  razmerja.</p>
               <p>Novela zaradi uskladitve z evropsko zakonodajo zahteva od invalidskih podjetij, da
                  dosežejo večji odstotek zaposlenosti invalidov, torej 50 %, če želijo uveljaviti
                  iz naslova državnih pomoči oprostitev plačila prispevka za vse zaposlene.
                  Invalidska podjetja se bojijo, da ne bodo mogla zadostiti novim pogojem, kar
                  pomeni izgubo teh sredstev oziroma po njihovi oceni morebiti tudi odpuščanja, zato
                  so predlagala prehodno obdobje enega leta, v katerem naj bi se državne pomoči
                  zaščitene zaposlitve lahko pridobivale kot doslej. Seveda v Poslanski skupini
                  DeSUS nikakor ne želimo, da bi se kakorkoli prizadelo poslovanje invalidskih
                  podjetij, še zlasti pa ne želimo, da bi bili kakorkoli prizadeti invalidi sami.
                  Vemo pa naslednje. Dotična uredba, ki ureja državne pomoči, velja že od leta 2008.
                  Dejansko od takrat, ker zamujamo z njeno implementacijo v naši pravni red, kršimo
                  evropsko zakonodajo.</p>
               <p>V naši poslanski skupini se zavedamo posledic kršitev, zato ne moremo podpreti
                  predloga amandmaja k 36. členu. Hvala lepa.</p>
            </sp>
            <sp xml:id="SDZ5-Redna-32-2011-10-18.sp325">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Mag. Sara Viler bo predstavila stališče Poslanske skupine Slovenske nacionalne
                  stranke.</p>
            </sp>
            <sp xml:id="SDZ5-Redna-32-2011-10-18.sp326">

               <speaker>MAG. SARA VILER:</speaker>

               <p> Hvala za besedo, gospod predsedujoči.</p>
               <p>Novela zakona o zaposlitveni rehabilitaciji in zaposlovanja invalidov je potrebna
                  zaradi uskladitve z zakonodajo Evropske unije, poleg tega pa se dopolnjuje tudi
                  nekatere druge določbe, za katere se je tekom njihove uporabe in z evalviranjem
                  pokazalo, da so potrebne manjše spremembe in dopolnitve. To bo pripomoglo k veji
                  učinkovitosti zakona, njihove lažji uporabi in prav tako k poenostavljenemu
                  postopku za uporabnike.</p>
               <p>Ključne spremembe v predlaganem zakonu so opredelitev kontrole nad porabo
                  odstopljenih prispevkov za uvedbo obvezne revizije, porabo odstopnih prispevkov,
                  razširitev razlogov za odvzem statusa invalidskega podjetja oziroma zaposlitvenega
                  centra, natančnejše ureditve v postopku pri uveljavljanju finančnih spodbud
                  delodajalcev. Te postopke že sedaj ureja Uredba o določitvi kvote za zaposlovanje
                  invalidov, vendar se bo to sedaj uredilo z zakonsko materijo in obveznim
                  strokovnim izobraževanjem za strokovne delavce, ki izvajajo storitve zaposlitvene
                  rehabilitacije, člane rehabilitacijskih komisij in strokovne delavce v invalidskih
                  podjetjih in zaposlitvenih centrih ter s tem dvignilo strokovni nivo njihovega
                  dela.</p>
               <p>Predlog novele prinaša tudi spremembe pri drugih finančnih spodbudah, to je pri
                  financiranju prilagoditve delovnega mesta in sredstev za delo ter pri podpornem
                  zaposlovanju najtežjih invalidov. Dviguje tudi višino denarnih prejemkov za čas
                  trajanja zaposlitvene rehabilitacije z dosedanjih 30 % na 40 % minimalne plače z
                  namenom spodbujanja vključevanja brezposelnih invalidov v te storitve.</p>
               <p>V letu 2009 je bila sprejeta nova mreža izvajalcev zaposlitvene rehabilitacije za
                  obdobje od 2010 do 2013, ki predvideva letno tisoč 700 oseb, ki bodo vključene v
                  storitve zaposlitvene rehabilitacije in ki jih bo v storitve napotil Zavod
                  Republike Slovenije za zaposlovanje. Po podatkih Zavoda Republike Slovenije za
                  zaposlovanje je bilo v obdobju od marca do oktobra 2010 do denarnih prejemkov iz
                  naslova zaposlitvene rehabilitacije upravičenih v povprečju 247 invalidov mesečno.
                  Nekatere predlagane določbe v zakonu bi lahko radikalno posegle v sedanji položaj
                  invalidskih podjetij in njihovih zaposlenih. Zaostruje se nadzor nad izvajanjem
                  kvotnega sistema zaposlovanja invalidov nad invalidskimi podjetji in
                  zaposlitvenimi centri. V Slovenski nacionalni stranki pozdravljamo kompromisno
                  rešitev, da delodajalec, ki ne izpolnjuje kvote z zaposlenimi invalidi in ima
                  sklenjeno pogodbo o poslovnem sodelovanju z invalidskim podjetjem ali
                  zaposlitvenim centrom, lahko zniža obveznosti plačila prispevka za spodbujanje
                  zaposlovanja invalidov z realizirano nadomestno izpolnitvijo kvote.</p>
               <p>Predlog zakona omogoča tudi sankcioniranje kršiteljev v bistveno večjem obsegu kot
                  doslej. Delodajalec kot zavezanec h kvoti, ki ne izpolnjuje kvote, mora do
                  vključno zadnjega dne v mesecu za pretekli mesec plačati v sklad prispevkov za
                  spodbujanje zaposlovanja invalidov v višini 70 % minimalne plače za vsakega
                  invalida, ki ga mora zaposliti za izpolnitev predpisane kvote. Zaostren bo tudi
                  nadzor nad pridobivanjem in porabo sredstev, ki jih prejemajo delodajalci za
                  zaposlovanje invalidov.</p>
               <p>S predlaganimi novostmi se v Poslanski skupini Slovenske nacionalne stranke
                  strinjamo, zato bomo predlog zakona podprli.</p>
            </sp>
            <sp xml:id="SDZ5-Redna-32-2011-10-18.sp327">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vili Rezman bo predstavil stališče Poslanske skupine nepovezanih
                  poslancev.</p>
            </sp>
            <sp xml:id="SDZ5-Redna-32-2011-10-18.sp328">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Naše stališče se glede na stališče, ki smo ga predstavili v preteklosti, ne
                  spreminja.</p>
               <p>Mi torej ocenjujemo, da je Republika Slovenija socialno senzibilna, da je
                  naklonjena invalidom in tudi drugim hendikepiranim skupinam; ocenjujemo, da
                  spodbuja tovrstne aktivnosti, ki zmanjšujejo potrebo po pasivnih ukrepih, in celo
                  vrsto drugih dobrih plati bi lahko še našteli v zvezi z odnosom med državo,
                  regulativo ter invalidi in drugimi hendikepiranimi, pa zdaj najbrž nima smisla
                  vsega tega ponavljati. Da je vse to ­­– ta pozitivna diskriminacija, ta aktivni
                  pristop, to spodbujanje za čim večjo integracijo tudi invalidne populacije
                  potrebno, temu pritrjujemo. Vendar opozarjamo na problem, ki se je pojavil ob tem
                  zakonu, ki smo ga za tistimi, ki so najbolj prizadeti, ponovili že v preteklosti
                  in ki ga kanimo danes ponoviti.</p>
               <p>Invalidi v svojih dopisih ugotavljajo, da se jim v zadnjem obdobju, tako menijo,
                  nekoliko zmanjšujejo podpore, finančne pomoči. Najbrž imajo pri tem v mislih tudi
                  zakon, ki je bil pravkar v obravnavi, pa tudi tega, ki ga sedaj obravnavamo. In mi
                  smo ocenili, da je prav, da jim prisluhnemo in da z amandmajem, ki smo ga
                  predlagali, še enkrat spodbudimo razmislek, ne da bi bili prepričani, da bo ta
                  amandma podprt. Vendar pa menimo, da je pri tem, ko zakon odpravlja slabosti, ki
                  so bile opažene, in uvaja ukrepe oziroma izboljšuje nekatere ukrepe, ki omogočajo
                  boljšo socialno integracijo invalidom, morebiti hitenje v zvezi z implementacijo
                  tega zakona oziroma uredbe iz leta 2008 sedaj, ko že toliko let zamujamo,
                  nekolikanj preveč rigorozno.</p>
               <p>Naj samo spomnim na razpravo, ki je danes tekla v zvezi z medijskim zakonom, kjer
                  je predstavnik Vlade tudi priznal, da je z implementacijo na tistem področju Vlada
                  zamujala, da si je pa ves čas prizadevala, da bi ne bila sankcionirana s strani
                  evropskih organov, in sicer si je prizadevala na ta način, da je dokazovala, da
                  pripravlja ustrezne rešitve. Vse to bi najbrž lahko Vlada naredila tudi v tem
                  primeru in morebiti predstavila kakšne sankcije in s kakšno gotovostjo bi nas
                  doletele, če bi tudi mi na tem področju prolongirali zahtevo, da se kvota 50:50
                  uveljavi tako rekoč takoj po sprejetju tega zakona.</p>
               <p>Mi menimo, da bi bilo vredno še enkrat to premisliti. Ocenjujemo, da bi bile
                  sankcije, če bi do njih sploh prišlo, manjše, kot pa so lahko posledice za
                  gospodarske družbe, ki zaposlujejo invalide, če bo ta zakon v tako kratkem času
                  implementiran. Res je, da smo sedaj že pridobili približno tri mesece od poletja,
                  ko smo to obravnavali. Ne vemo, ali so se uspele te gospodarske družbe že kaj
                  bolje pripraviti, vemo pa, da so zahteve kar precejšnje, da je težko zagotoviti,
                  ne samo delovna mesta, ampak tudi tehnološko opremljenost in tudi trge, torej
                  kupce tistih izdelkov, ki bi jih naj proizvajalo večje število zaposlenih
                  invalidov, ali pa bi se nam zgodilo, da bi morali tiste, ki so zdravi, odpuščati
                  in jih nadomeščati z invalidnimi osebami. Vse to bi lahko vplivalo na ekonomiko
                  teh podjetij. In tisti, ki so najbolj zainteresirani, da povedo svoje stališče o
                  tem, so ocenjevali, da se na ta način ogrožajo delovna mesta oziroma da se
                  ogrožajo celo posamične gospodarske družbe.</p>
               <p>To, da imamo pomisleke v zvezi s takojšnjo implementacijo novih kvot, ne pomeni,
                  da bi sedaj svojo podporo v Poslanski skupini nepovezanih poslancev odtegnili
                  tistim dobrim ukrepom, ki jih zakon prinaša. Menimo pa, da bi lahko tudi na tem
                  področju tako kot na nekaterih drugih področjih šli v dialog z organi Evropske
                  unije in ne preveč ponižno zmeraj sklonili glave in na vrat na nos implementirali
                  tisto, česar sedaj v treh letih nismo uspeli urediti.</p>
            </sp>
            <sp xml:id="SDZ5-Redna-32-2011-10-18.sp329">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dr. Andreja Črnak Meglič bo predstavila stališče Poslanske skupine Socialnih
                  demokratov.</p>
            </sp>
            <sp xml:id="SDZ5-Redna-32-2011-10-18.sp330">

               <speaker>DR. ANDREJA ČRNAK MEGLIČ:</speaker>

               <p>Spoštovani kolegice in kolegi, gospa državna sekretarka s sodelavkama, lep pozdrav
                  ponovno!</p>
               <p>V poteku obravnave Predloga zakona o spremembah in dopolnitvah Zakona o
                  zaposlitveni rehabilitaciji in zaposlovanju invalidov v Državnem zboru smo tako
                  poslanke in poslanci kot tudi pripravljavci zakona iz Ministrstva za delo, družino
                  in socialne zadeve ugotavljali, da obstaja več razlogov za sprejetje tega
                  zakona.</p>
               <p>V svojih stališčih so praktično vse poslanske skupine poudarile, da je poglavitni
                  razlog za spremembe in dopolnitve zakona uskladitev s predpisi Evropske unije,
                  natančneje z uredbo, ki predpisuje dovoljene državne pomoči, ki so jih deležni
                  delodajalci zaradi zaposlovanja invalidov in za namene, za katere se te pomoči
                  lahko uporabljajo. V razpravi so bile izpostavljene tudi druge spremembe
                  dopolnitve zakona, ki pa bodo omogočile boljšo izvedljivost in učinkovitost zakona
                  ter nekatere rešitve, ki bodo prispevali k večji zaposljivosti invalidov. Ključna
                  dilema, s katero smo soočeni danes, kar je vidno tudi že iz dosedanjih razprav,
                  je, v kolikšni meri bomo prepoznali naš skupen interes, to je, da bomo podprli
                  zakon, ki slovenski pravni red usklajuje s pravnim redom Evropske unije.</p>
               <p>Treba je poudariti, da so bile specifike pri delovanju slovenskih invalidskih
                  podjetij takšne, da bi jih naša država imela možnost predstaviti že v času
                  oblikovanja oziroma sprejemanja uredbe. Takrat smo imeli možnost, da bi vplivali
                  na delovanje vsebine določbe, ki seveda najbolj posega v poslovanje invalidskih
                  podjetij, to je 42. člen. Skratka, čas za to je bil zamujen že v letih 2007
                  oziroma 2008.</p>
               <p>Socialni demokrati se zavedamo, da izvajanje Uredbe o splošnih skupinskih izjemah
                  na področju državnih pomoči prinaša nekatere omejitve, ki bodo vplivale na
                  poslovanje podjetij, vendar pa smo poudarili že v prejšnjih razpravah, da ta
                  uredba velja že od leta 2008, Vlada Republike Slovenije pa je, zavedajoč se tega
                  do kakšnih sprememb bo prihajalo, pričela proces usklajevanja s predstavniki
                  invalidskih podjetij že v letu 2007. Končuje se v letu 2011 in lahko samo
                  ugotovimo, da Slovenija že precej zamuja z ustreznimi zakonskimi
                  prilagoditvami.</p>
               <p>Zato Socialni demokrati iz načelnih razlogov ne moremo podpreti amandmaje k 35.
                  členu predloga zakona, ki ga je vložila Poslanska skupina nepovezanih poslancev. S
                  podporo prehodnemu obdobju bi namreč z zakonom še za eno leto podaljšali stanje
                  neusklajenosti z delom Uredbe o splošnih skupinskih izjemah, ki določa, kateri so
                  dodatni upravičeni stroški delodajalcev, ki zaposlujejo invalide. Treba pa je
                  pojasniti, da Zakon o zaposlitveni rehabilitaciji in zaposlovanju invalidov ne
                  predpisuje kvote 50 % invalidov za pridobitev ali ohranitev statusa invalidskega
                  podjetja, niti ne predpisuje, da morajo invalidska podjetja zagotavljati zaščitno
                  zaposlitev. Pogoj doseganja 50 % kvote invalidov velja le v primeru, ko bodo
                  invalidska podjetja z vstopnimi prispevki kupovala tudi nove prostore oziroma
                  opremo, kot je to opredeljeno v četrti alineji 42. člena uredbe. Skratka, pogoj
                  doseganja kvote 50 % kvote zaposlenih invalidov se nanaša na specifično
                  situacijo.</p>
               <p>Novela zakona o zaposlitveni rehabilitaciji poleg nujnih prilagoditev za
                  invalidska podjetja prinaša tudi vrsto dobrih rešitev, kar se v razpravah premalo
                  poudarja. Tako bodo državne pomoči po novem namenjene za subvencioniranje plač in
                  preostalih stroškov zaposlovanja invalidov, in sicer do 75 % stroškov plače
                  zaposlenega invalida, stroški prilagoditve delovnih prostorov, stroškov zaposlitev
                  osebja za čas, ki ga uporabijo za pomoč invalidov, ter stroške nakupa in
                  prilagoditve programske in tehnološke opreme.</p>
               <p>Socialni demokrati se v svojem delovanju vseskozi zavzemamo za krepitev pravic
                  invalidov. S tega vidika menimo, da novela Zakona o zaposlitveni rehabilitaciji in
                  zaposlovanju invalidov na področju poslovanja invalidskih podjetij prinaša tako
                  omejitve kot tudi nove možnosti.</p>
               <p>Menimo tudi, da je treba Zakonodajo Evropske unije v slovenskem pravnem redu
                  izvajati dosledno, zato bomo Socialni demokrati predlog zakona v tretji obravnavi
                  podprli. Hvala.</p>
            </sp>
            <sp xml:id="SDZ5-Redna-32-2011-10-18.sp331">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Štefan Tisel bo prestavil stališče Poslanske skupine Slovenske demokratske
                  stranke.</p>
            </sp>
            <sp xml:id="SDZ5-Redna-32-2011-10-18.sp332">

               <speaker>MAG. ŠTEFAN TISEL:</speaker>

               <p>Še enkrat lep pozdrav, spoštovani prisotni!</p>
               <p>V Poslanski skupini Slovenske demokratske stranke Predlogu zakona o spremembah in
                  dopolnitvah Zakona o zaposlitveni rehabilitaciji in zaposlovanju invalidov ne bomo
                  nasprotovali. Sprememba zakona je potrebna zaradi prilagoditve in uskladitve z
                  evropsko uredbo iz leta 2008. Zakon bi moral omogočiti večjo zaposljivost
                  invalidov, povečati njihovo socialno vključenost, zagotoviti možnosti za
                  enakovredno udeležbo invalidov na trgu dela, s prilagajanjem ustreznih delovnih
                  mest omogočiti ustrezno zaposlitev in tudi namenjanje več sredstev za aktivne
                  ukrepe na področju zaposlovanja invalidov.</p>
               <p>Novela zakona pa prinaša tudi večji nadzor nad izvajanjem kvotnega sistema
                  zaposlovanja invalidov med invalidskimi podjetji in zaposlitvenimi centri in
                  opredeljevanje kontrole nad porabo odstopljenih prispevkov z uvedbo obvezne
                  revizije porabe odstopljenih prispevkov. Širi tudi razloge za odvzem statusa
                  invalidskega podjetja oziroma zaposlitvenega centra. Natančneje določa postopke
                  pri uveljavljanju finančnih spodbud delodajalcev, predvidi obvezno strokovno
                  izobraževanje za strokovne delavce, ki izvajajo storitve zaposlitvene
                  rehabilitacije, in pa prinaša spremembe pri drugih finančnih spodbudah, to je pri
                  financiranju prilagoditve delovnega mesta ter pri podpornem zaposlovanju najtežjih
                  invalidov. Zakon predvideva dvig denarnih prejemkov za čas trajanja zaposlitvene
                  rehabilitacije iz dosedanjih 30 % na 40 % minimalne plače z namenom spodbujanja
                  vključevanja brezposelnih invalidov v te storitve.</p>
               <p>Kljub temu, da je bil predlog zakona usklajen s socialnimi partnerji, tudi
                  invalidskimi organizacijami, so ostale nekatere rešitve nezaposlene, oziroma bi
                  prizadele zaposlene invalide v obstoječih invalidskih podjetjih. Tako smo v
                  Poslanski skupini Slovenske demokratske stranke prisluhnili predlogom Zavoda
                  invalidskih podjetij Slovenije in v drugem branju zakona podprli amandmaje, ki so
                  izboljšali status invalidskih podjetij in so bili večinoma sprejeti. Kajti realno
                  stanje v invalidskih podjetjih je takšno kot v celotnem slovenskem gospodarstvu in
                  se tudi tu kažejo negativne posledice gospodarske in finančne krize. Danes imamo
                  na mizi ponovno amandma, ki predlaga še eno leto prehodnega obdobja za invalidska
                  podjetja, da zadostijo pogoju 50 % zaposlenih invalidov, da lahko prejmejo državne
                  pomoči za vse dovoljene namene. Zdaj zadostuje pogoj, da podjetja zaposlujejo 40 $
                  invalidov, da dobijo takšne spodbude.</p>
               <p>V Poslanski skupini Slovenske demokratske stranke ne bomo nasprotovali temu
                  amandmaju. Kot sem že omenil, tudi predlogu omenjenega zakona ne bomo
                  nasprotovali. Hvala.</p>
            </sp>
            <sp xml:id="SDZ5-Redna-32-2011-10-18.sp333">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Gospod Jakob Presečnik bo predstavil stališče Poslanske skupine Slovenske ljudske
                  stranke.</p>
            </sp>
            <sp xml:id="SDZ5-Redna-32-2011-10-18.sp334">

               <speaker>JAKOB PRESEČNIK:</speaker>

               <p> Še enkrat hvala lepa za besedo. Lep pozdrav vsem prisotnim!</p>
               <p>Predlog zakona je doživel burne razprave, saj je v poslovanje invalidskih podjetij
                  in zaposlitvenih centrov prinesel precejšnje spremembe. Nasprotovanje so zlasti
                  doživele pretirane zaostritve določb v zvezi s poročanjem prejemnikov sredstev
                  zaradi zaposlenih invalidov ter določbe o oprostitvah in ugodnostih pri plačevanju
                  prispevkov zaradi zaposlovanja invalidov. Slednje so vezane na izpolnjevanje kvote
                  zaposlenih invalidov, ki so bile z novelo dvignjene iz obstoječih 40 % na 50 %,
                  kar od invalidskih podjetij, še zlasti v času gospodarske krize, zahteva precejšne
                  strukturne spremembe in prilagoditve poslovnih strategij.</p>
               <p>V tretji obravnavi še vedno ostajajo nerešena pomembna vprašanja, ki so ključnega
                  pomena za učinkovito poslovanje ali celo preživetje invalidskih podjetij, zlasti
                  vprašanje začetka uporabe določb predloga zakona. Rezultati intenzivnih
                  usklajevanj med zainteresiranimi stranmi so sprejeti amandmaji na seji odbora k
                  skoraj vsem členom, ki povzemajo večino predlaganih amandmajev in izboljšujejo
                  tekst zakona. Dolžnost mesečnega poročanja invalidskih podjetij, ki se je
                  spremenilo v letno obveznost poročanja o pridobljenih in porabljenih sredstvih iz
                  naslova državne pomoči, je zagotovo ena od pozitivnih sprejetih sprememb. Poslanci
                  Poslanske skupine Slovenske ljudske stranke menimo, da je povsem nerealno
                  pričakovanje, da se bodo invalidska podjetja uspela v času 15 dni od sprejetja
                  zakona ustrezno prilagoditi novim, zaostrenim zahtevam v zvezi z izpolnjevanjem
                  kvote zaposlenih invalidov. V zelo kratkem času je namreč težko zaposliti večje
                  število invalidov, saj jih je potrebno za posamezno delo ustrezno usposobiti in
                  jim zagotoviti ustrezna delovna mesta, kot podlago za širitev zaposlovanja pa
                  oblikovati nove poslovne strategije. Temu primerno bi moral biti dvig kvote uveden
                  postopoma ali pa bi se moralo podjetjem omogočiti dovolj časa za prilagoditev
                  novim zahtevam na podlagi odloga začetka uporabe zakona.</p>
               <p>Invalidska podjetja ter zaposlitveni centri predstavljajo aktivne udeležence v
                  sferi gospodarstva, ki se morajo razmeram slednjega prilagajati tako kot druga
                  podjetja. Glede na trenutno stanje v gospodarstvu, ko se tudi podjetja, ki ne
                  zaposlujejo invalidov, soočajo z velikimi težavami, ni treba posebej poudarjati,
                  da se invalidska podjetja soočajo še z večjimi. Zato moramo ob obravnavi tega
                  zakona pazljivo proučiti, ali bomo z njim res uvedli red na področju poslovanja
                  teh podjetij ali pa s tem zakonom lahko ogrozimo 14 tisoč delovnih mest, kot se
                  ocenjuje, da jih je v teh podjetjih. V tem času moramo torej misliti tudi na
                  zagotovitev ustreznih pogojev za ohranitev ali celo povečanje velikega števila
                  delovnih mest, tudi invalidskih. Zato podpiramo predlog amandmaja k 35. členu, ki
                  hkrati omogoča, da se državna pomoč v invalidskih podjetjih od dneva uveljavitve
                  tega zakona porablja izključno v okviru določil evropske uredbe, prehodno obdobje
                  pa je namenjeno temu, da invalidska podjetja pridobijo čas za izpolnitev
                  formalnega pogoja zaposlitve 50 %, do takrat pa ostane pogoj 40 % zaposlenosti
                  invalidov.</p>
               <p>V zvezi s trditvami, da se na računih v invalidskih podjetjih nahaja cirka 70
                  milijonov evrov neporabljenih finančnih sredstev, pa smo ugotovili, da gre za
                  sredstva, ki so v veliki večini dejansko že zdavnaj porabljena, se pa še vedno
                  nahajajo v bilancah invalidskih podjetjih kot dolgoročne pasivne časovne
                  razmejitve. Zaradi predlaganih omejitev in zaostritev dovoljenih načinov uporabe
                  je nastala nevarnost, da bo del morebiti neporabljenih sredstev še naprej ostal
                  dejansko neporabljen. Sprejeti amandma na odboru k 36. členu rešuje omenjeni
                  problem, ker je omogočil ločeno knjigovodenje neporabljenih državnih pomoči, ki so
                  v evidencah že oblikovane in časovno razmejene, in s tem omogoča podjetjem porabo
                  morebitnih preostalih sredstev v skladu z zakonskimi nameni.</p>
               <p>Pričakujemo, da bo sprejet amandma k 35. Členu, in bomo zaradi vsega, kar sem
                  navajal, v Poslanski skupini Slovenske ljudske stranke predlog zakona tudi
                  podprli. Hvala.</p>
            </sp>
            <sp xml:id="SDZ5-Redna-32-2011-10-18.sp335">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi razprava poslank in
                  poslancev k predlogu zakona v celoti.</p>
               <p>Besedo ima gospod Rezman, pripravi naj se gospod Križman.</p>
               <p>Gospod Rezman. Ne.</p>
               <p>Gospod Križman, imate besedo, pripravi naj se gospod Bezjak.</p>
            </sp>
            <sp xml:id="SDZ5-Redna-32-2011-10-18.sp336">

               <speaker>MARIJAN KRIŽMAN:</speaker>

               <p>Hvala, gospod podpredsednik.</p>
               <p>Jaz bom zelo na kratko. Predlog sprememb in dopolnitev zakona prinaša veliko, če
                  lahko rečem po domače, dobrega. Predvsem se vračamo skoraj nazaj tja, kjer smo
                  včasih bili, in pričakujem, da se bo vse to tudi resnično udejanjilo, predvsem pa
                  opozarjam na 13., 16., 18. člen, ki govorijo seveda o financiranju, vračanju
                  denarja, doseganju kvot in tako dalje ter s tem povezano kontrolo, da se seveda ne
                  bi dogajalo to, kar se je dogajalo takoj po letu 1990, ko so bila tudi taka
                  podjetja tarča poskusa hitrega bogatenja. Sicer so se v večini primerih
                  izjalovila, ampak so bila tarča hitrega bogatenja v kombinaciji z državnim
                  denarjem, kot je primer tudi tukaj.</p>
               <p>Prepričan sem, da je to eden boljših zakonov, kajti delavci invalidi, ki danes ne
                  morejo opravljati svojega dela, bodo svojo službo našli v teh podjetjih in bili
                  deležni dobička v celoti, tudi če bodo delali samo štiri ure, deležni bodo
                  regresa, deležni bodo vsega tistega, kar se jim ne bi moglo dogoditi nikjer
                  drugje. Tako da jaz z veseljem ta zakon podpiram. Gre za 30 tisoč 400 invalidov. V
                  Kopru smo imeli velike invalidske delavnice, žal so jih nekateri mojstri
                  zapravili, tako da upam, da se bo to vse skupaj ponovno vzpostavilo in tudi kar
                  nekaj ljudi je, ki ta zakon pričakuje.</p>
               <p>Zdaj pa, ker se kasneje ne bom več javil k besedi, spoštovani predsedujoči, naj
                  povem, da amandmaja, ki so ga predlagali nepovezani poslanci, ne bom podprl, pa ne
                  zato, ker ga ne bi hotel podpreti, ampak se mi ne zdi v redu, da bi ponovno
                  enoletno obdobje čakali, da se zakon udejanji. Že tako smo ta zakon rojevali kar
                  nekaj časa, zdaj je pred nami. Upam, da ga bomo v parlamentu sprejeli, in ni
                  nobene potrebe, da bi vnesli noter enoletno prehodno obdobje in to dejansko
                  odložili. V nekaterih delih je tudi dobronameren, ampak jaz mislim, da je skrajni
                  čas, da se zakon udejanji, da ga začnemo uporabljati in da se tudi to poglavje
                  uspešno zaključi. Hvala za besedo. </p>
            </sp>
            <sp xml:id="SDZ5-Redna-32-2011-10-18.sp337">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Bezjak, pripravi naj se gospod Tisel. Gospod Bezjak. Ne. Gospod
                  Tisel. Ne.</p>
               <p>Gospa Črnak Meglič, imate besedo.</p>
            </sp>
            <sp xml:id="SDZ5-Redna-32-2011-10-18.sp338">

               <speaker>DR. ANDREJA ČRNAK MEGLIČ:</speaker>

               <p>Hvala.</p>
               <p>Saj bi težko kaj novega povedala, ker sem večino povedala že v predstavitvi
                  stališča poslanske skupine.</p>
               <p>Ponovno bi rekla, da seveda gre za pozitiven zakon in še kako pozdravljamo
                  delovanje invalidskih podjetij v slovenskem prostoru, ker pomenijo resnično veliko
                  priložnost za zaposlovanje tistih, ki imajo probleme z vključevanjem na visoko
                  konkurenčen trg dela. Vendar pa bi rada poudarila to, da smo se pri usklajevanju s
                  pravili Evropske unije morda zbudili prepozno ali zdaj s podaljševanjem roka
                  silimo v težavo, ker bomo imeli na nek način probleme pri predstavitvi tega
                  zakona, če bo sprejet z dopolnitvijo, kot jo predlagajo kolegi nepovezani
                  poslanci. Dejstvo je, da je bil rok štiri leta in da so ves ta čas potekala
                  intenzivna pogajanja in tudi iskanje tistih rešitev, ki so na nek način lahko
                  zasledovala oba cilja, optimalne pogoje za delovanje invalidskih podjetij na eni
                  strani in na drugi strani upoštevanje evropskega pravnega reda.</p>
               <p>Če sprejmemo ta amandma, bomo šli v očitno kršitev. Sama menim, da v to ne smemo
                  iti, kajti na nek način bi s tem dali zelo slabo popotnico temu zakonu, ki bi
                  verjetno imel probleme pri dokazovanju svoje veljavnosti tudi v evropskem
                  prostoru. Hvala.</p>
            </sp>
            <sp xml:id="SDZ5-Redna-32-2011-10-18.sp339">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še predstavnica Vlade?</p>
               <p>Izvolite, gospa dr.Anja Kopač Mrak.</p>
            </sp>
            <sp xml:id="SDZ5-Redna-32-2011-10-18.sp340">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Jaz se čutim dolžna še enkrat pojasniti, kaj je vsebina amandmaja k 35. členu. Ta
                  namreč pravi, da je pogoj zaščitne zaposlitve iz 42. člena Uredbe o splošnih
                  skupinskih izjemah za porabo državnih pomoči treba doseči v enem letu od
                  uveljavitve tega zakona, do takrat pa za porabo državnih pomoči zadostuje 40 %
                  zaposlenih. Uredba velja od avgusta 2008 in v 42. členu zelo jasno pravi, da je
                  mogoče uporabljati odstopljene prispevke tudi za investicije, vendar zgolj takrat,
                  ko ima to podjetje zaščitene zaposlitve. V nadaljevanju pa je v 21. členu uredbe
                  opredeljeno, kaj je zaščitena zaposlitev, kjer jasno piše, da je zaščitena
                  zaposlitev takrat, ko je v posameznem podjetju zaposlenih več kot 50 % invalidov.
                  Dejstvo je, da mi v danem trenutku nimamo legalizirane sheme državnih pomoči za
                  invalidska podjetja.</p>
               <p>Spraševali ste o sankcijah. V najslabšem primeru lahko naložijo vrnitev vseh
                  državnih pomoči, ki so jih pridobila invalidska podjetja od takrat. In s tem, ko
                  prestavimo to še za eno leto, dejansko ne bomo mogli sheme državnih pomoči poslati
                  v potrditev v Bruselj, ker ta shema ni v skladu z zakonodajo, in s tem to zavestno
                  kršimo in to nadaljujemo. Pri čemer je zelo pomembno izpostaviti to, da se vedno
                  govori, kako je to čez noč. Zanimivo je, ne boste verjeli, 25. 4. 2007 so
                  predstavniki invalidskih podjetij naslovili zelo ogorčen dopis na takratno
                  ministrico za delo gospo Cotmanovo, da namerava zrušiti celoten sistem invalidskih
                  podjetij, ker so želeli oziroma ker se je takrat že uredba pripravljala in so na
                  ministrstvu seznanili invalidska podjetja, kakšna bo uredba in kaj prinaša. Torej,
                  dejstvo je, da se lahko sprenevedamo, vendar ta dialog dejansko poteka zelo
                  intenzivno že od leta 2007 in samo ta zakonodajni akt je nastajal v dialogu s
                  predstavniki invalidskih podjetij in širšo javnostjo, tako da je zdaj po treh
                  letih pred vami, da ga potrdite.</p>
               <p>Zato vseeno še enkrat prosim, da kljub temu, da se morda sliši lepo, da bi želeli
                  to omogočiti, vendar so bili kompromisi, ki so bili sprejeti, taki, da smo še v
                  skladu s to uredbo, da lahko prijavimo shemo državnih pomoči in omogočimo
                  invalidskim podjetjem poslovanje tudi v bodoče, da bodo lahko zaposlovala
                  invalide, kar je pa seveda cilj. Hvala.</p>
            </sp>
            <sp xml:id="SDZ5-Redna-32-2011-10-18.sp341">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Zaključujem razpravo o predlogu zakona v celoti.</p>
               <p>Prehajamo na razpravo o 35. členu in amandmaju Poslanske skupine nepovezanih
                  poslancev k temu členu. Želi kdo razpravljati? Vidim samo eno roko.</p>
               <p>Gospod Rezman, izvolite, imate besedo.</p>
            </sp>
            <sp xml:id="SDZ5-Redna-32-2011-10-18.sp342">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Nekateri na vse mogoče načine sugeriramo, da bi se morebiti še dalo kaj
                  razmisliti, drugi menijo, da je to nemogoče in da bi že zdavnaj morali to, kar se
                  sedaj predvideva, narediti. Pri tem smo bili deležni tudi očitkov, da želimo
                  ravnati po balkansko, da bi samo takrat upoštevali evropsko regulativo, kadar je
                  nam pogodu, takrat, kadar nam ni, pa ne. Vendar, če bi bilo tako, potem smo to
                  najbrž kršili tudi doslej. Saj mi ne prehitevamo s tem zakonom, mi zamujamo.
                  Uredba velja že kar nekaj časa in zdaj ni mogoče očitati zavlačevanja tistim, ki
                  se zavzemamo, da bi še enkrat o tem razmislili.</p>
               <p>Mi ne zagovarjamo tega, da bi se lahko državne pomoči trošile tako, kot so se
                  doslej. Spoštujemo to, da je treba upoštevati vse omejitve in vse prepovedi, da pa
                  se ta čas lahko prolongira, kot v zakonu piše, za dobo enega leta, kar najbrž tudi
                  ni potrebno, ker so, kot sem omenil, trije meseci že minili in morda tudi ni
                  potrebno, da se celo leto od dneva čez 15 dni naprej še zadržuje
                  implementacijo.</p>
               <p>Nič hudega zoper Evropsko unijo oziroma zoper predlagatelje zakona ne želimo reči.
                  Mi samo opozarjamo na to, da imamo tudi celo vrsto drugih uredb, direktiv in tako
                  naprej, pri katerih zamujamo, pa ne grozimo tako, kako bomo vračali vsa sredstva
                  za nazaj, ker jih je nekaj že bilo potrošenih. In če zamujamo doslej, bi morali že
                  zdaj vračati tista sredstva.</p>
            </sp>
            <sp xml:id="SDZ5-Redna-32-2011-10-18.sp343">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o tem členu in amandmaju? (Ne.) Zaključujem razpravo.</p>
               <p>Odločanje o amandmaju bomo v skladu s časovnim potekom seje zbora opravili v
                  okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     DOPOLNITVI ZAKONA O PONOVNI VZPOSTAVITVI AGRARNIH SKUPNOSTI TER VRNITVI
                     NJIHOVEGA PREMOŽENJA IN PRAVIC PO SKRAJŠANEM POSTOPKU. </title>
               </p>
               <p>Predlog zakona je v obravnavo zboru predložila skupina 32 poslank in poslancev s
                  prvopodpisanim Marijanom Križmanom.</p>
               <p>Za dopolnilno obrazložitev predloga zakona dajem besedo predstavniku
                  predlagateljev predloga zakona Marijanu Križmanu.</p>
            </sp>
            <sp xml:id="SDZ5-Redna-32-2011-10-18.sp344">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik. Spoštovani prisotni, kolegice in kolegi!</p>
               <p>Mogoče dve besedi o zgodovini agrarnih skupnosti, zato da bo potem v razpravi
                  veliko lažje. Zgodovina agrarnih skupnosti sega v čas srednjega veka, ko so se
                  kmetje dogovorili za skupno upravljanje s kmetijskimi in gozdnimi zemljišči, ki so
                  jih obdelovali. V letu 1848 sta avstrijski državni zbor in cesar Ferdinand I.
                  končala fevdalne čase in z zemljiško odvezo zemljo dodelila tistim, ki so na njej
                  delali. Kako so s tem upravljali? Pravica uživanja solastniškega premoženja ali
                  premoženja v skupni lastnini je bila vezana na kmetijo in se je prenašala le
                  skupaj s kmetijo iz roda v rod.</p>
               <p>Zakon, ki je bil sprejet leta 1995, pa je bil popolnoma drugače zasnovan. Zato smo
                  šli v ta popravek, ki po mojem prepričanju ne zadošča. Kljub temu smo Predlog
                  zakona o dopolnitvi Zakona o ponovni vzpostavitvi agrarnih skupnosti s
                  sopodpisniki v zakonodajni postopek vložili željo po spremembi vsaj nekaterih
                  elementov, ki bi izboljšali delovanje teh družbenih subjektov. Predlagali smo 75
                  in še nekaj odstotni prag za doseganje soglasij pri gradnji gozdne protipožarne
                  infrastrukture, gradnji kmetijskih in gozdnih objektov, agrarnih operacijah v
                  skladu z zakonom, ki ureja kmetijska zemljišča, sklenitvah zakupnih ali najemnih
                  pogodb in spremembi rabe nepremičnine. Vsi našteti posli presegajo tako imenovano
                  redno upravljanje, znižanje odstotka za dosego soglasja pa bo vsaj malo omililo
                  težave, s katerimi se soočajo agrarne skupnosti pri poslovanju, v večini težav
                  bodo do nadaljnjega ostala. Najbolj se bo to poznalo pri sklepanju najemnih
                  oziroma zakupih pogodb. Predlagali smo, da lahko vsak član Centra za socialno delo
                  predlaga postavitev skrbnika za tistega člana agrarne skupnosti, ki je dalj časa
                  nedosegljiv, kar vključuje tudi njegovo neznano stalno prebivališče, ki bi namesto
                  njega razpolagal z njegovimi glasovalnimi pravicami.</p>
               <p>Povedati moram, da so spremembe zakona vsebinsko skromne, da so jih amandmaji še
                  dodatno nekoliko okrnili, ker mora pač predlog ostati usklajen z obstoječo
                  zakonodajo, in da bodo potrebe veliko obsežnejše, če želimo to področje urediti.
                  Potreben je nov zakon o agrarnih skupnostih, ki bo to področje uredil, da bo
                  ustrezalo večini članov agrarne skupnosti in ne samo nekaterim.</p>
               <p>Zakaj novi zakon o agrarni skupnosti? Kajti mi danes govorimo o Zakonu o ponovni
                  vzpostavitvi agrarnih skupnosti, tako kot imamo to danes v naslovu. Na Ministrstvu
                  za kmetijstvo so nam obljubili pripravo takega zakona in to zelo kmalu. Ne glede
                  na to, kako negotovo fraza "zelo kmalu" zveni, upam, da ga bodo začeli
                  pripravljati v kratkem in ne glede na to, kdo bo na oblasti. Slovenija je namreč
                  na področju ureditve agrarne skupnosti izjema glede na svoje sosede in to v lastno
                  škodo. Tako v Italiji in Avstriji kot tudi v Nemčiji in celo na Hrvaškem imajo
                  agrarne skupnosti status pravne osebe in kot take normalno poslujejo. Njihovo
                  premoženje se ni razdelilo na deleže niti se ni privatiziralo. Res je sicer, da se
                  razen na Hrvaškem tudi ni podržavilo, vendar je tu ključno dejstvo, da se ob
                  vračanju ni delilo in dedovalo. Tako tam ni težav z nabiranjem soglasij za
                  poslovne odločitve, ki hkrati ničesar ne presegajo. Državi Sloveniji bi na splošno
                  privoščil čim manj takih izjemnosti.</p>
               <p>Še enkrat naj povem, da je predlog zakona kljub skromnemu obsegu sprememb vredno
                  podpreti, saj je vsaka pomoč agrarnim skupnostim glede olajšanja njihovega
                  delovanja dobrodošla.</p>
               <p>Predlog bom kot predlagatelj seveda podprl, predlagam vam, da enako storite tudi
                  vi, kolegice in kolegi, poslanke in poslanci. Hvala lepa.</p>
            </sp>
            <sp xml:id="SDZ5-Redna-32-2011-10-18.sp345">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Predlog zakona je obravnaval Odbor za kmetijstvo, gozdarstvo in prehrano kot
                  matično delovno telo.</p>
               <p>Za predstavitev poročila odbora dajem besedo predsedniku Francu Bogoviču.</p>
            </sp>
            <sp xml:id="SDZ5-Redna-32-2011-10-18.sp346">

               <speaker>FRANC BOGOVIČ:</speaker>

               <p> Hvala lepa za besedo. Lep pozdrav, spoštovani podpredsednik, gospa državna
                  sekretarka, spoštovani kolegice, kolegi!</p>
               <p>Odbor za kmetijstvo, gozdarstvo in prehrano je na 35. seji 5. oktobra 2011 kot
                  matično delovno telo obravnaval omenjeni predlog zakona, ki ga je Državnemu zboru
                  predložila skupina poslank in poslancev s prvopodpisanim gospodom Marijanom
                  Križmanom in ne Francom Križmanom, kot je pomotoma navedeno v poročilu odbora, za
                  kar se gospodu Križmanu opravičujem.</p>
               <p>Odbor je bil seznanjen s pisnim mnenjem Zakonodajno-pravne službe, ki je k
                  predlogu zakona podala konkretne pripombe k 1. in 2. členu in so bile ustrezno
                  upoštevane s sprejetjem amandmajev poslanca Matjaža Hana. Odboru je bilo
                  posredovano tudi mnenje Vlade, ki predlog zakona podpira, ter mnenje Državnega
                  sveta za kmetijstvo, gozdarstvo in prehrano, ki predlog zakona prav tako
                  podpira.</p>
               <p>V skladu s 145. členom Poslovnika Državnega zbora je bil predlog zakona poslan
                  tudi v mnenje lokalnim skupnostim. Odboru so svoje mnenje posredovale nekatere
                  občine in tri agrarne skupnosti. Skupno tem mnenjem je, da ocenjujejo, da
                  predlagana dopolnitev veljavnega zakona ne bo omogočila dosego ciljev, ki jo
                  želijo doseči predlagatelji zakona in da bi bilo nujno spremeniti 2. člen
                  veljavnega zakona, ki bi agrarnim skupnostim podelil pravno subjektiviteto. Enako
                  mnenje ima tudi Kmetijsko-gozdarska zbornica, ki tudi predlaga ustanovitev
                  agrarnega urada oziroma agrarnega komisarja pri Ministrstvu za kmetijstvo,
                  gozdarstvo in prehrano z namenom ustreznejšega reševanja težav agrarni skupnosti.
                  Žal teh pripomb odbor bi mogel upoštevati, ker 2. člen veljavnega zakona ni
                  predmet te novele zakona in ga zato ni mogoče dopolnjevati oziroma
                  spreminjati.</p>
               <p>V razpravi so člani odbora predlog zakona sicer podprli. Izraženo pa je
                  prepričanje, da pomeni le nek kompromis, ki bo vsaj deloma rešil težave agrarnih
                  skupnosti pri upravljanju z njihovim premoženjem. Sprejetje novele bo tudi
                  omogočilo gospodarjenje na tistih zemljiščih, ki so sedaj prepuščena zaraščanju
                  ter neobdelovanju in za katere ni mogoče načrtovati trajnostnega gospodarjenja. Za
                  celovito in učinkovito rešitev poslovanja agrarnih skupnosti pa bo po mnenju
                  odbora treba v najkrajšem času pripraviti nov zakon o agrarnih skupnostih, ki bo
                  primerljiv z avstrijskim zakonom, po katerem so agrarne skupnosti organizirane kot
                  samostojne pravne osebe javnega prava, ki delujejo v skladu s svojimi statuti, s
                  katerim bi agrarnim skupnostim podelili pravno subjektiviteto in predvideli
                  podaljšanje roka za vpis agrarnih skupnosti v register, ki so ga nekatere agrarne
                  skupnosti iz različnih razlogov zamudile.</p>
               <p>Ob zaključku razprave so člani odbora sprejeli predlagani amandma poslanca Matjaža
                  Hana k 1. členu, s katerim se črta postavitev skrbnika zapuščine, s čimer se
                  odpravlja sistemska neskladnost z Zakonom o dedovanju ter črta možnost, da bi
                  skrbnik za poseben primer pri zastopanju moral upoštevati tudi interese agrarne
                  skupnosti, s čimer se upravlja sistemska neskladnost z Zakonom o zakonski zvezi in
                  družinskih razmerjih, ki ureja skrbništvo.</p>
               <p>Odbor je v skladu s 128. členom Poslovnika Državnega zbora glasoval še o vseh
                  ostalih členih predloga zakona in jih sprejel. Glede na sprejete amandmaje je na
                  podlagi prvega odstavka 133. člena Poslovnika državnega zbora pripravljeno
                  besedilo dopolnjenega predloga zakona v katerega so vključeni sprejeti amandmaji.
                  Dopolnjen predlog zakona je sestavni del tega poročila.</p>
            </sp>
            <sp xml:id="SDZ5-Redna-32-2011-10-18.sp347">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Za uvodno obrazložitev mnenja Vlade dajem besedo mag. Tanji Strniša, državni
                  sekretarki na Ministrstvu za kmetijstvo, gozdarstvo in prehrano.</p>
               <p>Prosim, imate besedo.</p>
            </sp>
            <sp xml:id="SDZ5-Redna-32-2011-10-18.sp348">

               <speaker>MAG. TANJA STRNIŠA:</speaker>

               <p>Hvala za besedo, spoštovani podpredsednik. Spoštovani poslanke in poslanci!</p>
               <p>Namen zakona o ponovni vzpostavitvi agrarnih skupnosti ter vrnitvi njihovega
                  premoženja in pravic je bil predvsem vračanje premoženjskih pravic članom agrarnih
                  skupnosti, zato nima določb o upravljanju in razpolaganju z zemljišči, ki so v
                  solastnini ali skupni lastniki članov agrarne skupnosti.</p>
               <p>Upravljanje s premoženjem v solastnini ali skupni lastnini ureja Stvarnopravni
                  zakonik. V skladu z njim je za posle, ki presegajo redno upravljanje, kot so
                  zlasti razpolaganje s celo stvarjo, določitev načina rabe in določitev uporabnega
                  zemljišča, potrebno soglasje vseh solastnikov. Težave članov agrarnih skupnosti so
                  povezane s pridobivanjem soglasij vseh solastnikov za sklepanje pravnih poslov, ki
                  so potrebni za gospodarjenje s premoženjem. V praksi je zato v mnogih primerih
                  gospodarjenje s premoženjem članov agrarnih skupnosti onemogočeno ali močno
                  oteženo. Vlada zato podpira namero predlagateljev za rešitev omenjene
                  problematike.</p>
               <p>Naj spomnim, da smo že z novelo Zakona o kmetijskih zemljiščih naredili korak
                  naprej v smislu omilitve pogoja pridobivanja soglasij po Stvarnopravnem zakoniku,
                  ko gre za posle pomembne za obdelovanje kmetijskih zemljišč. Tako za določitev
                  uporabnika kmetijskega zemljišča in načina rabe zemljišča zadostuje soglasje
                  solastnikov, katerih idealni deleži predstavljajo več kot polovico površine
                  zemljišča, če je kmetijsko zemljišče v solastnini, oziroma soglasja več kot
                  polovice lastnikov, če je kmetijsko zemljišče o skupni lastnini.</p>
               <p>Skupina poslancev je predlagala spremembo Zakona o ponovni vzpostavitvi agrarne
                  skupnosti na način, da bi za vse posle, ki presegajo redno upravljanje,
                  zadostovalo soglasje več kot treh četrtin članov agrarne skupnosti glede na
                  njihove solastniške deleže. Vlada ocenjuje, da bi sklepanje nekaterih pravnih
                  poslov, ki presegajo redno upravljanje, kot so na primer prodaja zemljišča,
                  ustanovitev stvarne služnosti ali stavbne pravice, dajanje cele stvari pod
                  hipoteko in podobno, brez soglasja vseh članov agrarne skupnosti lahko
                  predstavljalo nedopusten poseg v ustavno varovanje lastninsko pravico tistih, ki s
                  takšnimi posli ne bi soglašali. Zato Vlada predlaga, da se posli, ki presegajo
                  redno upravljanje in pri katerih zadostuje soglasje več kot treh četrtin članov,
                  taksativno določijo. Ti posli so zlasti gradnja gozdne in protipožarne
                  infrastrukture, gradnja kmetijskih in gozdnih objektov, agrarne operacije,
                  sklenitev zakupne najemne pogodbe in sprememba raba nepremičnine. Po mnenju Vlade
                  takšni posli ne pomenijo nedopustnega posega v lastniške pravice, ker jih je
                  mogoče upravičiti z javnim interesom. Vlada ocenjuje, da se na drugi primernejši,
                  milejši način ne da zagotoviti označevanja gospodarjenja s kmetijskimi
                  zemljišči.</p>
               <p>Glede na navedeno se Vlada strinja oziroma podpira besedilo dopolnjenega predloga
                  zakona, v katerega so vključeni amandmaji, ki jih je sprejel Odbor za kmetijstvo,
                  gozdarstvo in prehrano Državnega zbora Republike Slovenije, saj upošteva tudi
                  mnenje Vlade Republike Slovenije. Hvala.</p>
            </sp>
            <sp xml:id="SDZ5-Redna-32-2011-10-18.sp349">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Res bi prosil kolegice in kolege, da naj stopijo ven, če mislijo imeti daljše
                  razgovore. Mene so opozorili iz poslanskih klopi, da ne slišijo, ker kolegi
                  klepečete. Lepo prosim.</p>
               <p>Prehajamo na predstavitev stališč poslanskih skupin. V imenu Poslanske skupine
                  Slovenske nacionalne stranke ima besedo mag. Sara Viler. </p>
            </sp>
            <sp xml:id="SDZ5-Redna-32-2011-10-18.sp350">

               <speaker>MAG. SARA VILER:</speaker>

               <p>Hvala za besedo.</p>
               <p>Agrarne skupnosti na slovenskem imajo korenine v času pod Avstro-ogrsko.
                  Uveljavile so se kot učinkovita oblika združevanja kmetov, lastnikov zemljišč. Na
                  Primorskem jih je močno oklestil fašizem, ukinila pa nova oblast leta 1947. Po
                  osamosvojitvi Slovenije so se ponovno organizirane iz predhodnice zveze
                  razlaščenih vasi. Osnovni razlog za sprejetje zakona so težave na področju
                  razpolaganja s solastnino in skupno lastnino agrarnih skupnosti. To je določanja
                  načina rabe, oddaje zemljišč v najem, pridobivanje gradbenih dovoljenj,
                  podeljevanje služnosti in soglasij. Gospodarsko razpolaganje z lastnino v agrarni
                  skupnosti in izven njih je občutno otežena.</p>
               <p>Po mnenju Slovenske nacionalne stranke sprememba obravnavanega zakona ne bo
                  prinesla bistvenih premikov oziroma bistvenih rešitev za obstoječe težave, le
                  deloma bo omilila in zameglila obravnavan problem. Tako lahko, če bo predlagana
                  sprememba zakona sprejeta, odločitve o poslih, ki presegajo okvir rednega
                  upravljanja in so v javnem interesu, kar zagotavlja boljše razpolaganje s
                  kmetijskimi zemljišči in gozdovi, člani agrarne skupnosti ne glede na določbe
                  Stvarnopravnega zakonika sprejmejo s soglasjem treh četrtin članov glede na
                  njihove solastniške deleže. Kot smo že slišali, gre za posle, kot so gradnja
                  gozdne in protipožarne infrastrukture, gradnja kmetijskih in gozdnih objektov,
                  agrarna operacija, sklenitve zakupnih in najemnih pogodb in sprememba rabe
                  nepremičnine. Vendar slednja ne rešuje dejanskega problema, ki jih v življenju
                  nekaterih državljanov in občin povzročajo strukture agrarnih skupnosti.</p>
               <p>Pozabili ste na fizične osebe, ki za izkoriščanje lastne lastnine na noben način
                  ne morejo pridobiti stvarne službenosti, na primer za izvedbo dostopa preko
                  nepremičnine v lasti agrarne skupnosti ali pa za pridobitev gradbenih dovoljenj s
                  strani občin za izgradnjo komunalne infrastrukture. Saj veste, da so razlastitve
                  zelo nehvaležno početje. Teh primerov je na Primorskem ogromno. Pri nas bi temu
                  rekli misija nemogoče.</p>
               <p>V Slovenski nacionalni stranki smo mnenja, da bi morali agrarnim skupnostim
                  podeliti pravno subjektiviteto, da bi morale tri četrtine soglasja članov agrarnih
                  skupnosti zadostiti tudi za posle o ustanovitvi stvarne služnosti, saj to ne
                  pomeni odtujitve nepremičnine oziroma lastnine agrarne skupnosti. Pomeni pa lahko
                  za nasprotno stranko veliko odrešitev. Strinjamo se pa z dejstvom, da je za
                  odtujitev, razen v postopkih dedovanja deležev agrarne skupnosti, potrebno
                  soglasje vseh lastnikov, saj lahko brez soglasja vseh članov agrarnih skupnosti to
                  predstavlja nedopusten poseg v ustavno varovano lastninsko pravico. Pa še v tem
                  primeru bi lahko vprašanje rešili z uvedbo predkupne pravice članov agrarnih
                  skupnosti, s predkupno ponudbo za odkup.</p>
               <p>V Slovenski nacionalni stranki bomo predlog zakona podprli, z upanjem, da bo
                  slednji vsaj malo ublažil problematično situacijo. Ogorčeni pa smo, da se problema
                  predlagatelj ni lotil celovito in tako lahko ponudil celovito rešitev.</p>
            </sp>
            <sp xml:id="SDZ5-Redna-32-2011-10-18.sp351">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Milan Gumzar.</p>
            </sp>
            <sp xml:id="SDZ5-Redna-32-2011-10-18.sp352">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>Zgodovina agrarnih skupnosti sega v čase srednjega veka, ko so se kmetje
                  dogovorili za skupno upravljanje s kmetijskimi in gozdnimi zemljišči, ki so jih
                  obdelovali. V letu 1848 sta avstrijski državni zbor in cesar Ferdinand I. končala
                  fevdalne čase in z zemljiško odvezo zemljo dodelila tistim, ki so na njej delali.
                  Nekaj zemlje je zlasti na Gorenjskem in Primorskem ostalo nerazdeljene. To so bili
                  planinski ali vaški pašniki za potrebe paše blizu vasi in gozdovi za skupno
                  uporabo ter tudi neobdelan svet. Vaščani so lahko postali lastniki velikih
                  pašnikov in gozdov, ki ... / oglašanje iz dvorane/</p>
            </sp>
            <sp xml:id="SDZ5-Redna-32-2011-10-18.sp353">

               <speaker>PODPREDSEDNIK MIRAN POTRČ:</speaker>

               <p>Prosim, nadaljujte.</p>
            </sp>
            <sp xml:id="SDZ5-Redna-32-2011-10-18.sp354">

               <speaker>MILAN GUMZAR:</speaker>

               <p>Vaščani so tako postali lastniki velikih pašnikov in gozdov, ki so jih redno
                  prodajali in odtujevali, saj so potrebovali za preživetje. Pravica uživanja
                  solastninskega premoženja ali premoženja v skupni lasti je bila vezana na kmetijo
                  in se je prenašala le skupaj s kmetijo iz roda v rod. Večina skupnih zemljišč je
                  prešla v zasebno lastnino, kljub temu pa so se nekatera ohranila vse do 20.
                  stoletja, in sicer v dveh oblikah lastništva: lastninska pravica je bila v
                  zemljiški knjigi vpisana na agrarno skupnost in njene člane z navedbo lastniških
                  deležev članov po imenih, hišnih številkah in podobno, kot posebna solastnina
                  članov agrarne skupnosti; lastninska pravica je bila v zemljiški knjigi vpisana na
                  agrarno skupnost brez navedbe lastniških deležev članov kot posebna skupna
                  lastnina članov agrarne skupnosti, podrobneje pa je urejena v pravilih agrarne
                  skupnosti.</p>
               <p>Soseske so se ob preoblikovanju gmajn v solastnino večinoma preoblikovale v
                  solastninske skupnosti in od 19. stoletja dalje v agrarne skupnosti, ki sta jih
                  odpravila Zakon o agrarnih skupnostih iz leta 1947 in Zakon o razpolaganju s
                  premoženjem bivših agrarnih skupnosti iz leta 1965. Po nekaterih ocenah naj bi
                  zakon iz leta 1947 v Sloveniji ukinil približno tisoč agrarnih skupnosti. Nekaj
                  desetletij je bilo premoženje državno oziroma družbeno, v letu 1994 pa so se na
                  podlagi Zakona o ponovni vzpostavitvi agrarnih skupnosti le-te lahko ponovno
                  vzpostavile. Solastnina in skupna lastnina se je zato razdrobila med posameznike,
                  ki se s kmetijstvom ukvarjajo in delujejo na zemljiščih agrarne skupnosti, in na
                  druge, ki se s kmetijsko dejavnostjo ne ukvarjajo.</p>
               <p>Težave nastajajo zlasti pri pridobivanju soglasij solastnikov in skupnih lastnikov
                  glede gospodarjenja s premoženjem agrarne skupnosti, saj so interesi so med člani
                  agrarne skupnosti in solastniki oziroma skupnimi lastniki lahko različni,
                  posledično pa nastajajo spori in blokade pri gospodarjenju, predvsem pa pri
                  pridobivanju stavbnih pravic za gradnjo in ostalo.</p>
               <p>Bistvo tega zakona je, da se preseka gordijski vozel, v katerem so se znašle
                  številne agrarne skupnosti, katerega posledice so zaraščeni travniki, razpadajoči
                  hlevi, pastirski stanovi in tako dalje. S tem zakonom bodo pridobili vsi, saj bodo
                  spremembe omogočile premike pri gospodarjenju, kar se bo odrazilo tudi v povečanju
                  premoženja agrarnih skupnosti. Nikakor pa zakon ne posega v lastninske pravice
                  članov agrarnih skupnosti in njihovo dedovanje.</p>
               <p>V Poslanskem klubu Liberalne demokracije bomo seveda zakon podprli.</p>
            </sp>
            <sp xml:id="SDZ5-Redna-32-2011-10-18.sp355">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Janko
                  Veber.</p>
            </sp>
            <sp xml:id="SDZ5-Redna-32-2011-10-18.sp356">

               <speaker>JANKO VEBER:</speaker>

               <p>Hvala za besedo in lepo pozdravljeni v imenu Poslanske skupine Socialnih
                  demokratov!</p>
               <p>Novela zakona o ponovni vzpostavitvi agrarnih skupnostih, ki je danes pred nami,
                  je že šesta, ki jo obravnavamo v Državnem zboru. Ugotavljamo sicer, da je sama
                  novela kratka, vseeno pa menimo, da bo omogočila članom agrarne skupnosti nekaj
                  več možnosti pri upravljanju poslov, ki presegajo tako imenovano redno
                  upravljanje.</p>
               <p>V poslanski skupni si sicer želimo, da bi se na tem področju naredilo več, a
                  situacija je relativno zapletena in je ni mogoče kar enostavno presekati, saj bi s
                  tem dejansko morali poseči v Stvarnopravni zakonik in Zakon o dedovanju, ki pa sta
                  po svoje izjemno pomembna zakona in ju je potrebno varovati. Na drugi strani se ta
                  dva zakona povezujeta z Zakonom o ponovni vzpostavitvi agrarnih skupnosti in
                  rezultat tega je kontraproduktiven, srečujemo se s številnimi razvojnimi težavami,
                  kajti velikokrat se zaradi tega ustavijo tudi mnogi projekti. Zakaj je temu
                  tako?</p>
               <p>Premoženje je bilo po zakonu vrnjeno v obliki solastnine, če so bili ob
                  podržavljanju odvzeti solastniški deleži oziroma v obliki skupne lastnine, če je
                  bila odvzeta skupna lastnina. Premoženje nekdanjih agrarnih skupnostih se je v
                  sodnih postopkih na slovenskih sodiščih vračalo sicer na podlagi enake zakonodaje,
                  ki pa žal ni bila vedno enako interpretirana, zato je prišlo do neenotne sodne
                  prakse. Premoženje so dobili vrnjeno nekdanji člani agrarnih skupnosti. Če so
                  nekdanji člani agrarne skupnosti že pokojni, je potrebno po pravilu drugega
                  odstavka 8. člena zakona opraviti postopek dedovanja pozneje najdenega premoženja.
                  Solastnina in skupna lastnina se je zato razdrobila med posameznike, ki se s
                  kmetijsko dejavnostjo ukvarjajo in delujejo na zemljiščih agrarne skupnosti, in
                  druge, ki se s kmetijsko dejavnostjo ne ukvarjajo. Naslonitev zakona o delovanju
                  agrarne skupnosti na Zakon o dedovanju je zaradi tega rezultirala v tem, da se
                  deleži lastnine agrarne skupnosti dedujejo, čeprav se v zgodovino nikoli niso,
                  niti se jim ni niti tako reklo.</p>
               <p>Uskladitev s Stvarnopravnim zakonikom pa je imela za svojo posledico, da je treba
                  za uresničitev kateregakoli posla, ki presega redno opravljanje, najti stoodstotno
                  soglasje vseh članov, vključno z vsemi, ki so deleže že podedovali in jih je treba
                  iskati po vsem svetu, pri tem se pa velikokrat sploh ne ve, ali so še živi in kdo
                  sploh so dediči. Torej, gledano z razvojnega vidika, je to izjemno izjemno
                  težavno. Sprememba zakona, ki jih prinaša ta zakon, bo agrarnim skupnostim
                  omogočila, če bo le vse po sreči, vendarle nekaj več možnosti, da bodo zaradi
                  znižanja stopnje odstotka soglasja in ob poznavanju dejstva, da agrarne skupnosti
                  niso pravne osebe, sicer izpeljale vse tiste postopke, ki so mogoče v tem trenutku
                  izjemno nujne in potrebne za to, da se umestijo v prostor, predvsem
                  infrastrukturni objekti, ki jih tudi v Sloveniji nekateri izjemno potrebujemo, še
                  posebej, če govorimo o gradnji železniških povezav.</p>
               <p>Z zavedanjem, da bo ta zakon, vendarle prinesel nekaj izboljšav, bomo ta zakon
                  podprli in lahko rečemo tudi v pričakovanju nadaljnje resne razprave, predvsem v
                  Državnem zboru, da se opredelimo mogoče tudi okrog tega, kdo sploh je lahko član
                  agrarne skupnosti, kajti primerno bi bilo, da so člani tisti, ki delujejo in
                  živijo na območju posamezne agrarne skupnosti. Hvala.</p>
            </sp>
            <sp xml:id="SDZ5-Redna-32-2011-10-18.sp357">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod
                  Robert Hrovat.</p>
            </sp>
            <sp xml:id="SDZ5-Redna-32-2011-10-18.sp358">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik.</p>
               <p>V Slovenski demokratski stranki se zavedamo problema, ki je danes izpostavljen, ki
                  se rešuje s predlogom novele tega zakona, da se torej ureja ponovno vzpostavitev
                  agrarne skupnosti ter vrnitev njihovega premoženja in pravic.</p>
               <p>Osnovni zakon je imel namen vrnitve premoženjskih pravic članom agrarne skupnosti,
                  ni pa urejal upravljanja in razpolaganja z zemljišči. Za ta namen se uporablja
                  Stvarnopravni zakonik, v skladu s katerim lahko sicer vsak solastnik samostojno
                  razpolaga s svojim idealnim deležem, za vse posle, ki presegajo redno opravljanje,
                  pa je potrebno soglasje lastnikov oziroma solastnikov ali skupin lastnikov. V
                  praksi to pomeni, da je v mnogih primerih številnih solastnikov in skupnih
                  lastnikov gospodarjenja s premoženjem članov agrarne skupnosti praktično močno
                  oteženo ali pa celo onemogočeno.</p>
               <p>Z dopolnitvijo besedila zakona naj bi se odpravila popolna blokada zmožnosti
                  upravljanja s skupnim premoženjem članov agrarne skupnosti. Zakon naj bi bolj
                  jasno določil način odločanja o poslih, ki presegajo okvir rednega opravljanja,
                  ter bolj učinkovito urejal primere, ko zaradi neznanega imena ali naslova dediča
                  po pokojnem članu agrarne skupnosti ni mogoče upravljati s skupnim
                  premoženjem.</p>
               <p>Je pa izredno zanimiv komentar ob sprejemanju novele zakona, ki jo danes
                  obravnavamo, ki ga je dal prvi predsednik krovne organizacije, Zveze agrarne
                  skupnosti Slovenije, gospod Rudi Šimac. Veljal je za avtorja predloga novega
                  Zakona o vzpostavitvi agrarne skupnosti ter vrnitvi njihovega premoženja in
                  pravic, ki je bil sprejet leta 1993. Znižanje na tri četrtine bo po njegovem
                  mnenju bolj kot vasem koristilo državi, ki ima podobno kot tudi občine velike
                  težave pri svojih projektih. Seveda potem tukaj govorimo o cestah, daljnovodih,
                  plinovodih in tako naprej, seveda ko naleti na vprašanje lastništva zemljišča.</p>
               <p>V Poslanski skupini Slovenske demokratske stranke temu zakonu ne bomo
                  nasprotovali. Hvala.</p>
            </sp>
            <sp xml:id="SDZ5-Redna-32-2011-10-18.sp359">

               <speaker>PODPREDSEDNIK MIRAN POTRČ:</speaker>

               <p> Hvala lepa.</p>
               <p>Stališče Poslanske skupine Slovenske ljudske stranke bo predstavil Franc
                  Bogovič.</p>
            </sp>
            <sp xml:id="SDZ5-Redna-32-2011-10-18.sp360">

               <speaker>FRANC BOGOVIČ:</speaker>

               <p> Pozdravljeni vsi skupaj še enkrat!</p>
               <p>Poslanci Slovenske ljudske stranke smo mnenja, da predlagana novela Zakona o
                  ponovni vzpostavitvi agrarnih skupnosti ter vrnitvi njihovega premoženja in pravic
                  ustrezno ureja marsikatere neljube situacije, do katerih prihaja pri gospodarjenju
                  s premoženjem agrarnih skupnosti.</p>
               <p>Vračanje premoženja agrarnih skupnosti se je pričelo leta 1994, lastnina se je
                  vračala v obliki solastnine in skupne lastnine, vrnjena lastnina pa se je
                  razdrobila med posameznike, ki se ukvarjajo s kmetijstvom in med tiste, ki se s
                  kmetijstvom sploh ne ukvarjajo, kar zelo otežuje gospodarjenje s premoženjem
                  agrarnih skupnosti. Problemi se pojavljajo predvsem na področju razpolaganja s tem
                  premoženjem, saj je za vsak najmanjši poseg v to premoženje, če je to bodisi
                  določanje načina rabe zemljišča bodisi pridobivanje gradbenih dovoljenj za
                  različne objekte, ki potekajo preko ozemlja agrarne skupnosti, potrebno soglasje
                  vseh solastnikov. Takšna ureditev pa popolnoma hromi gospodarjenje s premoženjem
                  agrarnih skupnosti, saj se člani agrarne skupnosti marsikje ne morejo dogovoriti
                  niti o popravilu ali postavitvi ograje, kaj šele soglasjih k gradnji javne
                  infrastrukture, ki poteka preko ozemlja agrarnih skupnosti. Marsikje pa lastniki
                  in člani agrarnih skupnosti sploh niso prisotni v našem prostoru.</p>
               <p>V Poslanski skupini Slovenske ljudske stranke menimo, da so spremembe, ki jih
                  predlagani zakon prinaša, nujno potrebne, če želimo izboljšati pogoje za
                  gospodarjenje s premoženjem agrarnih skupnosti, kar bi dejansko upravičilo namen,
                  zaradi česar so bile sploh ustanovljene.</p>
               <p>Ocenjujemo, da je predlog zakona, ki določa vrsto poslov, za katere je potrebno
                  več kot tri četrtine članov agrarnih skupnosti in ne vseh članov, dovolj dobra
                  osnova za naprej in se bo z njim izboljšalo gospodarjenje na premoženje agrarnih
                  skupnosti. Seveda pa s tem ne bomo rešili vseh težav s katerimi se ukvarjajo
                  agrarne skupnosti in poslabšujejo njihovo operativnost, saj bo treba razmisliti o
                  pripravi posebnega zakona, ki bi agrarnim skupnostim izboril pravno subjektiviteto
                  ter vzpostavil posebni organ za agrarne skupnosti, kot je to na primer urejeno v
                  avstrijski zakonodaji.</p>
               <p>Poslanci Slovenske ljudske stranke bomo torej predlagani zakon podprli.</p>
            </sp>
            <sp xml:id="SDZ5-Redna-32-2011-10-18.sp361">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V imenu Poslanske skupine DeSUS ima besedo gospod Franc Jurša.</p>
            </sp>
            <sp xml:id="SDZ5-Redna-32-2011-10-18.sp362">

               <speaker>FRANC JURŠA:</speaker>

               <p>Hvala za besedo. Še enkrat vsem lep pozdrav!</p>
               <p>Poslanci naše poslanske skupine bomo podprli predlagano novelo, ki po naši oceni
                  pomeni nek kompromis, ki bo vsaj deloma rešil težave agrarnih skupnosti pri
                  upravljanju z njihovim premoženjem. Sprejetje novele bo po naši oceni tudi
                  omogočilo gospodarjenje na tistih zemljiščih, ki so sedaj prepuščena zaraščanju
                  ter neobdelovanju in za katera ni mogoče načrtovati trajnostnega
                  gospodarjenja.</p>
               <p>V Poslanski skupini DeSUS pa vseeno menimo, da bo za celovito in učinkovito
                  rešitev poslovanja agrarnih skupnosti treba v najkrajšem času pripraviti nov zakon
                  o agrarnih skupnostih, ki bo primerljiv z avstrijskim zakonom, po katerem so
                  agrarne skupnosti organizirane kot samostojne pravne osebe javnega prava, ki
                  delujejo v skladu s svojim statutom, s katerim bi agrarnim skupnostim podelili
                  pravno subjektiviteto in predvideli podaljšanje roka za vpis agrarnih skupnosti v
                  register, ki so ga nekatere agrarne skupnosti iz različnih razlogov zamudile.</p>
               <p>Torej, predlog bomo podprli. Hvala lepa.</p>
            </sp>
            <sp xml:id="SDZ5-Redna-32-2011-10-18.sp363">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona amandmaji niso bili vloženi, zaključujem drugo
                  obravnavo predloga zakona. Odločanje o predlogu zakona bomo v skladu s časovnim
                  potekom seje Državnega zbora opravili v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O SPREMEMBAH IN DOPOLNITVAH ZAKONA O KMETIJSKO GOZDARSKI ZBORNICI
                     SLOVENIJE PO REDNEM POSTOPKU:</title> Predlog zakona sta v obravnavo Državnemu
                  zboru predložila poslanca Alojz Posedel in Vili Trofenik. V zvezi s tem predlogom
                  zakona Odbor za kmetijstvo, gozdarstvo in prehrano predlaga Državnemu zboru
                  sprejetje sklepa, da predlog zakona ni primeren za nadaljnjo obravnavo. Za
                  dopolnilno obrazložitev predloga sklepa dajem besedo predsedniku odbora Francu
                  Bogoviču.</p>
            </sp>
            <sp xml:id="SDZ5-Redna-32-2011-10-18.sp365">

               <speaker>FRANC BOGOVIČ:</speaker>

               <p>Dovolite, da v tem paketu kmetijskih tem predstavim tudi to poročilo odbora.</p>
               <p>Odbor za kmetijstvo, gozdarstvo in prehrano je kot matično delovno telo obravnaval
                  predlog zakona na 35. seji 5. oktobra 2011.</p>
               <p>Odboru je bilo posredovano mnenje Zakonodajno-pravne službe, ki v okviru splošnih
                  pripomb opozarja, da spremembe zakona posegajo v izhodišča zborničnega
                  organiziranja, saj obveznost ali prostovoljnost članstva predstavlja enega od
                  temeljnih elementov opredelitve sistema zbornične ureditve. Tako pomembna
                  vsebinska sprememba pa vedno terja celovito presojo in dosledno zakonodajno
                  izvedbo, kar bi bilo po mnenju Zakonodajno-pravne službe namesto z novelo lažje in
                  primerneje zagotoviti v okviru novega zakona. V nadaljevanju pisnega mnenja je
                  Zakonodajno-pravna služba podala tudi številne konkretne pripombe.</p>
               <p>Odboru je bilo posredovano tudi mnenje Vlade, ki predloga zakona ne podpira, prav
                  tako ga ne podpira Komisija Državnega sveta za kmetijstvo, gozdarstvo in
                  prehrano.</p>
               <p>Nasprotuje pa mu tudi Kmetijsko gozdarska zbornica Slovenije. Predsednik Kmetijsko
                  gozdarske zbornice je na seji odbora opozoril, da novela zakona ruši sedanjo
                  urejenost na področju kmetijstva in razvoja podeželja. Z neobveznim članstvom
                  zbornica tudi ne bi bila več reprezentativna in neodvisna ter bi izgubila
                  javnopravni status, ki kot tak lahko edini predstavlja interese kmetijstva,
                  gozdarstva in ribištva.</p>
               <p>Glede na odklonilno mnenje Vlade in številne pripombe Zakonodajno-pravne službe,
                  katerim predlagatelji niso pripravili ustreznih amandmajev, sem odboru predlagal
                  da razpravlja in odloča o predlogu sklepa, da predlog zakona ni primeren za
                  nadaljnjo obravnavo. V razpravi o predlaganem sklepu je večina članov izrazila
                  podporo temu predlogu, saj so tudi drugi člani odbora ocenili, da so predlagane
                  rešitve pomanjkljive in nedodelane, morebitno sprejetje predlagane novele pa bi
                  porušilo sedanjo organizacijo Kmetijsko gozdarske zbornice Slovenije. Člani odbora
                  so se tudi strinjali z mnenjem predsednika zbornice, da bi z neobveznim članstvom
                  zbornica izgubila svojo reprezentativnost in s tem možnost zastopanja različnih
                  interesov na področju kmetijstva in gozdarstva. Še posebej pa je odbor poudaril,
                  da bi bilo pred kakršnokoli odločitvijo o obveznem oziroma neobveznem članstvu
                  potrebno izvesti širšo javno razpravo članov zbornice, ki bi pokazala, ali
                  članstvo podpira obstoječo organiziranost zbornice ali ne. Če bi se članstvo
                  odločilo za neobvezno članstvo, pa bi tovrstno odločitev zahtevala celovito
                  spremembo veljavnega zakona. Vsekakor pa posegi v veljavni zakon terjajo tehtne
                  premisleke, da ne bi s temi spremembami naredili več škode kot koristi.</p>
               <p>K odklonilnem mnenju članov odbora do predlagane novele pa je odbor opozoril, da
                  so nekatere spremembe v zborničnem sistemu vendarle potrebne. Čeprav je bil z
                  ustanovitvijo zbornice narejen pomemben korak v organiziranosti slovenskega
                  kmetijstva in je zbornica v vseh teh letih od njene ustanovitve nedvomno odigrala
                  pomembno vlogo, pa bo v sedanji situaciji, ki se število kmetov, ki se aktivno
                  ukvarjajo s kmetijstvom, zmanjšuje, kar se posledično odraža tudi v številu
                  obveznih članov, vendarle potreben nov razmislek o nekaterih vprašanjih, na primer
                  o višini praga za obvezno članstvo, nalogah oziroma poslanstvu zbornice, volilnemu
                  sistemu in tako dalje. Z določenimi, na novo premišljenimi rešitvami bi bila lahko
                  zbornica po vzoru avstrijske kmetijske zbornice, ki ima organiziran in razvejan
                  zbornični sistem, bolj kvalificiran predstavnik vseh skupin, ki jih zbornica
                  zastopa.</p>
               <p>Po razpravi o predlogu sklepa je odbor soglasno, in sicer 8 za ter nihče proti,
                  sprejel naslednji sklep: Predlog zakona o spremembah in dopolnitvah Zakona o
                  Kmetijsko gozdarski zbornici Slovenije ni primeren za nadaljnjo obravnavo.</p>
            </sp>
            <sp xml:id="SDZ5-Redna-32-2011-10-18.sp366">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za uvodno predstavitev stališča do predloga matičnega delovnega telesa dajem
                  besedo predstavniku predlagatelja zakona gospodu Alojzu Posedelu.</p>
            </sp>
            <sp xml:id="SDZ5-Redna-32-2011-10-18.sp367">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod podpredsednik. Lep pozdrav vsem!</p>
               <p>V imenu predlagateljev bi v začetku mogoče v razmislek dejal samo to, da je ena od
                  točk pri pripravi poslovnika za delo v naslednjem mandatu, da bilo dobro
                  razmisliti, ali je treba obravnavati točke, ki niti teoretičnih možnosti nimajo,
                  da so sprejete, da se sploh obravnavajo. Tudi ta naš predlog predlagateljev, v
                  katerem smo predlagali spremembo Zakona o Kmetijsko gozdarski zbornici, je bil
                  vložen meseca aprila 2011. Danes smo tik pred razpustom parlamenta in obravnavamo
                  točko, ki je dejansko izgubila svoj pomen. Takrat, ko pa je bila vložena, pa je
                  bila vložena v dobri veri, da je treba v Sloveniji urediti zbornični sistem. Mi
                  smo takrat vložili tri spremembe zakonov, in sicer spremembo zakona o
                  Obrtno-podjetniški zbornici, o Kmetijsko gozdarski zbornici in o Zdravniški
                  zbornici. To so trije različni zakoni in tri različna področja, pa vendar so vsa
                  tri področja takšna, ki imajo določene probleme ter določene zahteve članstva po
                  spremembah.</p>
               <p>Tudi Vlada oziroma vladajoča koalicija je na začetku tega mandata v koalicijsko
                  pogodbo zapisala, da bo uredila sistem zbornic v Sloveniji in da bo poenotila
                  sistem, ker vemo, da imamo nekaj prostovoljnega, nekaj obveznega članstva in da
                  smo tudi v preteklem mandatu veliko govorili o obveznem članstvu v Kmetijsko
                  gozdarski zbornici. Takrat smo nekateri tudi bili predlagatelji novele zakona, na
                  podlagi katere se je dvakrat dvignil prag za obvezno članstvo, kar je prineslo
                  bistvene ugodnosti za tiste, ki so ostali zunaj obveznega članstva, kot tudi večjo
                  operativnost in reprezentativnost Kmetijsko-gozdarske zbornice. Zato bi na začetku
                  želel v imenu predlagateljev povedati, da se zavedamo velikega pomena ustanovitve
                  Kmetijsko gozdarske zbornice leta 1999, da je za razvoj kmetijstva naredila
                  zbornica ogromno in da je dobro in nujno, da ostane tudi naprej. Vendar podatki in
                  odziv članstva kažejo na to, da so tudi tukaj potrebne določene spremembe. Samo
                  podatek o samo 13 % udeležbi na volitvah verjetno kaže na neko nezadovoljstvo ali
                  pa na neprimeren način izvedbe predpisanih volitev v Kmetijsko gozdarski zbornici.
                  Zato je skupina predlagateljev želela, da se z vložitvijo tega zakona, ki je
                  upravičeno ocenjen, da je nedosleden oziroma ni dorečen do konca, začne postopek,
                  kjer bi skupaj z vodstvom Kmetijsko gozdarske zbornice in vsemi zainteresiranimi
                  poiskali tisto najboljšo rešitev, ki bi ustrezala tako članom in pa tudi
                  Ministrstvu za kmetijstvo, ki je pri tem izrazilo tudi svoje mnenje, da je
                  zbornica zagotovo potrebna, da bi bilo dobro, če bi bilo članstvo obvezno, vendar
                  so glede na pritožbe potrebne nekatere potrebne spremembe, tudi sprememba tega
                  zakona.</p>
               <p>Jaz sem prepričan, da se bo v naslednjem mandatu ta razprava o Kmetijsko gozdarski
                  zbornici nadaljevala, mi kot predlagatelji pa smo začeli v začetku letošnjega
                  leta, leta 2011, to razpravo samo spodbuditi in odpreti, na žalost pa danes
                  razpravljamo v mesecu oktobru, ki je dejansko v tem trenutku tudi neprimeren za
                  nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-32-2011-10-18.sp368">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za uvodno predstavitev stališča do predloga matičnega delovnega telesa dajem
                  besedo mag. Tanji Strniša, državni sekretarki na Ministrstvu za kmetijstvo,
                  gozdarstvo in prehrano.</p>
            </sp>
            <sp xml:id="SDZ5-Redna-32-2011-10-18.sp369">

               <speaker>MAG. TANJA STRNIŠA:</speaker>

               <p>Hvala za besedo. Spoštovane poslanke in poslanci, dovolite mi, da še na kratko
                  povzamem mnenje Vlade na predlog spremembe Zakona o Kmetijsko gozdarski zbornici
                  Slovenije.</p>
               <p>Vlada ugotavlja, da iz obstoječe pravno sistemske ureditve izhaja, da je Kmetijsko
                  gozdarska zbornica Slovenije reprezentativno telo, ki zastopa različne interese v
                  kmetijsko-gozdarski dejavnosti, da je zbornica sogovornik državi pri pripravi
                  strokovnih mnenj in v postopkih normativnega urejanja kmetijske in gozdarske
                  javnosti in da je obvezno članstvo podlaga za zagotavljanje in spremljanje skupnih
                  interesov, kar pomeni podlago za sprotno in ustrezno ukrepanje države.</p>
               <p>Vlada se zavzema za širšo javno razpravo članov v Kmetijsko gozdarski zbornici
                  Slovenije, ki bi pokazala, ali članstvo podpira obstoječo organizacijo zbornice
                  ali ne. Če se bo članstvo odločilo za obvezno članstvo, je na osnovi strokovnih
                  argumentov zagotovo treba na novo opredeliti merila za vstopni prag in za
                  določitev višine zborničnega prispevka. Vlada tudi ugotavlja, da predlog Zakona
                  pomembno vpliva na organiziranost zbornice in delovanje njenih članov, zato meni,
                  da bi bila za tovrstno statusno spremembo potrebna celovita sprememba Zakona o
                  Kmetijsko gozdarski zbornici Slovenije.</p>
               <p>Glede na navedeno Vlada ugotavlja, da predloga zakona ne more podpreti. Hvala.</p>
            </sp>
            <sp xml:id="SDZ5-Redna-32-2011-10-18.sp370">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Socialnih demokratov bo predstavil gospod Janko
                  Veber.</p>
            </sp>
            <sp xml:id="SDZ5-Redna-32-2011-10-18.sp371">

               <speaker>JANKO VEBER:</speaker>

               <p>Hvala za besedo.</p>
               <p>V Poslanski skupini Socialnih demokratov smo Predlogu zakona o spremembah in
                  dopolnitvah Zakona o Kmetijsko gozdarski zbornici Slovenije nasprotovali že na
                  seji matičnega delovnega telesa, saj ocenjujemo, da bi z uvedbo prostovoljnega
                  članstva in brez ureditve ostalih vprašanj v sami zbornici lahko prišlo do tega,
                  da zelo veliko članov ne bi želelo postati član zbornice in bi seveda s tem
                  izgubili kmetje reprezentativnega predstavnika.</p>
               <p>Glede na dejstvo, da so vendarle kmetije v Sloveniji izjemno razdrobljene, da po
                  površini prevladujejo tiste, ki imajo manjše površine, in da je velikokrat za
                  dobro delovanje potrebno na kmetiji imeti strokovno podporo, ki jo nudi Kmetijsko
                  gozdarska zbornica tudi preko svoje svetovalne službe. Seveda se odpira in se je
                  vedno pri razpravah, ki smo jih imeli Socialni demokrati v okviru Kmetijsko
                  gozdarske zbornice, odpiralo vprašanje, ali je smotrno, da ima Kmetijsko gozdarska
                  zbornica tudi ustanoviteljske pravice nad kmetijskimi in gozdarskimi zavodi. Ti
                  zavodi se v veliki meri ali pa se financirajo iz proračuna Republike Slovenije, s
                  čimer se izgubi tista samostojnost Kmetijsko gozdarske zbornice, ki je velikokrat
                  ključna, ko je treba zastaviti zel odločno stališče v korist članov zbornice in
                  seveda parirati Vladi bodisi pri oblikovanju zakonskih predlogov bodisi drugih
                  podzakonskih predpisov, ki so ključni za to, kako se izvaja kmetijska politika v
                  Sloveniji.</p>
               <p>Ta zakon ne rešuje teh vprašanj, zato ga v Poslanski skupini Socialnih demokratov
                  ne bomo podprli. Hvala.</p>
            </sp>
            <sp xml:id="SDZ5-Redna-32-2011-10-18.sp372">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod
                  Robert Hrovat.</p>
            </sp>
            <sp xml:id="SDZ5-Redna-32-2011-10-18.sp373">

               <speaker>ROBERT HROVAT:</speaker>

               <p> Hvala lepa še enkrat za besedo.</p>
               <p>V Slovenski demokratski stranki menimo, da ta rešitev, ki je predlagana danes, res
                  ni najbolj domišljena. Menimo, da je nekoliko preozko zastavljena, da so te
                  spremembe tudi nedomišljene in da bi bilo treba pri spremembi zakona zasledovati
                  res celovite spremembe in to v dialogu s predstavniki Kmetijsko gozdarske
                  zbornice.</p>
               <p>Dejstvo je, da je stališče Slovenske demokratske stranke znano že nekaj časa. Tudi
                  v obravnavi spremembe zakona, ki ga je predlagala Nova Slovenija, smo bili za
                  prostovoljno članstvo in tako bo tudi v prihodnje, če bomo imeli možnost posegati
                  v kakršnekoli spremembe. Zato smo tudi v program za naslednje volitve, ki bodo
                  zelo zelo kmalu, zelo jasno in nedvoumno zapisali, da bomo ukinili kompletno vsa
                  obvezna članstva v zbornicah, brez izjeme. Mi menimo, da naj bo član zbornice
                  tisti, ki to želi. Kar 5 tisoč podpisov, ki so jih nedavno v Državni zbor prinesli
                  predstavniki Nove Slovenije, mora za nas poslance pomeniti signal, ki nakazuje
                  voljo tistih, ki so te podpise dali. Gre za tiste kmete, ki s to trenutno
                  organiziranostjo zbornice očitno niso zadovoljni. Dejstvo je, da kmetijstvo z
                  Sloveniji predstavlja 10 % velikih kmetov in 90 % malih, ki očitno nimajo takšnega
                  interesa biti aktivni v tem zborničnem sistemu. Podatek, ki je zaskrbljujoč, je
                  tudi volilna udeležba na volitvah v organe Kmetijsko gozdarske zbornice. Na
                  zadnjih volitvah je bila udeležba le 11 odstotna.</p>
               <p>V Slovenski demokratski stranki menimo, da bi bila s spremembo statusne ureditve
                  zbornica prisiljena ponuditi nekaj več kot po dosedanji praksi. Tudi izkušnja
                  Gospodarske zbornice kaže na to, da se po spremembi obveznega v neobvezno članstvo
                  zbornica bistveno bolj trudi za svoje člane. Menimo, da je strah o prenehanju
                  delovanja zbornice v primeru prostovoljnega članstva odveč. Ravno nasprotno, s
                  spremembami v to smer bo mogoče reformirati organizacijo zbornice, poenostaviti
                  postopke volitev ter tako privarčevati tudi določena sredstva, hkrati pa ponuditi
                  članom ugodnosti, da bodo le ti začutili, da zbornico potrebujejo. Seveda pa je
                  treba pri spremembi zasledovati dejstvo, da bo zbornici še naprej omogočeno
                  izvajati osnovne naloge, kot so predstavljanje interesov kmetov, kmetijskih,
                  gozdarskih in ribiških organizacij, strokovno pomoč le-tem, obravnavanje
                  problematike kmetijstva, gozdarstva in ribištva.</p>
               <p>Kaj torej zagovarjamo v Slovenski demokratski stranki? Prehod na zasebnopravni
                  prostovoljni model vseh zbornic. Ker novela, ki jo danes obravnavamo, ne zasleduje
                  vseh naših ciljev, gre pa sicer v pravo smer, se bomo pri glasovanju vzdržali.
                  Hvala lepa</p>
            </sp>
            <sp xml:id="SDZ5-Redna-32-2011-10-18.sp374">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Franc
                  Bogovič.</p>
            </sp>
            <sp xml:id="SDZ5-Redna-32-2011-10-18.sp375">

               <speaker>FRANC BOGOVIČ:</speaker>

               <p> Pred nami je še ena novela Zakona o Kmetijsko gozdarski zbornici Slovenije,
                  katere glavni namen je ukinitev obveznega članstva v zbornici in stališče
                  Poslanske skupine Slovenske ljudske stranke ostaja enako stališču, ki smo ga
                  izrazili pri obravnavi podobnega zakona v mesecu juniju.</p>
               <p>Kmetijsko gozdarska zbornica je nedvoumno reprezentativno telo, ki je sposobno
                  zastopati različne interese v kmetijski in gozdarski dejavnosti in izredno
                  pomemben sogovornik državi oziroma z Ministrstvu za kmetijstvo, gozdarstvo in
                  prehrano pri pripravi strokovnih mnenj ter v postopkih normativnega urejanja
                  kmetijske in gozdarske dejavnosti pri nas.</p>
               <p>Kot najbrž vsi tukaj prisotni veste, v naši stranki že nekaj časa poteka resna
                  razprava o položaju in prihodnosti Kmetijsko gozdarske zbornice ter obveznem
                  članstvu v njej kot eni od osrednjih točk. Opravljena je bila tudi interna anketa
                  med članstvom Slovenske ljudske stranke, na podlagi teh njenih rezultatov pa so
                  bile opravljene številne razprave na vseh pomembnejših organih Slovenske ljudske
                  stranke. Lahko rečem, da je bilo odločilno mnenje, ki je zarisalo našo usmeritev,
                  mnenje idejnega očeta Kmetijsko gozdarske zbornice dr. Franca Zagožna, čigar
                  stališče je povsem jasno in nedvoumno. Ocenjuje, da bi takojšnja popolna ukinitev
                  obveznega članstva nedvomno pomenila tudi konec Kmetijsko gozdarske zbornice, kot
                  jo poznamo. Kmetijsko gozdarsko zbornica kot takšna pa je po mnenju dr. Franca
                  Zagožna zadnja institucija v tej državi, ki razume in govori kmetu jasen jezik. V
                  Slovenski ljudski stranki smo prepričani, da bi se to zagotovo zgodilo, tudi če bi
                  resnično prišlo do ukinitve obveznega članstva v zbornici. Brez obveznega članstva
                  bi namreč grozila nevarnost, da bi se število članov bistveno zmanjšalo, Kmetijsko
                  gozdarska zbornica pa bi izgubila svojo reprezentativnost oziroma pomembno vlogo
                  pri povezovanju razdrobljenega slovenskega kmetijstva. Istočasno pa bi zbornica
                  zagotovo izgubila tudi pooblastila, ki jih ima od države in tudi premoženje, ki ga
                  ima v upravljanju in služi kmetijstvu.</p>
               <p>V Poslanski skupini Slovenske ljudske stranke opozarjamo, da se predlagatelji
                  zakonskega predloga premalo zavedajo, kako pomemben deležnik je za kmete Kmetijsko
                  gozdarska zbornica s svojo ponudbo storitev, svojih strokovnih služb ter kako
                  pomemben sogovornik pri pripravi zakonodaje na področju kmetijstva je. Seveda pa v
                  Ljudski stranki ne trdimo, da je vse v najlepšem redu in da je veljavna ureditev
                  najboljša. Nagibamo se namreč k predlogu sprememb, ki bi zmanjšalo število
                  zavezancev za obvezno članstvo na način, da bi članarino plačevali tisti, ki so
                  prejemniki sredstev ukrepov skupne kmetijske politike, dali pa bi jim tudi večje
                  gozdne posestnike oziroma večje lastnike gozdov.</p>
               <p>V Slovenski ljudski stranki se na tej točki tudi strinjamo z mnenjem Vlade, da
                  Predlog zakona o Kmetijsko-gozdarski zbornici pomembno vpliva na organiziranost
                  zbornice in delovanje njenih članov. Iz tega razloga bi bila za tovrstno statusno
                  spremembo potrebna celovita sprememba Zakona o Kmetijsko gozdarski zbornici, toda
                  namen predlagatelja obravnave novele niti ni bil toliko iskati rešitve, temveč
                  potegniti potezo, ki je na nek način tudi všečna, in zagotovo bi marsikateremu
                  kmetu tudi ustrezala ta oprostitev. Pri tem pa ne mislimo, da kmetje sicer ne bi
                  plačevali, a bi ostali tudi povsem sami, slabo organizirani in proti državnemu
                  aparatu, kar bi marsikaterega potisnilo povsem na rob. Pomembno je opozoriti, da
                  zbornični prispevek ni edini, še najmanj pa ne najpomembnejši vir sredstev, s
                  katerim razpolaga Kmetijsko gozdarska zbornica. Zbornični prispevek namreč
                  predstavlja manj kot desetino sredstev, s katerimi razpolaga Kmetijsko gozdarska
                  zbornica in ta sredstva so namenjena predvsem za delovanje zborničnega sistema.
                  Ostala sredstva so namreč vezana na javna pooblastila, ki so bila podarjena
                  zbornici na podlagi zakona, in tudi na premoženje, s katerimi Kmetijsko gozdarska
                  zbornica razpolaga.</p>
               <p>V Slovenski ljudski stranki se bomo tudi zavzemali za poenostavitev volitev v
                  Kmetijsko gozdarsko zbornico, da bi bile te bolj obiskane in tudi bolj dostopne
                  upravičencem. Tudi sicer se v Slovenski ljudski stranki zavedamo, da tudi
                  Kmetijsko gozdarska zbornica potrebuje določeno reorganizacijo in določene
                  preureditve. Toda nima smisla, da se slepimo pred neizbežnim dejstvom, ki je
                  naslednje: ukinitev obveznega članstva Kmetijsko gozdarske zbornice bi pomenilo
                  konec zbornice kot reprezentativnega neodvisnega sogovornika, saj bi ta izgubila
                  javnopravni status, ki kot tak predstavlja interese kmetijstva, gozdarstva in
                  ribištva.</p>
            </sp>
            <sp xml:id="SDZ5-Redna-32-2011-10-18.sp376">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil Franc Jurša.</p>
            </sp>
            <sp xml:id="SDZ5-Redna-32-2011-10-18.sp377">

               <speaker>FRANC JURŠA:</speaker>

               <p>Hvala lepa za besedo.</p>
               <p>Izgleda, da je tema reorganizacije Kmetijsko gozdarske zbornice zelo zanimiva.
                  Lotevajo se je tako parlamentarne skupine kot tudi izvenparlamentarne skupine.
                  Tudi tisti, ki razumejo in ne razumejo kmetijstva kot posebne gospodarske
                  dejavnosti.</p>
               <p>Poslanci naše poslanske skupine bomo podprli sklep matičnega delovnega telesa, da
                  Predlog zakona o spremembah in dopolnitvah Zakona o Kmetijsko gozdarski zbornici
                  Slovenije ni primeren za nadaljnjo obravnavo.</p>
               <p>Predlagatelj namreč predlaga ukinitev obveznega in uvedbo prostovoljnega članstva
                  ter spremembe na področju volitev v organe zbornice. V Poslanski skupini DeSUS
                  menimo, da so predlagane rešitve pomanjkljive in nedodelane. Morebitno sprejetje
                  predlagane novele pa bi porušilo sedanjo organizacijo Kmetijsko gozdarske zbornice
                  Slovenije. Z neobveznim članstvom bi zbornica izgubila tudi svojo
                  reprezentativnost in s tem možnost zastopanja različnih interesov na področju
                  kmetijstva in gozdarstva. Poslanci naše poslanske skupine ocenjujemo, da bi bilo
                  pred kakršnokoli odločitvijo o obveznem oziroma neobveznem članstvu treba izvesti
                  širšo javno razpravo članov zbornice, ki bi pokazala, ali članstvo podpira
                  obstoječo organiziranost zbornice ali ne. Če bi se članstvo odločilo za neobvezno
                  članstvo, pa bi bilo po našem mnenju treba veljavni zakon celovito spremeniti.
                  Vsekakor pa posegi v veljavni zakon terjajo tehtne premisleke, da ne bi s
                  spremembami naredili več škode kot koristi. Kljub temu pa v Poslanski skupini
                  DeSUS menimo, da bodo nekatere spremembe v zborničnem sistemu vendarle potrebne,
                  sploh glede na to, da se je število kmetov, ki se aktivno ukvarjajo s kmetijstvom,
                  zmanjšalo, kar se posledično odraža tudi v številu obveznih članov. Zato menimo,
                  da je kljub vsemu potreben razmislek o nekaterih vprašanjih, na primer o višini
                  praga za obvezno članstvo, nalogah oziroma poslanstvu zbornice, volilnem sistemu
                  in podobnem.</p>
               <p>Kot že rečeno, bomo poslanci Poslanske skupine DeSUS podprli sklep matičnega
                  delovnega telesa. Hvala lepa.</p>
            </sp>
            <sp xml:id="SDZ5-Redna-32-2011-10-18.sp378">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Miran
                  Györek.</p>
            </sp>
            <sp xml:id="SDZ5-Redna-32-2011-10-18.sp379">

               <speaker>MIRAN GYÖREK:</speaker>

               <p>Hvala za besedo, gospod predsedujoči. Kolegice in kolegi, predstavniki
                  ministrstva!</p>
               <p>Čeprav je prišlo na matičnem odboru do zavrnitve predloga novele Zakona o
                  Kmetijsko gozdarski zbornici Slovenije, pa v Slovenski nacionalni stranki menimo,
                  da so nujno potrebne spremembe zborničnega sistema, pa ne samo konkretno v
                  predmetnem predlogu novele, temveč tudi v organiziranosti drugih podobnih zbornic.
                  S tem ne želimo ukiniti oziroma odpraviti zborničnega sistema, vsekakor pa je
                  nujno treba preveriti določena vprašanja, v prvi vrsti vprašanje obveznega oziroma
                  neobveznega članstva in s tem povezanim pragom za eventualno obvezno članstvo.
                  Zavedamo se dejstva, da je vsak tak poseg v obstoječi zbornični sistem zahtevna
                  zadeva in da mora biti spreminjanje preudarno in ustrezno, da ne bi vzporedno
                  prihajalo do škodljivih posledic za urejenost področja kmetijstva in posledično
                  spodbujanja razvoja podeželja.</p>
               <p>Do neke mere razumemo tudi odklonilno mnenje Vlade in Kmetijsko gozdarske zbornice
                  Slovenije, ki vsekakor igra pomembno reprezentativno vlogo za vse akterje,
                  vključene ali povezane s kmetijsko in gozdarsko dejavnostjo. Ne strinjamo se pa s
                  hipotezo, da bi z ukinitvijo obveznega članstva obstajala resna nevarnost
                  bistvenega zmanjšanja števila članstva in s tem nevarnost izgube njene
                  reprezentativne vloge ali celo obstoja. Naj samo spomnim na vse strahove in dvome
                  pri odpravi obveznega članstva gospodarskih družb z omejeno odgovornostjo. Tudi
                  takrat so predstavniki Gospodarske zbornice sejali strah, da bi bil z ukinitvijo
                  obveznega članstva ogrožen ves organizacijski zbornični sistem, da naj bi se
                  rušilo celoten sistem zbornične ureditve in tako naprej. A vsi dobro vemo, da se
                  nič od tega ni zgodilo in da Gospodarska zbornica še naprej funkcionira v skladu s
                  svojim namenom in načeli. Čemu torej strah pri spremembah recimo obrtniške ali
                  kmetijske zbornice?</p>
               <p>Optimistična je sicer izjava predstavnikov Vlade, da bo celovito proučila ureditev
                  zborničnega sistema in da bo poiskala sistemsko in celovito rešitev. To je bila
                  izjava pred padcem te vlade, zdaj pa v kratkem pričakujemo stališče kakršnekoli že
                  nove vlade, ki se bo prej ali slej morala lotiti tega nedokončno rešenega in še
                  vedno aktualnega vprašanja smiselnosti obveznega članstva predvsem za male
                  kmetovalce oziroma nujnosti plačevanja prispevka za članarino. Prepričani smo, da
                  tudi z današnjo zavrnitvijo predloga za primernost za nadaljnjo obravnavo ta
                  zgodba ni zaključena, in se strinjamo, da se v naslednjem mandatu pristopi k
                  temeljiti in javni obravnavi tega vprašanja in končno najde ustrezna rešitev.</p>
               <p>V Slovenski nacionalni stranki imamo sicer poglede na to temo oziroma na to
                  vprašanje različne, zato bomo tudi temu primerno glasovali po svoji vesti.</p>
            </sp>
            <sp xml:id="SDZ5-Redna-32-2011-10-18.sp380">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Odločanje o predlogu
                  sklepa bomo v skladu s časovnim potekom seje Državnega zbora opravili v okviru
                  glasovanj. S tem prekinjam to točko dnevnega reda.</p>
               <p>Spoštovani kolegice in kolegi! Glede na dogovor, da bi imeli ob 22.30 glasovanje o
                  odločitvah, ki so nujne, da bi lahko opravili kasneje tretjo obravnavo, predlagam,
                  da bi danes še opravili razpravo o Predlogu zakona o spremembah in dopolnitvah
                  Zakona o preprečevanju omejevanja konkurence – skupen predviden čas je 45 minut –
                  in da bi brez pavze, takoj, ko opravimo to točko, prešli na glasovanje o treh
                  zakonih, to so Predlog zakona o spremembah in dopolnitvah Kazenskega zakonika,
                  Predlog zakona o odvzemu premoženja nezakonitega izvora in Predlog zakona o
                  avdiovizualnih medijskih storitvah. Potem bo ura verjetno 23.00 in bomo zaključili
                  današnje delo, razen, če bo ostalo še veliko časa, kar dvomim, in bomo potem
                  nadaljevali jutri. Lahko gremo po tem vrstnem redu?</p>
               <p>Prehajamo na <title>6. TOČKO DNEVNEGA REDA, TO JE NA PREDLOG ZAKONA O SPREMEMBAH
                     IN DOPOLNITVAH ZAKONA O PREPREČEVANJU OMEJEVANJA KONKURENCE PO SKRAJŠANEM
                     POSTOPKU. </title>
               </p>
               <p>Državnemu zboru ga je predložila Vlada.</p>
               <p>Za uvodno predstavitev dajem besedo mag. Janku Burgarju, državnemu sekretarju na
                  Ministrstvu za gospodarstvo.</p>
            </sp>
            <sp xml:id="SDZ5-Redna-32-2011-10-18.sp381">

               <speaker>MAG. JANKO BURGAR:</speaker>

               <p>Hvala, gospod predsedujoči. Spoštovane poslanke, spoštovani poslanci!</p>
               <p>Pred nami je obravnava Predloga zakona o spremembah in dopolnitvah Zakona o
                  preprečevanju omejevanja konkurence, s katerim se bolj natančno in pregledno
                  urejajo postopki in roki za začetek dela Javne agencije Republike Slovenije za
                  varstvo konkurence, s katerim se tudi določajo naloge vršilca dolžnosti direktorja
                  agencije, ki jih hkrati opravlja direktor Urada Republike Slovenije za varstvo
                  konkurence. Osnovi razlogi za spremembo so predvsem to, da se s temi spremembami
                  uvajajo popravki, s katerimi ne bi nastala praznina, ki bi se sicer lahko
                  pojavila, če spremembe zakona ne bi bile sprejete in v Sloveniji ne bi delovala
                  Javna agencija za preprečevanje omejevanja konkurence.</p>
               <p>Predlog zakona v prvem delu določa, da naloge vršilca dolžnosti direktorja
                  agencije do imenovanja direktorja opravlja direktor urada, s čimer se zagotovi
                  hkratno vodenje urada in opravljanje nalog v.d. direktorja agencije. Direktor
                  urada do imenovanja direktorja agencije tudi predstavlja in zastopa agencijo z
                  vsemi pooblastili ter pripravi vse akte, ki so potrebni za delovanje agencije.</p>
               <p>V 2. členu se opredeljuje pričetek delovanja agencije v primeru, da agencija ne bi
                  bila vpisana v sodni register do 1. 1. 2012, v 3. členu pa se določa, da bodo
                  morali biti pred vpisom agencije v sodni register oziroma njenim pričetkom dela
                  ustanovljeni tudi vsi organi agencije. To je svet komisije in direktor.</p>
               <p>Toliko na kratko. Hvala.</p>
            </sp>
            <sp xml:id="SDZ5-Redna-32-2011-10-18.sp382">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo.</p>
               <p>Za predstavitev poročila odbora dajem besedo predsedniku Matjažu Hanu.</p>
            </sp>
            <sp xml:id="SDZ5-Redna-32-2011-10-18.sp383">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Spoštovani predstavniki Vlade, kolegice in
                  kolegi!</p>
               <p>Odbor za gospodarstvo je na 39. seji 28. 9. kot matično delovno telo obravnaval
                  Predlog zakona o spremembah in dopolnitvah Zakona o preprečevanju omejevanja
                  konkurence. Kolegij predsednika je na 113. seji 9. 9. sklenil, da se predlog
                  zakona obravnava po skrajšanem postopku.</p>
               <p>Odboru je bilo posredovano tudi mnenje Zakonodajno-pravne službe, ki je predložen
                  zakon proučila z vidika skladnosti z Ustavo in pravnim sistemom ter
                  zakonodajno-tehničnega vidika.</p>
               <p>Na seji odbora so sodelovali predstavniki Ministrstva za gospodarstvo in
                  Zakonodajno-pravne službe.</p>
               <p>V uvodni dopolnitvi obrazložitvi členov je državni sekretar na Ministrstvu za
                  gospodarstvo pojasnil, da je poglavitni cilj predloga zakona natančneje in
                  pregledneje urediti postopke in roke za začetek delovanja Javne agencije za
                  varstvo konkurence. V postopku ustanavljanja agencije je Ministrstvo za
                  gospodarstvo namreč ugotovilo, da veljavni roki in načini in postopki ne omogočajo
                  gotovega prehoda iz ene statusne oblike v drugo. V primeru neizvedenega prehoda iz
                  urada v javno agencijo bi tako lahko nastopile okoliščine, da v Republiki
                  Sloveniji ne bi deloval oziroma obstajal organ, pristojen za preprečevanje
                  omejevanja konkurence. Predlog zakona zato določa, da se v primeru, da do 1. 1.
                  2012 ne bi bili izpolnjeni vsi potrebni pogoji za pričetek delovanja javne
                  agencije, agencija vpiše v sodni register šele takrat, ko so konstituirani vsi
                  organi agencije, pričetek delovanja agencije pa se veže na vpis v sodni register.
                  Predlog zakona tudi določa, da naloge v.d. direktorja agencije do imenovanja
                  direktorja opravlja direktor Urada za varstvo konkurence, s čimer se zagotovi
                  hkratno vodenje urada in opravljanje nalog v.d. direktorja agencije.</p>
               <p>V razpravi je bilo izraženo mnenje, da predlagane spremembe, s katerimi Vlada
                  sicer želi povečati učinkovitost in neodvisnost urada, vodijo v ogrožanje
                  njegovega kompetentnega dela. Pri tem je bila izražena tudi dilema glede
                  smiselnosti sprejemanja omenjenega predloga zakona. Glede spremembe statusne
                  oblike je bilo izraženo mnenje, da ta nima vpliva na finančno odvisnost urada
                  oziroma agencije, saj Vlada oziroma parlament določi proračun tako uradu kot tudi
                  agenciji. V zvezi s 1. členom predloga zakona je bilo postavljeno vprašanje, ali
                  Vlada uvršča imenovanje vršilca dolžnosti med svoje tekoče posle, pri čemer je
                  bilo opozorjeno na možnost, da bi agencija ostala brez direktorja oziroma vršilca
                  dolžnosti direktorja.</p>
               <p>Odbor je po končani razpravi v skladu s 128. členom Poslovnika državnega zbora
                  glasoval o vseh členih predloga zakona in jih tudi sprejel. Ker k predlogu zakona
                  v drugi obravnavi niso bili sprejeti amandmaji, Odbor za gospodarstvo predlaga
                  Državnemu zboru, da Predlog zakona o spremembah in dopolnitvah Zakona o
                  preprečevanju omejevanja konkurence sprejme v predloženem besedilu. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp384">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine
                  nepovezanih poslancev bo stališče predstavil gospod Vili Rezman.</p>
            </sp>
            <sp xml:id="SDZ5-Redna-32-2011-10-18.sp385">

               <speaker>VILI REZMAN:</speaker>

               <p>Gospod podpredsednik, hvala lepa. Še kratka predstavitev stališča Poslanske
                  skupine nepovezanih poslancev v zvezi z Zakonom o preprečevanju omejevanja
                  konkurence in predlaganimi spremembami in dopolnitvami.</p>
               <p>Mi sodimo, da so le-te pravzaprav rutinske narave, zato da bi se preprečilo
                  nelagodje, ki bi utegnilo nastati, če agencija ne bi bila pravočasno nared za to,
                  da prične tudi z operativnim delom. Namen osnovnega zakona je bil v tem, da se
                  omogoči oziroma da se da pravna osnova za delo agencije kot varuha konkurence, kot
                  enega izmed ključnih regulatorjev ob nekaterih drugih regulatorjih, ki jih imamo,
                  ki bodo ščitili trg konkurenčnost, kompetitivnost na domačem trgu. Mi ocenjujemo,
                  da je treba podpreti ta predlog zakona, da ne bi res prišlo do zadreg, potrebno
                  tudi zavoljo tega, ker je treba konkurenco ščititi učinkovito, ker je treba
                  konkurenco ščititi na ta način, da bo regulator res samostojen in neodvisen in to
                  je tudi ambicija osnovnega zakona. Vlada je želela doseči to neodvisnost,
                  strokovnost, učinkovitost in samostojnost na način, da je predlagala, kar je bilo
                  kasneje tudi sprejeto, spremembo statusa urada v sestavi ministrstva v samostojno
                  agencijo. To ambicijo smo mi tudi že podprli in takrat že izrekli nekaj pomislekov
                  v zvezi z agencijo. Ampak to pot gre za to, da jih samo na kratko ponovimo, kajti
                  ambicija, da se zagotovi samostojnost in neodvisnost te agencije, je nekako
                  omejena že v svoji zasnovi. Namreč na ta način, da je osnovni zakon v nasprotju s
                  to ambicijo.</p>
               <p>Samo nekaj primerov bom naštel, potem pa zaključimo s to predstavitvijo.
                  Direktorja agencije imenuje Vlada, torej je Vlada tista, ki da žegen za
                  direktorja. Svet agencije imenuje Vlada, je torej zopet tista, ki da žegen za svet
                  agencije. Od petih članov štiri člane komisija predlaga Vlada, zopet je Vlada
                  tista, ki je ključna. Program dela je mogoče sprejeti samo s soglasjem Vlade,
                  finančni načrt in zaključni račun agencije potrjuje Vlada. In tako enega izmed
                  samostojnih virov prihodkov potrjuje Vlada. Toliko torej o namenu zakona in o
                  izpeljavi tega namena, kar se torej samostojnosti in neodvisnosti agencije tiče,
                  moramo reči, da sta zelo pičli in da se Vlada samo pojavlja v drugačni obliki
                  skozi različne organe in skozi različne programe in finančne načrte te agencije.
                  Od samostojnosti in neodvisnosti od Vlade kaj veliko ne ostane, res pa je, da
                  takšen organ potrebujemo zaradi pomena konkurence in potrebe, da se ta konkurenca
                  kolikor je le mogoče tudi varuje.</p>
               <p>Mi bomo zakon seveda podprli, kajti če zakon ne bi bil sprejet, bi se utegnilo
                  zgoditi, da ne bi pravočasno imeli ne direktorja, ne organov in ne materialnih,
                  finančnih in kadrovskih pogojev za pričetek dela agencije, urada pa ne bi bilo
                  več.</p>
            </sp>
            <sp xml:id="SDZ5-Redna-32-2011-10-18.sp386">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Anton Colarič.</p>
            </sp>
            <sp xml:id="SDZ5-Redna-32-2011-10-18.sp387">

               <speaker>ANTON COLARIČ:</speaker>

               <p>Hvala lepa, gospod podpredsednik. Predstavniki Vlade, kolegice, kolegi!</p>
               <p>Državni zbor je v temu mandatu sprejemal že kar nekaj sprememb in dopolnitev
                  Zakona o preprečevanju omejevanja konkurence in zdi se, da vsaka novela poraja še
                  številna nova vprašanja, ki jih je treba ponovno implementirati. In tudi tokrat je
                  podlaga za sprejetje obravnavane novele pogojena z določitvijo bolj jasnih
                  postopkov in rokov za začetek poslovanja javne agencije Republike Slovenije za
                  varstvo konkurence.</p>
               <p>Moram reči, da se s takšnim načinom sprejemanja zakonodaje ne strinjamo in s tem
                  nismo zadovoljni, vendar bomo vseeno v Poslanski skupini Socialnih demokratov
                  zakon podprli predvsem zaradi zagotavljanja doslednega varovanja konkurence v
                  Sloveniji. Hvala lepa.</p>
            </sp>
            <sp xml:id="SDZ5-Redna-32-2011-10-18.sp388">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Slovenske demokratske stranke bo predstavil gospod
                  Zvonko Černač.</p>
            </sp>
            <sp xml:id="SDZ5-Redna-32-2011-10-18.sp389">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim!</p>
               <p>To je ena izmed tistih novel, ki jih ne bi smeli obiti, ker ne rešuje ničesar,
                  daje pa potuho vladnim službam, ministrstvom, številnim uradnikom, ki jih je
                  očitno res na posameznih ministrstvih preveč, saj v več kot pol leta niso bili
                  sposobni opraviti statusne spremembe iz urada v agencijo. Ker za to gre. Novela je
                  bila sprejeta aprila letos in Vlada zdaj ugotavlja, da bi bil lahko ogrožen prehod
                  statusnega preoblikovanja iz urada v agencijo. Zaradi tega se spreminjajo določbe
                  glede imenovanja direktorja, ki jih ni treba spremeniti, ker že v obstoječem
                  zakonu piše, da v.d. direktorja imenuje vlada, spreminjajo pa se tudi določbe
                  glede začetka delovanja agencije, ki so že tako ali tako fiksirane na 1. januar
                  2012. Skratka, časa je več kot dovolj, da se opravijo vsi potrebni postopki, kot
                  jih določa veljavna zakonodaja, in da se omogoči, da bo regulator, se pravi varuh
                  konkurence, čim bolj suvereno in operativno deloval. Če je pa interes, da ne
                  deluje, in smo zaradi tega priča nekim novelam zakonov, da se mu omejujejo
                  možnosti suverenega delovanja, ker so verjetno kakšni postopki, ki bi lahko bili
                  sporni, potem je to seveda drugo vprašanje in meri na neke vrste škandal.</p>
               <p>Skratka, nobenih potreb ni, da sprejemamo take vrste zakonov, take vrste novel.
                  Treba bi bilo v zakonodajnem mehanizmu vzpostaviti filter, da taki zakoni sploh ne
                  doživijo zakonodajne procedure, da se ne obremenjuje tega parlamenta, številnih
                  ljudi, številne administracije, številne birokracije, ki dela v prazno.</p>
               <p>V Poslanski skupini Slovenske demokratske stranke te novele iz teh razlogov pa
                  tudi zaradi tega, ker je popolnoma nepotrebna, ne bomo podprli.</p>
            </sp>
            <sp xml:id="SDZ5-Redna-32-2011-10-18.sp390">

               <speaker>PODPREDSEDNIK MIRAN POTRČ:</speaker>

               <p> Hvala lepa.</p>
               <p>Stališče Poslanske skupine DeSUS naj bi predstavil gospod Matjaž Zanoškar. (Ga
                  ni.)</p>
               <p>Stališče Poslanske skupine Slovenske nacionalne stranke bo predstavil gospod
                  Bogdan Barovič.</p>
            </sp>
            <sp xml:id="SDZ5-Redna-32-2011-10-18.sp391">

               <speaker>BOGDAN BAROVIČ:</speaker>

               <p> Dober večer. Saj je pozna ura, se zgodi.</p>
               <p>Res je, kar je povedal moj predhodnik. Ni namreč pošteno, če sprejemamo en zakon v
                  aprilu in potem meseca avgusta, ko Vlada še polno dela, ugotovi, da je ali
                  pozabila, ali je nesposobna, ali so se pa zmotili pri računanju dni in mesecev, in
                  da tisto, kar je sprejeto z enim zakonom, nenadoma ne more biti do takrat, ko bi
                  moralo biti. Jaz mislim, da ni pošteno, da takšne stvari, če nekdo nekaj ne zna,
                  pozabi ali kakorkoli že, rešujemo tako, da napišemo nov zakon. / oglašanje iz
                  dvorane/ Če sem že dobil medklic, kaznovati tiste, ki svojega dela od aprila leta
                  2000 … Če je zakon sprejet, vemo, kdo je dolžen izvrševati zakon. Jaz mislim, da
                  vemo, kdo je to. Izvršna veja oblasti je Vlada in Vlada tega ni naredila in zdaj
                  si je izmislila en zakon samo zato, da bo pokrila svoje napake. To je pa grdo,
                  tako to je. In tukaj, oprostite, smo tudi kolegice in kolegi smo malo jezni. Zdaj
                  bomo napake, pomanjkljivosti in pozabljivost kar spreminjali z zakoni. Takšnega
                  zakona sploh ne bi smelo biti. Tu se nam mudi imenovati v.d. direktorja, ko je
                  Zakonodajno-pravna služba jasno povedala, da ga ne rabimo imenovati. Ko smo vsi
                  vedeli, da 1. 1. 2012 urad preneha delovati. In zdaj je pred nami, da sprejmemo ta
                  zakon. Če ne, boste imeli pa kaj? Teksas, brezvladje, imeli bomo izredne razmere,
                  bomo takoj po volitvah, vsak bo prevzel vse, ne bo priglasitev koncentracij,
                  izpodbijanja nelojalnih konkurenc, monopolov, nedovoljenih prevzemov, skratka,
                  Divji Zahod, spet krasen prostor za tajkune. In če bomo mi sedaj rekli: Veste kaj,
                  takšnih zakonov pa mi ne bomo sprejemali, da bo Vlada z zakonom popravljala svoje
                  napake in svoje nedelo, boste pa vi rekli: Ja, saj boste pa vi krivi za tako
                  imenovani teksas, zato da ne bo nobenega omejevanja konkurence, da bo vse divje.
                  Mislim, to je krasno, stvari na tak način reševati. Tako naredi, kot bom jaz
                  rekel, če ne boš pa kriv, pa tudi, če bom jaz narobe rekel.</p>
               <p>Stališče v Slovenski nacionalni stranki je bilo nekako tako, da moramo ravnati
                  tako, da bomo preprečili vse tisto, kar se ne bi smelo dogajati, vendar se je, in
                  da naj bi ta zakon o spremembah in dopolnitvah Zakona o preprečevanju omejevanja
                  konkurence sprejeli. Toda končna odločitev je bila taka: Kakor kdo hoče. Jaz
                  osebno ga pač ne bom podprl. Ne bom podpiral neznanja, ali nesposobnosti, ali
                  lenobe, ali pozabljivosti, ali karkoli že Vlade, zato da bom zdaj sprejemal
                  zakone, ki jih bo pisal vsak, ki ima pet minut časa. Da bomo s tem, poudarjam še
                  enkrat, popravljali napake Vlade. Vsak, ki dela, dela napake, ampak naj jih
                  prizna. In naj poskrbi, če je izvršna veja oblasti, da naredi tisto, kar je sama
                  predlagala in kar je Državni zbor sprejel.</p>
            </sp>
            <sp xml:id="SDZ5-Redna-32-2011-10-18.sp392">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Milan Gumzar.</p>
            </sp>
            <sp xml:id="SDZ5-Redna-32-2011-10-18.sp393">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>V postopku ustanavljanje agencije je Ministrstvo za gospodarstvo ugotovilo, da
                  roki, načini in postopki ustanovitve agencije ne omogočajo gotovega prehoda iz ene
                  statusne oblike v drugo. V primeru neizvedenega prehoda iz urada v javno agencijo
                  bi namreč lahko nastopile okoliščine, da v Republiki Sloveniji ne bi deloval in
                  obstajal organ za preprečevanje in omejevanje konkurence, kar bi posledično
                  omogočalo ravnanje, ki bi škodovalo gospodarstvu Republike Slovenije.</p>
               <p>V Poslanskem klubu Liberalne demokracije Slovenije smo se seznanili z oceno
                  Ministrstva za gospodarstvo, da zaradi kratkih časovnih omejitev za izvedbo
                  potrebnih postopkov za imenovanje in konstituiranje vseh organov Agencije za
                  varstvo konkurence obstaja realna možnost, da do 1. januarja 2012 ne bi bilo moč
                  doseči vpisa agencije v sodni register, zaradi česar agencija ne bi pridobila
                  pravne subjektivitete oziroma posledično ne bi mogla pričeti z delom. Vsekakor pa
                  bi moralo Ministrstvo za gospodarstvo že v fazi priprave zakona opraviti
                  temeljitejšo analizo procesov in opravil, potrebnih za vzpostavitev agencije.</p>
               <p>V Poslanskem klubu Liberalne demokracije Slovenije se strinjamo s predlagano
                  novelo, s katero se vzpostavi mehanizem, ki bo omogočal, da se v primeru, da do 1.
                  januarja 2012 niso izpolnjeni vsi pogoji za pričetek dela agencije, ta rok
                  podaljša do točke, dokler niso konstituirani vsi organi agencije in se posledično
                  agencijo vpiše v sodni register, pričetek dela agencije pa se veže na sodni vpis.
                  Hvala.</p>
            </sp>
            <sp xml:id="SDZ5-Redna-32-2011-10-18.sp394">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja,
                  amandmajev na seji zbora ni bilo možno vlagati.</p>
               <p>Zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
                  jutri v okviru glasovanj.</p>
               <p>Ker nam je ostalo nekaj časa do pol enajste, predlagam, da ne začnemo naslednje
                  točke, ki bi jo morali končati samo s predstavitvijo predlagatelja, ampak da ta
                  čas izkoristimo za krajši počitek in točno ob pol enajstih začnemo z glasovanjem o
                  navedenih treh zakonih. Čas do pol enajste moramo izkoristiti za začetek, ker
                  lahko kdo računa na določeno uro, torej pol enajstih, in bo prizadet, če bo eno
                  minuto prej začetek seje.</p>
               <p>Torej, ob 22.30 nadaljujemo sejo z glasovanjem o treh zakonih, o katerih sem
                  govoril. Hvala lepa.</p>
               <p>(Seja je bila prekinjena ob 22.12 in se je nadaljevala ob 22.30.)</p>
            </sp>
            <sp xml:id="SDZ5-Redna-32-2011-10-18.sp395">

               <speaker>PODPREDSEDNIK MIRAN POTRČ:</speaker>

               <p> Spoštovani kolegice poslanke in kolegi poslanci, gospe in gospodje, prehajamo na
                  glasovanje zbora o predlogih odločitev. Poslanke in poslance prosim, da preverijo
                  svoje glasovalne naprave.</p>
               <p>Nadaljujemo s prekinjeno <title>15. točko dnevnega reda, to je drugo obravnavo
                     Predloga zakona o odvzemu premoženja nezakonitega izvora v okviru rednega
                     postopka. </title>
               </p>
               <p>Prehajamo na odločanje o vloženih amandmajih, ki ga bomo opravili na podlagi
                  pregleda vloženih amandmajev z dne 17. 10. 2011.</p>
               <p>Prehajamo najprej na odločanje o amandmaju k 3. členu, ki ga je vložila Poslanska
                  skupina SDS.</p>
               <p>Glasujemo. Navzočih je 77 poslank in poslancev, za je glasovalo 32, proti 43.</p>
               <p>(Za je glasovalo 32.) (Proti 43.)</p>
               <p>Amandma ni sprejet.</p>
               <p>Prehajamo na odločanje o amandmaju Poslanske skupine SDS k 4. členu.</p>
               <p>Glasujemo. Glasovalo je 77 poslank in poslancev, za je glasovalo 39, proti 38.</p>
               <p>(Za je glasovalo 39.) (Proti 38.)</p>
               <p>Amandma je sprejet.</p>
               <p>Prehajamo na odločanje o amandmaju Poslanske skupine SDS k 10. členu.</p>
               <p>Glasujemo. Glasovalo je 78 poslank in poslancev, za je glasovalo 38, proti 38.</p>
               <p>(Za je glasovalo 38.) (Proti 38.)</p>
               <p>Amandma ni sprejet.</p>
               <p>Prehajamo na odločanje o amandmaju Poslanske skupine SDS k 13. členu.</p>
               <p>Glasujemo. Navzočih je 76 poslank in poslancev, za je glasovalo 32, proti 38.</p>
               <p>(Za je glasovalo 32.) (Proti 38.)</p>
               <p>Amandma ni sprejet.</p>
               <p>Prehajamo na odločanje o amandmaju Poslanske skupine SDS k 15. členu.</p>
               <p>Glasujemo. Navzočih je 76 poslank in poslancev, za je glasovalo 31, proti 40.</p>
               <p>(Za je glasovalo 31.) (Proti 40.)</p>
               <p>Amandma ni sprejet.</p>
               <p>Prehajamo na odločanje o amandmaju Poslanske skupine SDS k 29. členu.</p>
               <p>Glasujemo. Navzočih je 75 poslank in poslancev, za je glasovalo 32, proti 39.</p>
               <p>(Za je glasovalo 32.) (Proti 39.)</p>
               <p>Amandma ni sprejet.</p>
               <p>Prehajamo na odločanje o amandmaju Poslanske skupine SDS k 52. členu.</p>
               <p>Glasujemo. Navzočih je 75 poslank in poslancev, za je glasovalo 32, proti 41.</p>
               <p>(Za je glasovalo 32.) (Proti 41.)</p>
               <p>Amandma ni sprejet.</p>
               <p>Pri odločanju je sprejet en amandma, in sicer k 4. členu, zato sprašujem
                  predlagatelja, ali želi predlagati zboru, da nadaljujemo na tej seji? Predlagatelj
                  je gospod Franco Juri.</p>
            </sp>
            <sp xml:id="SDZ5-Redna-32-2011-10-18.sp396">

               <speaker>FRANCO JURI:</speaker>

               <p>Predlagam, da preidemo k tretji obravnavi.</p>
            </sp>
            <sp xml:id="SDZ5-Redna-32-2011-10-18.sp397">

               <speaker>PODPREDSEDNIK MIRAN POTRČ:</speaker>

               <p>Gospod Franco Juri v imenu predlagatelja predlaga, da zbor na podlagi prvega
                  odstavka 138. člena poslovnika še na tej seji opravi tretjo obravnavo predloga
                  zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
                  nasprotovala več kot tretjina navzočih poslancev.</p>
               <p>Glasujemo. Navzočih je 77 poslank in poslancev, za je glasovalo 70, proti
                  nihče.</p>
               <p>(Za je glasovalo 70.) (Proti nihče.)</p>
               <p>Sklep je sprejet.</p>
               <p>Državni zbor bo tretjo obravnavo predloga zakona opravil jutri v sredo, 19.
                  oktobra 2011, po končanem glasovanju. Službe zbora bodo pripravile pregled, ki ni
                  potreben, ker gre samo za en amandma. Prekinjam torej to točko dnevnega reda.</p>
               <p>Prehajamo na <title>prekinjeno 11. točki dnevnega reda, to je na drugo obravnavo
                     Predloga zakona o spremembah in dopolnitvah Kazenskega zakonika v okviru
                     rednega postopka. </title>
               </p>
               <p>Prehajamo na odločanje o vloženih amandmajih, ki ga bomo opravili na podlagi
                  pregleda vloženih amandmajev z dne 17. oktobra 2011.</p>
               <p>Prehajamo na odločanje o amandmaju Poslanske skupine SDS k 64. členu. Želi kdo
                  obrazložiti glas v imenu poslanske skupine? Odpiram prijavo. Prosim, da se, kdor
                  želi, prijavi za obrazložitev glasu v imenu poslanske skupine.</p>
               <p>Besedo ima gospod Branko Grims v imenu Poslanske skupine Slovenske demokratske
                  stranke.</p>
            </sp>
            <sp xml:id="SDZ5-Redna-32-2011-10-18.sp398">

               <speaker>MAG. BRANKO GRIMS:</speaker>

               <p>V poslanski skupini bomo naš amandma podprli, saj v prejšnjem mandatu na predlog
                  Vlade sprejet Kazenski zakonik ustrezno ureja kaznovalno politiko, ko gre za
                  materialno okoriščanje z zlorabo avtorskih pravic, kar že zdaj veljavni Kazenski
                  zakonik sorazmerno ostro kaznuje.</p>
               <p>Sedanja oblast oziroma zdaj že padla oblast je prišla z absurdnim predlogom, da bi
                  zgolj za nekaj skopiranih datotek, ki bi jih našli na računalniku lahko mlade ali
                  pa mlade po srcu zapirali za tri leta, proti čemur smo več kot pol leta v
                  Poslanski skupini SDS ostro nastopali, saj pomeni takšno določilo dejansko
                  uveljavljanje policijske države, ne pa pravne države, in pomeni zlorabo pravnega
                  načela ultima ratio, da je kaznovalna politika zadnja, ki pride na vrsto. Ko je
                  tudi ministrstvu zmanjkalo kakršnihkoli argumentov in je pristalo na to, da se
                  člen vsaj omili, se je zgodil zanimiv medijski spin, da je več dni po tem, ko je
                  že ministrstvo napovedalo spremembo člena, Zveza potrošnikov zahtevala z isto
                  argumentacijo, ki smo jo mesece ponavljali v SDS, da se ta člen spremeni, in vsi
                  mediji, ki so prej to imeli kot tabu temo in o tem niso poročali, so poročali
                  iznenada, da se zdaj ta člen na predlog Zveze potrošnikov spreminja. In potem si
                  ubogi Slovenci še predstavljajo, da so objektivno informirani in da vedo, kdo je
                  kdo v politiki in za kaj se dejansko zavzema.</p>
               <p>Ljuba Slovenija! Tisto, zaradi česar je treba ta člen črtati je, da tudi zdaj
                  predlagano tako imenovano kompromisno besedilo omogoča precej širok spekter
                  razlag, kar v Kazenskem zakoniku nikakor ni dopustno. Tukaj gre za zelo občutljivo
                  področje, za način življenja mladih, ki se vse bolj povezujejo preko interneta, ga
                  uporabljajo za dnevno komunikacijo, za vir informacij in za vsak poseg na to
                  področje bi bilo treba prej temeljito pretehtati vsako rešitev in tudi slediti
                  svetovnim trendom. Svetovni trendi pa so takšni, kot so že zapisani v sedaj
                  veljavnem Kazenskem zakoniku, ki torej omogočajo preganjanje tistih, ki se z
                  avtorskimi pravicami drugih, s prodajo, dejansko materialno okoriščajo.</p>
               <p>Iz tega razloga predlagamo, da se ta člen črta, ker je nemoderen, ker je preoster,
                  ker je nejasen in ker še vedno omogoča, da bo kdo od mladih, ki bo zgolj želel
                  pridobiti informacije ali pa ga bo zanesla neprevidnost na internetu, to plačal z
                  zaporno kaznijo. Tak zapor je neupravičen, še posebno če vemo, da živimo v državi,
                  v kateri za 100 milijonska dejanska oškodovanja nihče od tajkunov še nikoli ni bil
                  pravnomočno obsojen.</p>
            </sp>
            <sp xml:id="SDZ5-Redna-32-2011-10-18.sp399">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glas v imenu Poslanske skupine Zares bo obrazložil dr. Pavel Gantar.</p>
            </sp>
            <sp xml:id="SDZ5-Redna-32-2011-10-18.sp400">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Jaz sem v razpravi napovedal, da bomo podprli predlog amandmaja Poslanske skupine
                  Slovenske demokratske stranke, pozneje sem določene stvari razčiščeval, pregledal,
                  preveril in seveda ne drži trditev, da je možen kazenski pregon ljudi, ki jemljejo
                  avtorsko besedilo s spleta za svojo uporabo, ne z namenom pridobitništva in
                  profita. Zato napovedujem, da bomo vendarle glasovali proti temu amandmaju. Hvala
                  lepa.</p>
            </sp>
            <sp xml:id="SDZ5-Redna-32-2011-10-18.sp401">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo obrazložiti glas v osebnem imenu? Osebnem ali poslanska skupina? Želi še
                  kdo? Dajem čas za prijavo za obrazložitev glasu v osebnem imenu.</p>
               <p>Besedo ima gospod Jožef Jerovšek, obrazložitev glasu.</p>
            </sp>
            <sp xml:id="SDZ5-Redna-32-2011-10-18.sp402">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Ta amandma bom seveda podprl, ker gre v korist mlade generacije, ki jo je sedanja
                  Vlada, ministrstvo želelo inkriminirati in sodno preganjati zato, da bi si iskalo
                  znanje iz internetnih vsebin. Jaz sem vesel, da smo v naši stranki, konkretno
                  kolega Grims, prvi, ki je v slovenski prostor prinesel piratsko stranko, ki je
                  zmagala v Berlinu zaradi istih vsebin. To je novo gibanje v svetovnem merilu in mi
                  smo takoj prisluhnili potrebam mladih in zaradi tega to tudi z odločno akcijo
                  dosegli, čeprav so si hoteli drugi prisvojiti to pobudo, ampak ta pobuda je
                  originalno nastala v naši stranki. Mi smo se zavedli potreb mladih ljudi, ki jih
                  je sedanja oblast hotela še kazensko preganjati, ker si želijo kulturnih,
                  znanstvenih, raziskovalnih vsebin, ki bi jih jemali z interneta.</p>
               <p>Zadovoljni smo da je pod pritiskom javnosti in na pobudo naše stranke prišlo do
                  tega, da ta namera sedanje oblasti ne bo uresničena, ker ste se ustrašili
                  javnosti, mladi ljudje so se dejansko uprli tem nameram, da bodo preganjeni v
                  lastni domovini. Hvala lepa.</p>
            </sp>
            <sp xml:id="SDZ5-Redna-32-2011-10-18.sp403">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glas v svojem imenu bo obrazložil gospod Franco Juri.</p>
            </sp>
            <sp xml:id="SDZ5-Redna-32-2011-10-18.sp404">

               <speaker>FRANCO JURI:</speaker>

               <p>Hvala za besedo, gospod podpredsednik.</p>
               <p>Tudi v poslanski skupini Zares smo imeli resne pomisleke o členu, preden bi ga
                  skupaj z ministrstvom preoblikovali. In zdaj, v novi inačici, je dejansko kaznovan
                  samo tisti, ki zlorablja naložene podatke z interneta za komercialne namene, ne pa
                  tisti, ki jih uporablja v lastne namene. Mislim, da je rešitev dobra in zato ne
                  bom podprl tega amandmaja, kajti ob tem, ko zagovarjamo pravice uporabnikov
                  interneta in prav je, da jih ščitimo pred nesorazmernim kaznovanjem, je vendarle
                  potrebno ubraniti in obvarovati tudi avtorske pravice. In mislim, da je
                  kompromisna rešitev, ki je bila predložena, optimalna s tega vidika in nima smisla
                  podpreti takšnega amandmaja.</p>
               <p>Tako da bom glasoval proti.</p>
            </sp>
            <sp xml:id="SDZ5-Redna-32-2011-10-18.sp405">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glas bo obrazložil gospod Anton Anderlič.</p>
            </sp>
            <sp xml:id="SDZ5-Redna-32-2011-10-18.sp406">

               <speaker>ANTON ANDERLIČ:</speaker>

               <p>Spoštovani, mnogi se še spomnimo časov, ko je bilo marsikaj prepovedano, tudi uvoz
                  računalnikov, da ne govorim o nekaterih vsebinah, ki so danes povsem proste na
                  trgu in dostopne vsakomur. In ni res, da bi kakorkoli kdo imel kakšno skrbi za to,
                  da je svoboda dostopa omejena. Nasprotno. Mogoče so si nekateri želeli, da bi bila
                  še bolj cenzurirana ali zaprta dostopnost do nekaterih informacij, vsebin, ki so
                  koristne in uporabne za vsak dan vsem, ki jih želijo dobiti, ki želijo poseči v
                  njih.</p>
               <p>Na odboru ni bilo govora o tem od nikogar od tistih, ki danes tukaj govorijo, kako
                  so že zdavnaj o teh stvareh govorili. Poiskali smo rešitev, ki po mojem
                  prepričanju zagotavlja tisto, kar je nadvse pomembno – zaščito avtorskih pravic.
                  Imamo kar znane primere sporov, ki se pojavljajo tudi drugje, mislim, da smo
                  včeraj razpravljali v tej dvorani ob neki drugi točki, ko je šlo za poročilo
                  nadzora na varnostnimi in obveščevalnimi službami, vprašanje o Sazasu in podobnih
                  stvareh. Ob vsem spoštovanju in absolutni zaščiti avtorskih pravic, tisti, ki smo
                  ta amandma sooblikovali in o njem razpravljali tudi na odboru, menimo, da je treba
                  kakršenkoli dostop do podatkov in informacij, ki so uporabni za to, da človek
                  osebno nekaj pridobi, raste, širi svoja obzorja in se ne ukvarja s prepovedano
                  trgovino in da na ta račun ne služi, podpreti.</p>
               <p>Zato seveda ta amandma na tak način, kot je tukaj predstavljen, absolutno ne morem
                  podpreti.</p>
            </sp>
            <sp xml:id="SDZ5-Redna-32-2011-10-18.sp407">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vidim še interesa za obrazložitev glasu. Dajem čas za prijavo. Kdor bo še
                  obrazložil glas, naj se prijavi.</p>
               <p>Mag. Branko Grims, izvolite.</p>
            </sp>
            <sp xml:id="SDZ5-Redna-32-2011-10-18.sp408">

               <speaker>MAG. BRANKO GRIMS:</speaker>

               <p>Najprej, da bomo vsi enako uporabljali pojem. "Klasično piratstvo" je tisto, ko
                  nekaj razmnožuješ z namenom prodaje, torej osebnega materialne okoriščanja. In
                  tega seveda nihče od nas ne zagovarja. Nasprotno, to ustrezno kaznuje že Kazenski
                  zakonik in to ostro, za katerega smo vsi, tudi sam, glasovali v prejšnjem
                  mandatu.</p>
               <p>Tisto, kar je problem rešitev, ki jih ponujate vi oziroma sedaj že propadla vladna
                  koalicija, je v tem, da izhajate iz načela policijske države. Da še vedno izhajate
                  iz načela, da hočete zapirati ljudi zaradi tega, ker pač nekaj prekopirajo. In to
                  je pretirano iz razlogov, ki sem jih navedel že prej.</p>
               <p>Tisto, kar je bistvo zgodbe in kar bi moralo biti sporočilo pri tej zadevi, je moč
                  v resnici povzeti v enem stavku. Zaradi česa? Zaradi tega, ker je danes internet
                  mladim način življenja in predvsem vir informacij, vir znanja. In je torej to tudi
                  razvojno vprašanje. Zato se to sporočilo v enem stavku glasi: Slovenija ne
                  potrebuje ne Vlade, ne političnih strank, ki zagovarjajo zapiranje mladih zaradi
                  kopiranja datotek z interneta, ampak potrebuje stranke in Vlado, ki bodo
                  zagovarjale odpiranje novih, kvalitetnih delovnih mest in s tem omogočale mladim
                  dobro perspektivo, Sloveniji pa razvoj.</p>
            </sp>
            <sp xml:id="SDZ5-Redna-32-2011-10-18.sp409">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franc Pukšič.</p>
            </sp>
            <sp xml:id="SDZ5-Redna-32-2011-10-18.sp410">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, podpredsednik!</p>
               <p>V Slovenski ljudski stranki bomo podprli ta amandma, ki člen črta.</p>
               <p>Danes, ko smo poslušali in razpravljali tudi o Poročilu Varuhinje človekovih
                  pravic, je v enem delu poglavja o revnih prebivalcih govorila oziroma pisala tudi
                  o revščini med mladimi. Mladi vendarle ne bi smeli biti ranljiva populacija. Mladi
                  bi pravzaprav morali biti motor družbe. Sposobni mladi po končanem šolanju,
                  izobraževanju in tako dalje pa so v skupini tiste ranljive populacije kot nekatere
                  druge socialne skupine. In sedaj še s tem, da bomo nad njimi bdeli še z neko
                  represijo, če bodo delali, iskali, se izobraževali in na ta način poskusili tudi
                  kaj narediti. Daleč od tega, da bi šlo v tem primeru za piratstvo, ampak gre
                  enostavno za delo, in še to bi jim na ta način poskusili onemogočiti. Tistih
                  velikih svinjarij pa žal ne odkrivamo. Tam se pa nič ne zgodi. Otroke bi sedaj
                  začeli zapirati, če bi ta člen ostal notri.</p>
               <p>S tem se v Slovenski ljudski stranki ne strinjamo in bomo glasovali za ta amandma.
               </p>
            </sp>
            <sp xml:id="SDZ5-Redna-32-2011-10-18.sp411">

               <speaker>PODPREDSEDNIK MIRAN POTRČ:</speaker>

               <p>Lahko glasujemo?</p>
               <p>Glasujemo o amandmaju k 64. členu.</p>
               <p>Glasovalo je 79 poslank in poslancev, za je glasovalo 33, 41 proti.</p>
               <p>(Za je glasovalo 33.) (Proti 41.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Slovenske demokratske stranke
                  k 82. členu. V imenu poslanske skupine, gospod Grims? Želi še kdo v imenu
                  poslanske skupine? Zaenkrat ne vidim želje.</p>
               <p>Gospod Grims, izvolite.</p>
            </sp>
            <sp xml:id="SDZ5-Redna-32-2011-10-18.sp412">

               <speaker>MAG. BRANKO GRIMS:</speaker>

               <p>Spoštovani!</p>
               <p>Tako, kot je bilo pri prejšnjem členu neustrezno in raztegljivo besedilo, in
                  veste, da je določnost pravne norme eden od ustavnih pogojev za dopustnost
                  sprejetja nekega zakona, je to še toliko bolj očitno, ko gre za ta amandma.</p>
               <p>V tem primeru je vladajoča koalicija predlagala, da se z do enoletno zaporno
                  kaznijo kaznuje vsakogar, ki bi neupravičeno vstopil v neko omrežje. To je seveda
                  silno raztegljiv pojem. Tisti, ki se spoznate na moderno tehniko, morate računati
                  na to, da so dostikrat naprave same nastavljene tako, da se avtomatično
                  povezujejo, da pride do tovrstnih vstopov. In v primeru, da pride v nezaščitenem
                  omrežju do neupravičenega vstopa, sta v bistvu kriva dva - tisti, ki morda na
                  svoji napravi ni poskrbel za prave nastavitve, ampak vsaj toliko je kriv tudi
                  tisti, ki pa ni poskrbel za ustrezno zaščito svojega omrežja. In v takem primeru
                  predlagati zaporno kazen je drakonsko kaznovanje neke policijske države, ki sodi v
                  povsem drug prostor in čas. Tudi amandma, ki je nekoliko spremenil prvotno
                  besedilo na odboru, tega ne rešuje, torej glede na vse možnosti, ki danes
                  obstajajo, glede na različne tehnologije, glede na to, da so dostikrat nastavitve,
                  ki so narejene že tovarniško, se pravi, ki jih storijo podjetja sama, narejene
                  tako, da gredo v bistvu v smeri, ki je pri nas zaradi takega določila potencialno
                  nezakonita. Zaradi tega bi bilo nujno sprejeti ta amandma in ta člen zaradi
                  nejasnosti, zaradi nedoločnosti v celoti črtati iz besedila zakona.</p>
               <p>Če da bo ta člen ostal, bo seveda povsem jasno, da namen tega zakona ni kaznovanje
                  tistih, ki nekaj storijo zavestno, da bi se okoristili protipravno, ampak da gre v
                  resnici za vzpostavljanje policijske države socialističnega tipa, v kateri smo vsi
                  potencialno v nasprotju z zakonom. In potem se deli na tiste, saj veste, če je
                  nekdo naš "čvouk", kot se je temu reklo pred 30 leti na Gorenjskem, je v redu in
                  se mu ne bo nič zgodilo, če pa je nekdo na strani, recimo, neke demokratične
                  stranke, potem se ga bo pa zagrabilo. Ampak to z moderno, demokratično državo nima
                  več prav ničesar skupnega.</p>
            </sp>
            <sp xml:id="SDZ5-Redna-32-2011-10-18.sp413">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na glasovanje o amandmaju k 82. členu.</p>
               <p>Glasujemo. Navzočih je 78 poslank in poslancev, za je glasovalo 34, proti 43.</p>
               <p>(Za je glasovalo 34.) (Proti 43.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Slovenske demokratske stranke
                  k 100. členu. V imenu poslanske skupine, gospod Jerovšek? Želi še kdo v imenu
                  poslanske skupine? (Ne.)</p>
               <p>Gospod Jerovšek, imate obrazložitev glasu v imenu poslanske skupine.</p>
            </sp>
            <sp xml:id="SDZ5-Redna-32-2011-10-18.sp414">

               <speaker>JOŽEF JEROVŠEK:</speaker>

               <p> Hvala lepa.</p>
               <p>V poslanski skupini seveda predlagamo kaznivo dejanje napad na finančno stabilnost
                  in suverenost Republike Slovenije z oškodovanjem javnih sredstev. To je edini
                  pravi odgovor na to, kar se je zgodilo v našem finančnem in bančnem sistemu, kjer
                  se je po mnenju znanega sociologa dr. Urbana Vehovarja zgodil zločin. S tem je
                  bila Slovenija spravljena v podrejen položaj in v izredno kritično stanje. Če
                  sedanja oblast še vnaprej ne želi preganjati takih kaznivih dejanj, potem pač želi
                  tisto, kar po mnenju dr. Beleta, izjemnega strokovnjaka za kazensko pravo, namesto
                  sedanje dikcije oškodovanja javnih sredstev v bistvo vnaša v Kazenski zakonik
                  amnestijo za finančne malverzacije in finančna kazniva dejanja, kajti po njenem
                  stališču to do zdaj ni bilo kaznivo dejanje in bo celo morala opustiti vse
                  pregone, ki so bili doslej sproženi.</p>
               <p>K temu, kar predlagamo, lahko navedem tudi dodatni argument. Pred dvema dnevoma je
                  predsednik Evropske komisije gospod Barroso zahteval oziroma predlagal odredbo, ki
                  bo od nacionalnih držav zahtevala kaznovanje teh zadev v finančnem sistemu. Za to
                  nasilje nad javnimi sredstvi finančnikov bo Evropska komisija zahtevala kaznovanje
                  in kako bo naš minister stal pred Barrosom, ko bo na mizi imel podatek, da so doma
                  zavrnili takšno kaznovanje, takšno kaznovalno politiko, da ščitijo slovenske
                  tajkune, slovenske prevarante, tiste, ki so napadli finančni sistem ter s tem
                  ogrozili neodvisnost in suverenost slovenske države.</p>
               <p>Zato upam, da bomo dosegli konsenz, da bomo tisti, ki ste za to, da se ohrani
                  suverenost slovenske države in da se v nadaljnje prepreči te vdore v finančni
                  sistem, ki so se v našem bančnem in finančnem sistemu zgodili, glasovali za tako
                  kaznivo dejanje, s katerim bomo na simbolni ravni in tudi praktično preprečevali
                  takšna dejanja. Hvala.</p>
            </sp>
            <sp xml:id="SDZ5-Redna-32-2011-10-18.sp415">

               <speaker>PODPREDSEDNIK MIRAN POTRČ:</speaker>

               <p> Prehajamo na glasovanje o amandmaju k 100. členu.</p>
               <p>Glasujemo. Navzočih je 76 poslank in poslancev, za je glasovalo 30, proti 45.</p>
               <p>(Za je glasovalo 30.) (Proti 45.)</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo
                  predloga zakona.</p>
               <p>Prehajamo <title>na tretjo obravnavo </title>predloga zakona. Ker v drugi
                  obravnavi k dopolnjenem predlogu zakona amandmaji niso bili sprejeti, prehajamo na
                  odločanje o predlogu zakona. Obveščam vas, da me Zakonodajno-pravno služba oziroma
                  Vlada nista opozorili, da bi bil zaradi amandmajev, sprejetih na matičnem delovnem
                  telesu, predlog zakona neusklajen.</p>
               <p>Gospod Grims, obrazložitev glasu v imenu poslanske skupine. Želi še katera
                  poslanska skupina obrazložiti svoj glas? Ne.)</p>
               <p>Izvolite, mag. Grims, v imenu SDS.</p>
            </sp>
            <sp xml:id="SDZ5-Redna-32-2011-10-18.sp416">

               <speaker>MAG. BRANKO GRIMS:</speaker>

               <p> Spoštovani!</p>
               <p>V Poslanski skupini SDS bomo sprejetju tega zakona nasprotovali zaradi opozoril,
                  ki jih je dal profesor dr. Bele, ki opozarja, da je zakon napisan iz napačnih
                  izhodišč, da izhaja iz fetišizacije kaznovalne politike, iz fetišizacije
                  kaznovanja kot takega in sodi v drug prostor in čas. Sodi v nek predmoderen
                  prostor, ki z moderno demokratično državo Evropske unije nima prav nič
                  skupnega.</p>
               <p>V obravnavi ste zavrnili praktično vse amandmaje, ki jih je vložila Poslanska
                  skupina SDS, s katerimi smo hoteli odpraviti vsaj najhujše napake tega zakona,
                  vendar ste ravnali prav tako, kot ste ravnali na začetku svojega mandata. Izhajali
                  niste iz argumentov, ampak iz argumenta moči, izhajali ste iz političnega
                  prestiža, ki je bil rdeča nit vašega mandata in ki je očitno nekaj, kar edino
                  zaznamuje vašo politiko kot prepoznavno. Vse to so razlogi, zaradi katerih je
                  treba zavrniti zakon, ki ne bo prinesel tistih učinkov, ki bi jih moral imeti, ker
                  je v temeljnem nasprotju z enim od pravnih izhodišč, temeljnih pravnih načel, da
                  je kaznovanje ultima ratio, zadnja izbira. Namesto mnogih rešitev, ki so v tem
                  zakonu, bi seveda lahko uredili zakon drugače, ga uredili z drugimi zakoni,
                  uredili preventivo oziroma poiskali rešitve, ki bi bile določne, kajti zakon je
                  poln nedorečenih formulacij, ki omogočajo, da tistemu, ki jih uresničuje, pustijo
                  sorazmerno velik prostor za njegovo prosto odločanje. Takšno pa, ko gre za
                  človekove pravice in za kaznovanje človeka, v nobenem primeru ne more biti
                  dopustno in je v Sloveniji tudi očitno protiustavno.</p>
               <p>Takšen zakon, kot je, ne bo prinesel pozitivnega učinka pri pregonu kaznivih
                  dejanj. Na mnogih področjih bo povzročil kvečjemu dodatno zmedo, dodatno
                  zavlačevanje postopkov, dodatne pritožbe na Ustavno sodišče in s tem še dodaten
                  minus v že sicer slabo delujoč slovenski pravosodni sistem. Vsekakor je zakon,
                  tako kot opozarja prof. dr. Bele, prej odraz psihologije policijske države tistih,
                  ki so ga predlagali in ki ga zagovarjajo, kot pa odraz modernega razumevanja
                  kazenskega prava, ki je pač ozko usmerjeno, določno in poseže po ukrepih samo
                  tedaj, kadar je to z vidika temeljnih družbenih vrednot in z vidika zaščite teh
                  vrednot dejansko nujno potrebno.</p>
               <p>In naj končam … / izklop mikrofona/</p>
            </sp>
            <sp xml:id="SDZ5-Redna-32-2011-10-18.sp417">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Grims.</p>
               <p>Videl sem interes za obrazložitev glasu v osebnem imenu. Prosim, kdor želi
                  obrazložiti glas v osebnem imenu, naj se prijavi.</p>
               <p>Besedo ima gospod Borut Sajovic.</p>
            </sp>
            <sp xml:id="SDZ5-Redna-32-2011-10-18.sp418">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Zakon je zagotovo vreden podpore, če že ne zaradi drugega, zaradi seveda sporočil,
                  ki so jih nekaterih kolegi dajali ob obrazložitvi amandmajev. V eni sapi so seveda
                  zagovarjali nekaznovanje, v drugi sapi pa dodatno kaznovanje in pa represijo.
                  Kakšni analitiki bi temu rekli slab over spin, sem pa vesel, da smo v Poročilu
                  Varuhinje človekovih pravic, ki smo ga danes vsi z veliko večino sprejemali z
                  odobravanjem, jasno in glasno razbrali, da se sodni zaostanki, stanje na področju
                  pravosodja bistveno bistveno izboljšuje in to je seveda dobro sporočilo. Če ga pa
                  nekateri, ki imajo seveda vsak dan črna, očala vidijo samo skozi negativizem, je
                  pa to njihova odločitev in pa izbira.</p>
               <p>Sam bom takšen zakon podprl.</p>
            </sp>
            <sp xml:id="SDZ5-Redna-32-2011-10-18.sp419">

               <speaker>PODPREDSEDNIK MIRAN POTRČ:</speaker>

               <p>Hval lepa.</p>
               <p>Glas bo obrazložila gospa Darja Lavtižar Bebler.</p>
            </sp>
            <sp xml:id="SDZ5-Redna-32-2011-10-18.sp420">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik.</p>
               <p>Kazensko pravo je tisto pravo, o katerem pravzaprav nihče ne ve vsega in nihče ne
                  ve dovolj. Zato se jaz vedno čudim tistim, ki v tem državnemu zboru, ne da bi
                  poznali sploh kakšno vejo prava, o kazenskem pravu vedo vse. In imam slab občutek
                  pri tem ter ne morem sodelovati pri teh razpravah, ker sem prepričana, da so to
                  tako zahtevne stvari, o katerih pravzaprav mi kot poslanci, predstavniki ljudstva,
                  ki o tem ne vemo pravzaprav nič ali pa vsaj ne dovolj, nimamo pravice na ta način
                  razpravljati, da bi se tako vehementno zavzemali za to, kaj je prav in kaj je
                  narobe.</p>
               <p>In zato želim reči samo to. Vem, da je Kazenski zakonik, ki je stopil v veljavo 1.
                  novembra – zelo značilno – 2009, sprejet na nek nenavaden način, ob nestrinjanju
                  stroke, in da je zagotovo dejstvo, da vsebuje veliko napak in nekih neprimernosti,
                  da ga je treba na nek način popraviti. Jaz sem verjela in verjamem tudi danes
                  Ministrstvu za pravosodje, da ga je bilo treba v teh delih, kot smo poskušali
                  popraviti, in zato bom glasovala za to, da se popravi v tem delu. Nikakor si ne
                  želim, da bi kdo mislil, da ve o vsem tem vse ... / izklop mikrofona/</p>
            </sp>
            <sp xml:id="SDZ5-Redna-32-2011-10-18.sp421">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Obrazložitev glasu, gospod Branko Grims.</p>
            </sp>
            <sp xml:id="SDZ5-Redna-32-2011-10-18.sp422">

               <speaker>MAG. BRANKO GRIMS:</speaker>

               <p>Spoštovani profesor dr. Bele je vrhunski strokovnjak za področje kazenskega prava
                  in tisti, ki se sklicujete na stroko, bi lahko vsaj njemu prisluhnili, kajti
                  opozorila, ki sem jih prej povedal, so njegova opozorila. Da gre za napačno
                  razumevanje kazenskega prava, za napačna izhodišča, za zakon, ki sodi v področje
                  policijske države v nek drug prostor in čas, ter z moderno demokratično državo
                  nima nič skupnega.</p>
               <p>Sam osebno bom glasoval proti temu zakonu zaradi njegovih opozoril in pa zaradi
                  načela, o katerem sem govoril prej, ker verjamem, da lahko samo znanje Slovenijo
                  potegne v nov razvojni cikel, da je samo znanje tisto, kar nam ga nihče ne more
                  odvzeti in lahko gradi slovenski razvoj in s tem tudi socialno državo naslednjih
                  rodov, danes pa znanje mladi pridobivajo preko interneta. Slovenija ne potrebuje
                  ne vlade in ne političnih strank, ki predlagajo in zagovarjajo zapiranje mladih
                  zaradi kopiranja z interneta, ampak potrebuje vlado in politično stranko na
                  oblasti, ki bo sposobna mladim odpirati nova delovna mesta, s tem boljšo
                  perspektivo v življenju, Sloveniji pa s tem omogočiti nov razvoj.</p>
            </sp>
            <sp xml:id="SDZ5-Redna-32-2011-10-18.sp423">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Franci Kek.</p>
            </sp>
            <sp xml:id="SDZ5-Redna-32-2011-10-18.sp424">

               <speaker>FRANCI KEK:</speaker>

               <p>Hvala za besedo.</p>
               <p>Omenjeni zakon bomo podprli. Moti me pa podcenjevanje predhodnika. Ne gre za rdečo
                  nit, gre za oranžno nit, veste.</p>
            </sp>
            <sp xml:id="SDZ5-Redna-32-2011-10-18.sp425">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasujemo o predlogu sprememb in dopolnitev Kazenskega zakonika.</p>
               <p>Glasujemo. Navzočih je 78 poslank in poslancev, za je glasovalo 45, proti 27.</p>
               <p>(Za je glasovalo 45.) (Proti 27.)</p>
               <p>Ugotavljam, da je Zakon o spremembah in dopolnitvah Kazenskega zakonika sprejet v
                  obravnavanem besedilu.</p>
               <p>V zvezi s to točko dnevnega reda Vlada predlaga zboru, da na podlagi 153. člena
                  Poslovnika zbor sprejme naslednji sklep: Zakonodajno-pravna služba pripravi uradno
                  prečiščeno besedilo kazenskega zakonika. Glasujemo o tem predlogu.</p>
               <p>Glasujemo. Navzočih je 74 poslank in poslancev, za je glasovalo 52, proti
                  nihče.</p>
               <p>(Za je glasovalo 52.) (Proti nihče.)</p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 19. točko dnevnega reda, to je z drugo obravnavo
                     Predloga zakona o avdiovizualnih medijskih storitvah v okviru rednega postopka.
                  </title>
               </p>
               <p>Prehajamo na odločanje o vloženih amandmajih, ki ga bomo opravili na podlagi
                  pregleda vloženih amandmajev z dne 17. oktobra 2011. Pri tem vas obveščam, da ste
                  danes na klop prejeli umik amandmaja Poslanske skupine SDS k 32. člen.</p>
               <p>Prehajamo na odločanje o amandmaju poslanskih skupin SD in LDS k 36. členu.</p>
               <p>Glasujemo. Glasovanje teče. Navzočih je 72 poslank in poslancev, za je glasovalo
                  42, proti nihče.</p>
               <p>(Za je glasovalo 42.) (Proti nihče.)</p>
               <p>Ugotavljam, da je amandma k 36. členu sprejet.</p>
               <p>Prehajamo na odločanje o amandmaju Poslanske skupine SLS – Slovenske ljudske
                  stranke k 43. členu.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo
                  47, proti 2.</p>
               <p>(Za je glasovalo 47.) (Proti 2.)</p>
               <p>Ugotavljam, da je amandma k 43. členu sprejet.</p>
               <p>Prehajamo na odločanje o amandmaju poslanskih skupin SD in LDS k 44. členu.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo
                  46, proti nihče.</p>
               <p>(Za je glasovalo 46.) (Proti nihče.)</p>
               <p>Ugotavljam, da je amandma k 44. členu sprejet.</p>
               <p>Prehajamo na odločanje o amandmaju poslanskih skupin SD in LDS k 45. členu.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo
                  48, proti nihče.</p>
               <p>(Za je glasovalo 48.) (Proti nihče.)</p>
               <p>Ugotavljam, da smo sprejeli tri amandmaje k zakonu.</p>
               <p>Gospod državni sekretar, želite besedo? Da.</p>
               <p>Gospod Školč, izvolite.</p>
            </sp>
            <sp xml:id="SDZ5-Redna-32-2011-10-18.sp426">

               <speaker>JOŽEF ŠKOLČ:</speaker>

               <p>Hvala lepa. Spoštovane poslanke, spoštovani poslanci!</p>
               <p>Vlada predlaga, da v skladu z možnostmi, ki jih daje Poslovnik v svojem 38. Členu,
                  opravite na tej seji tudi tretjo obravnavo in s tem v državnem proračunu v
                  naslednjih letih čuvate tiste milijone, ki bi sicer padli zaradi neuveljavitve
                  direktive, ki ureja to področje. Hvala lepa.</p>
            </sp>
            <sp xml:id="SDZ5-Redna-32-2011-10-18.sp427">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na odločanje o navedenem predlogu, da Državni zbor na podlagi prvega
                  odstavka 138. člena Poslovnika opravi tretjo obravnavo predloga zakona še na tej
                  seji.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo
                  51, proti 21.</p>
               <p>(Za je glasovalo 51.) (Proti 21.)</p>
               <p>Proti je glasovalo manj kot tretjina vseh, ki so glasovali. Ugotavljam, da je
                  zaradi tega predlog sklepa sprejet.</p>
               <p>Tretjo obravnavo predloga zakona bomo opravili jutri. V zvezi s tretjo obravnavo
                  tega predloga zakona in Predloga zakona o odvzemu nezakonito pridobljenega
                  premoženja, vas opozarjam, da v skladu z drugim odstavkom 138. člena Poslovnika
                  tretja obravnava praviloma ne sme biti opravljana prej kot v 24 urah. Ta določba
                  je dana v pomoč skupinam, ki želijo pripraviti amandmaje.</p>
               <p>Danes je 23.17. Če bi hoteli čakati 24 ur, potem moramo čakati jutri do te ure. Če
                  pa soglašate, bi priporočal, da poslanske skupine, ki bodo eventualno pripravile
                  amandmaje, te amandmaje pripravijo čim prej, da bi lahko v teku jutrišnjega
                  dopoldneva opravili še tretjo obravnavo teh dveh zakonov. Kolikor lahko računamo,
                  bomo jutri delali verjetno do petih, šestih. Upam pa, da veliko dlje ne. Ali lahko
                  to sugestijo sprejmete? Hvala lepa.</p>
               <p>S tem zaključujem to točko dnevnega reda in današnjo sejo Državnega zbora.
                  Nadaljevali jo bomo jutri ob 8. uri. Hvala lepa. <title>(SEJA JE BILA PREKINJENA
                     18. OKTOBRA 2011 OB 23.19.) </title>
               </p>
            </sp>
         </div>
      </body>
   </text>
</TEI>
