<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-12-2009-12-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|6CC6D0C7F99A09DFC125794B00378EFC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=6CC6D0C7F99A09DFC125794B00378EFC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-12-2009-12-17.DZ" n="12">
               <name>Redna</name>
               <date when="2009-12-17"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-12-2009-12-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 12. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 12. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: Vili
               Rezman, Franc Pukšič do 16.00, Miran Jerič, Marijan Pojbič od 15.00 dalje in Marjan
               Bezjak. Vse prisotne lepo pozdravljam!</p>
               <p>Prehajamo na <title>25. TOČKO DNEVNEGA REDA - PONOVNO ODLOČANJE O ZAKONU O SPREMEMBAH IN
                  DOPOLNITVAH ZAKONA O GOSPODARSKIH ZBORNICAH.</title>
               </p>
               <p>Državni svet je na 13. izredni seji 27. novembra 2009 sklenil, da na podlagi tretje
               alineje prvega odstavka 97. člena Ustave Republike Slovenije od Državnega zbora
               zahteva, da pred razglasitvijo zakona ponovno odloča o Zakonu o spremembah in
               dopolnitvah Zakona o gospodarskih zbornicah. Besedo bi moral dati predstavniku
               Državnega sveta, vendar ga ni v dvorani.</p>
               <p>Zakon je obravnaval Odbor za gospodarstvo kot matično delovno telo. Poročilo bi moral
               predstaviti gospod Rezman, ki je odsoten. Mogoče kdo od podpredsednikov? <stage>(Ne.)</stage> Besedo
               dajem predstavnici Vlade kot predlagateljici zakona za obrazložitev mnenja. Besedo
               ima mag. Darja Radič, državna sekretarka na Ministrstvu za gospodarstvo.</p>
            </sp>
            <sp who="SDZ5:RadićDarja">

               <speaker>MAG. DARJA RADIČ:</speaker>

               <p>Hvala lepa, gospod predsednik. Spoštovane poslanke in poslanci! Glede na to, da je
               Zakon o spremembah in dopolnitvah Zakona o gospodarskih zbornicah Državni zbor že
               obravnaval in gre samo za obrazložitev glede mnenja Državnega sveta, bom tudi jaz
               zelo kratka.</p>
               <p>Vlada Republike Slovenije je obravnavala pobudo oziroma predlog Državnega sveta in v
               zvezi s tem ugotovila, da je Predlog zakona o spremembah in dopolnitvah Zakona o
               gospodarskih zbornicah, kot ga je predlagala Državnemu zboru in ga je ta že sprejel,
               korekten. Namen predlagatelja sprememb tega zakona ni bil vsebinsko spreminjati
               Zakona o gospodarskih zbornicah, temveč zgolj odpraviti neskladje z ustavo, tako kot
               je odločilo Ustavno sodišče. Ta predlog zakona je pripravljen v skladu s tem, zato
               predlagamo Državnemu zboru, da zakon ponovno potrdi. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem predstavnikom poslanskih skupin. Besedo ima Bogdan Barovič,
               v imenu Poslanske skupine Slovenske nacionalne stranke. <stage>/Oglašanje v dvorani./</stage></p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Proceduralno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Proceduralno, gospod Han, prosim.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Se opravičujem, gospod predsednik, vendar sem kot podpredsednik dobil navodila, da v
               imenu Odbora za gospodarstvo kljub vsemu povem stališče.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega Han, vprašal sem, ali bo kdo od podpredsednikov predstavil poročilo
               odbora, kar je razvidno iz zapisnika. Zato vam zdaj na žalost ne morem dati besede.
               Se zgodi, to ni katastrofa, spoštovani kolega Han in podpredsednik odbora, moramo iti dalje. Če enkrat naredim izjemo, potem bom vedno
               moral delati izjeme ob drugih priložnostih. V tem letu smo se naučili toliko, da se
               je treba striktno ravnati po poslovniku pri teh stvareh. Tako dajem besedo
               predstavnikom poslanskih skupin. Besedo ima Bogdan Barovič v imenu Poslanskih skupine
               Slovenske nacionalne stranke.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice in kolegi!</p>
               <p>Veliko besed je bilo že izrečenih o Predlogu zakona o spremembah in dopolnitvah
               Zakona o gospodarskih zbornicah. Na ponovni obravnavi na matičnem delovnem telesu je
               Slovenska nacionalna stranka podprla zahtevo ali pa stališče Državnega sveta za
               ponovno obravnavo tega zakona in proučitev. Zgodba je po vseh teorijah, ki smo jih
               slišali, popolnoma jasna, vsaj za nas. Najprej je treba jasno razumeti in ločiti
               reprezentativni pojem, torej dve reprezentativni zbornici sta nastali po tako
               imenovani Gospodarski zbornici, imenoval jo bom rimska ena, GZS-I. - je ni več.
               Nastali sta dve zbornici - GZS-II., Gospodarska zbornica, nova, in Trgovinska
               zbornica. Odločba Ustavnega sodišča je bila jasna. Ustavno sodišče je kot edini
               razumni kriterij postavil reprezentativnost, kar pomeni, da sredstva iz nasledstva
               pripadajo obema reprezentativnima zbornicama pri delitvi enako, glede na odločitev
               vseh tistih, ki so bili prej v to zbornico vključeni. In to je vse. Pojavil pa se je
               nov trenutek, ko je en del teh sredstev, za katerega meni Gospodarska zbornica II.,
               da je njihov, Trgovinska zbornica kot druga reprezentativna, pa je prepričana, da
               pripada enaka delitev tudi za tisti del, tako, kot je odločilo Ustavno sodišče.</p>
               <p>Ustavno sodišče je postavilo samo en kriterij: kriterij reprezentativnosti.
               Ministrstvo za gospodarstvo pa bi lahko postavilo še drug kriterij, in sicer razumni
               razlog, vendar ga ni. Ker tega ni, je odločba Ustavnega sodišča popolnoma jasna.
               Denar se deli na dve reprezentativni zbornici, gospodarsko in trgovinsko, po
               pripadajočih deležih in pika.</p>
               <p>In glede na to, da smo v Slovenski nacionalni stranki ugotovili, da takšna delitev v
               realnosti na osnovi tega zakona ni mogoča, dvomimo, da je takšna odločitev, kot jo
               predvideva Zakon o spremembah in dopolnitvah Zakona o gospodarskih zbornicah,
               pravilna in zaradi tega dvoma v Slovenski nacionalni stranki tega zakona ne bomo
               podprli.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Milan Gumzar v imenu Poslanskega kluba Liberalne demokracije
               Slovenije.</p>
               <p>Prosim.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala za besedo. Lepo pozdravljeni.</p>
               <p>V Poslanskem klubu liberalnih demokratov smo Predlog zakona o spremembi in dopolnitvi
               Zakona o gospodarskih zbornicah na 11. seji Državnega zbora Republike Slovenije 16.
               11. 2009 podprli. Ne glede na veto Državnega sveta in glede na to, da so stališča
               poslanskega kluba enaka, kot so bila takrat, bomo danes ponovno glasovali za
               predlagani zakona.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Matjaž Han v imenu Poslanske skupine Socialnih demokratov.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa, spoštovani predsednik. Spoštovana državna sekretarka, kolegice in
               kolegi.</p>
               <p>Namen novele Zakona o gospodarskih zbornicah je odprava nepravilnosti, ki jih je v
               prvotnem zakonu ugotovilo Ustavno sodišče.</p>
               <p>V Poslanski skupini Socialnih demokratov se zavedamo, da je delitev premoženja
               gospodarske zbornica ali sploh premoženja prežeta z veliko zankami in da je nad
               izvajanjem tega dejanja upravičenkama, reprezentativnima zbornicama nujno treba
               pozorno bedeti. Vendar pa je to stvar drugačnih sprememb zakona ter kompromisnega
               dogovora med vsemi upravičenkami do premoženja Gospodarske zbornice Slovenije. Da
               predlog sprememb in dopolnitev zakona odpravlja neenakost reprezentativnih zbornic,
               so potrdile tako Služba Vlade za zakonodajo, Zakonodajno-pravna služba Državnega
               zbora in celo interesne skupine delodajalcev ter Komisija za gospodarstvo, turizem in
               obrt Državnega sveta. To dejstvo pa potrjuje, da zakon primerno implementira odločbo
               Ustavnega sodišča, in to je vendarle najbolj pomembno, ter s tem opravičuje svoj
               prvotni namen.</p>
               <p>Zaradi vsega navedenega bomo v poslanski skupini zakon znova potrdili.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Danijel
               Krivec.</p>
               <p>Prosim.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Spoštovani predsednik, cenjene kolegice in kolegi.</p>
               <p>Dosedanja zakonska ureditev je omogočala neenako obravnavo gospodarskih zbornic, zato
               je Ustavno sodišče v odločbi 120/08-25 odločilo, da je šesti odstavek 29. člena
               Zakona o gospodarskih zbornicah v neskladju z Ustavo Republike Slovenije. Po tem
               odstavku je po mnenju Ustavnega sodišča Republike Slovenije omogočena neenaka
               obravnava reprezentativnih zbornic pri delitvi premoženja Gospodarske zbornice
               Slovenije. Zato je Ustavno sodišče odločilo, da mora Državni zbor Republike Slovenije
               ugotovljeno neskladje z ustavo odpraviti. Ta predlog zakona, ki smo ga že
               obravnavali, odpravlja neenakost in razlikovanja med reprezentativnimi zbornicami pri
               delitvi premoženja Gospodarske zbornice Slovenije in na novo določa delež upravičenj
               pravnega naslednika Gospodarske zbornice Slovenije, od katerega je odvisna razdelitev
               premoženja med reprezentativne zbornice. To ugotovitev postavlja Ustavno sodišče. In
               predlog zakona, ki smo ga obravnavali na predhodni seji, je to odločbo Ustavnega
               sodišča tudi upoštevalo. V predlogu sprememb je zaradi večje jasnosti zapisano, da se
               mora pri dogovoru o razdelitvi premoženja Gospodarske zbornice to razdeliti v
               razmerju z deleži upravičenj posamezne reprezentativne zbornice.</p>
               <p>Mnenje Državnega sveta je torej v nasprotju z odločbo Ustavnega sodišča, zato ga ne
               moremo podpreti. Predlog zakona bomo tudi v tej obravnavi podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Zares bo predstavil Lojze Posedel. Prosim.
            </p>
            </sp>
            <sp who="SDZ5:PosedelAlojz">

               <speaker>LOJZE POSEDEL:</speaker>

               <p>Hvala za besedo, gospod predsednik. Lep pozdrav vsem kolegicam, kolegom, državni
               sekretarki, sodelavcem! V Poslanski skupini Zares bomo tudi danes potrdili ta
               predlog, bomo ponovno glasovali za Zakon o spremembah in dopolnitvah Zakona o
               gospodarskih zbornicah. Podrobno obrazložitev, zakaj smo tako glasovali že pri prvem
               glasovanju, smo podali takrat, danes ponavljamo samo to, da bomo ta predlog potrdili:
               zato ker odpravlja neskladje z ustavo, zato ker se z njim strinja, s takšnim
               predlogom Zakonodajno-pravna služba Državnega zbora in iz preprostega dejstva, da smo
               že pri prvem glasovanju v Državnem zboru ta predlog potrdili z 71 glasovi poslancev
               in poslank, in da ni bil nihče proti. Zato bomo tudi danes tako glasovali in v
               Poslanski skupini Zares bomo vsi glasovali za ta predlog. hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil Franc
               Bogovič. Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep dober dan, spoštovani predsednik, državna sekretarka, spoštovane kolegice in
               kolegi! Iz mnenj predhodnih predstavitev poslanskih skupin smo slišali razloge, ki
               vodijo poslanske skupine k temu, da ponovno potrdijo ta zakon kljub vetu, ki je bil
               izglasovan glede na odločbo Ustavnega sodišča, ki je odločilo, kako je treba urediti
               pravno nasledstvo Gospodarske zbornice Slovenije. Tudi v Slovenski ljudski stranki
               imamo enako enotno stališče, da ta zakon ponovno podpremo, kot smo ga pri prvem
               glasovanju, kajti predlog zakona, ki je pred nami, po našem mnenju to neskladje
               odpravlja, saj na novo določa deleže upravičenj pravnega naslednika Gospodarske
               zbornice, od katerega je nadalje odvisna razdelitev premoženja Gospodarske zbornice
               med reprezentativne zbornice. Slovenska ljudska stranka bo ponovno enotno podprla ta
               predlog.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine DeSUS bo predstavil Matjaž Zanoškar.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, spoštovani predsednik. Spoštovana državna sekretarka, kolegice in kolegi!
               Glede ponovnega odločanja o Zakonu o spremembah in dopolnitvah Zakona o gospodarskih
               zbornicah ima Poslanska skupina DeSUS naslednje mnenje.</p>
               <p>Poslanska skupina DeSUS je prispevala svoje glasove k sprejetju predlagane novele
               Zakona o gospodarskih zbornicah, saj smo predlagane rešitve ocenili kot sprejemljive.
               Šlo je namreč za upoštevanje odločbe Ustavnega sodišča, s katero je slednje ugotovilo
               neustavnost 29. člena tega zakona in nam naložilo odpravo tega neskladja. Člen, ki je
               sporen, se nanaša na delitev premoženja Gospodarske zbornice med reprezentativne
               zbornice in določa, da se v deleže upravičenj pravnega nasledstva Gospodarske
               zbornice vštevajo deleži upravičenj tistih subjektov, ki so izstopili iz Gospodarske
               zbornice in svojega deleža niso prenesli nikamor ali pa so ga prenesli na druge,
               nereprezentativne zbornice. Skratka, Ustavno sodišče ni našlo razumnega razloga za
               tovrstno razlikovanje oziroma neenakost, zato je naša dolžnost, da v skladu z
               opozorili te visoke institucije sprejmemo takšno rešitev, ki bo to neskladnost
               odpravila. Ponujena rešitev predlagatelja določa, da je delež upravičenj pravnega
               naslednika Gospodarske zbornice enak vsoti deležev upravičenj vseh tistih članov
               Gospodarske zbornice na dan uveljavitve tega zakona, to je 24. junij 2006, zmanjšan
               za tiste deleže upravičenj članov, ki so izstopili iz pravnega naslednika Gospodarske
               zbornice. V primeru, da do upoštevanega dogovora med reprezentativnimi zbornicami ne
               pride do aprila 2009, pa postanejo vse reprezentativne zbornice solastnice premoženja
               Gospodarske zbornice Slovenije v razmerju z deleži upravičenj reprezentativnih
               zbornic. Po že sprejeti noveli zakona je po vsej verjetnosti na pobudo Trgovinske
               zbornice Državni svet sklenil, da novela ne sledi odločbi Ustavnega sodišča, zato je
               sprejel zahtevo, da Državni zbor ponovno odloča o tem zakonu.</p>
               <p>Naša poslanska skupina je pregledala tako predloge zakonov, ustavo določbo, mnenje
               Državnega sveta, mnenje Vlade, Trgovinske zbornice in tudi Zakonodajno-pravne službe
               in na koncu ocenila, da zakon v bistvu skledi odločbi Ustavnega sodišča, zato bomo
               novelo o gospodarskih zbornicah podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo predstavitve stališč poslanskih skupin. Glasovanje o zakonu
               bomo v skladu s časovnim potekom seje zbora opravili danes v okviru glasovanj, pol
               ure po prekinjeni 28. točki dnevnega reda. S tem prekinjam to točko dnevnega
               reda.</p>
               <p>Prehajamo na <title>9. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O GLAVNEM MESTU REPUBLIKE SLOVENIJE - REDNI
                  POSTOPEK.</title> Predlog zakona je v obravnavo Državnemu zboru predložila Vlada.
               Besedo bi moral dati predstavniku vlade za dopolnilno obrazložitev predloga zakona,
               počakajmo samo sekundo, če so tukaj v zgradbi, ne vemo. Vrata se ne odpirajo. Gospod
               Tanko, včeraj so bili vsi, s Poslovnik določeni predstavniki Vlade, tako kot je
               predsednik Državnega zbora od Vlade tudi zahteval. Torej, ne vidim jih. Predlog
               zakona je obravnaval Odbor za lokalno samoupravo in regionalni razvoj kot matično
               delovno telo. Besedo dajem podpredsednici Renati Brunskole za predstavitev poročila
               odbora. Prosim.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Lepo pozdravljeni. Spoštovani gospod predsednik. Kolegice in kolegi.</p>
               <p>Odbor za lokalno samoupravo in regionalni razvoj je kot matično delovno telo
               obravnavalo na svoji 5. seji 2. decembra 2009 Predlog zakona o spremembah in
               dopolnitvah Zakona o glavnem mestu Republike Slovenije, ki ga je Državnemu zboru v
               zakonodajni postopek posredovala Vlada dne 28. septembra 2009. O predlogu zakona je
               bila na 11. seji Državnega zbora opravljena splošna razprava. Predsednik Državnega
               zbora je na podlagi 94. člena Zakona o lokalni samoupravi in prvega odstavka 145.
               člena Poslovnika Državnega zbora dne 30. septembra 2009 poslal predlog zakona v
               mnenje mestnemu svetu in županu Mestne občine Ljubljana, ki je podal mnenje v
               določenem roku in predlog zakona podpira.</p>
               <p>Na seji odbora so poleg predlagateljev zakona sodelovali še predstavniki Komisije
               Državnega sveta za lokalno samoupravo in regionalni razvoj in Zakonodajno-pravne
               službe Državnega zbora. Zakonodajno-pravna služba Državnega zbora je v svojem mnenju
               izpostavila drugačno ureditev od sistemsko določenega načina zagotavljanja dodatnih
               sredstev, namenjenih za lokalne skupnosti. Ne glede na pravno podlago dodatnega
               financiranja pa je bistveno, da gre tako pri Zakonu o financiranju občin kot pri
               Zakonu o glavnem mestu Republike Slovenije za dodatno financiranje iz proračunskih
               sredstev, zato meni, da morajo biti tudi v tem primeru zagotovljena načela
               proračunskega financiranja, in sicer namenskost porabe, gospodarnost in
               transparentnost.</p>
               <p>Druga dopolnitev predloga zakona se nanaša na nov dodaten proračunski vir
               financiranja, ki se v obliki odstotka od dohodnine namenja za financiranje dodatnih
               nalog, ki jih ima mestna občina kot glavno mesto države. Tudi v zvezi s tem je
               opozorila na poudarjeno dolžnost namenske rabe sredstev, ki so posebej zagotovljena
               za ta namen, in na določnejšo opredelitev vrste in obsega nalog, za katere je
               zagotovljeno proračunsko financiranje, ter na vprašanje ocene stroškov pri
               zagotavljanju ustreznega razmerja med sredstvi in stroški financiranja.
               Zakonodajno-pravna služba opozarja na neprimernost uporabe instituta javnega razpisa
               v razmerju med dvema pravnima subjektoma pri financiranju nalog, določenimi z
               zakonom. Hkrati pa je opozorila tudi na neprimernost absolutne izključitve javnega
               razpisa. Na koncu je poudarila, da so bili v predlogu zakona vloženi amandmajih
               štirih poslanskih skupin, ki skoraj v celoti upoštevajo prej navedene pripombe.</p>
               <p>Komisija Državnega sveta predlog zakona podpira, saj meni, da daje predlog zakona
               pravno podlago za financiranje nalog Mestne občine Ljubljana kot glavnega mesta, ki
               je atribut državnosti in ki jih ne opravlja nobena druga občina.</p>
               <p>Odbor za lokalno samoupravo in regionalni razvoj je v skladu s 126. in 131. členom
               Poslovnika Državnega zbora opravil razpravo in glasovanje o členih predloga zakona in
               vloženih amandmajih. Člani odbora so bili v razpravi kritični. Nekateri člani odbora
               so menili, da je predlog slabo pripravljen, kar izhaja iz ugotovitev
               Zakonodajno-pravne službe Državnega zbora. Kritični so bili tudi do predloga zakona,
               saj postavlja Mestno občino Ljubljano v privilegiran položaj proti drugim mestnim
               občinam in predstavlja rešitev, ki je unikatna. Menili so, da je opredelitev za
               dogovor, ki ima pravno naravo, pismo o nameri, s katerim se opredeljujejo naloge
               mestne občine in državnih organov o izvajanju programov in nalog po tem zakonu
               nezadostne in nedorečene in da bi bila ustreznejša ureditev financiranja konkretnih
               projektov državnega pomena. Razprava članov odbora, ki je sledila, pa je poudarila,
               da je status mesta Ljubljane kot glavnega mesta Republike Slovenije poseben in je
               predlog ureditve medsebojnih razmerij med mestom in državo ustrezen. Glede na
               pripombe in mnenja Zakonodajno-pravne službe, pa je bilo ugotovljeno, da predlogi
               vloženih amandmajev odpravljajo pomisleke službe in ustrezno rešujejo odprta
               vprašanja. Ravno tako so menili, da ocena potrebnih finančnih sredstev za
               uresničevanje nalog po tem zakonu za leto vnaprej ni mogoča, ravno tako pa je tudi
               težko konkretno opredeliti potrebne programe v samem zakonu. Zato so menili, da je
               institut dogovora, ki ima pravno naravo v pismu o nameri, primeren, saj opredeljuje
               vrsto programov. Zatorej Odbor za lokalno samoupravo in regionalni razvoj je sprejel
               amandmaje in ocenjuje tudi, da je zakon primeren za nadaljnjo obravnavo in sprejetje,
               ter Državnem zboru predlaga, da podpre besedilo dopolnjenega predloga zakona in k
               njemu vložene amandmaje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ker je zbor na 10. seji opravil prvo obravnavo predloga zakona,
               predstavitev stališč poslanskih skupin ni možna.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 16. 12. 2009. V razpravo dajem 1. člen, ter
               amandma Poslanske skupine SDS.</p>
               <p>Želi kdo razpravljati? Prosim, gospod Zvonko Černač, prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi! Vsi ostali prisotni. Danes je ob uvodu gospod
               predsednik dejal, da Vlade ne vidi, in moram reči, da tukaj smo z njim tudi v
               opoziciji soglasni, Vlade dejansko ni videti - ne glede na to, ali je kdo tukaj
               fizično prisoten ali ne. Glede na učinke oziroma neučinke je ta ugotovitev točna.</p>
               <p>Glede točke, ki jo imamo danes na dnevnem redu in tega amandmaja k 1. členu, pa mi
               dovolite, da naj uvodoma povem, da če želimo Ljubljani dobro, potem ne sprejmimo tega
               zakona. Če pa želite nekateri samo gospodu Jankoviću dobro, potem boste seveda ta
               zakon sprejeli.</p>
               <p>V Republiki Sloveniji imamo od leta 2004 Zakon o glavnem mestu. Takrat je po
               vsebinski plati uredil razmerja med državo oziroma Vlado in med glavnim mestom
               Republike Slovenije. V Poslanski skupini Slovenske demokratske stranke smo že ob
               splošni razpravi povedali, da bi podprli nadgraditev tega zakona, rešitve oziroma
               take spremembe, s katerimi bi Ljubljana pridobila vse pravice, sredstva in
               obveznosti, ki bi jih sicer pridobila s sprejetjem pokrajinske zakonodaje. Tega, kar
               imamo danes na mizi, pa ne moremo enačiti s tem oziroma danes lahko rečem, da imamo
               na mizi zakon, ki bi ga lahko poimenovali zakon o poplačilu predvolilnih uslug levega
               trojčka gospodu Zoranu Jankoviću z davkoplačevalskim denarjem. Zaradi tega smo tudi
               predlagali amandmaje in zaradi tega smo tudi predlagali amandma k 1. členu.</p>
               <p>Gospod Janković ima že sedaj, še posebej pa bo imel v primeru sprejetja tega zakona v
               tej državi poseben položaj. Zanj se pripravljajo, pišejo in sprejemajo posebni
               zakoni. Do nedavnega se je gospod Janković vozil z nalepko, ki mu je omogočala
               imuniteto pred policijo. Ovadbe za huda kazniva dejanja proti njemu ležijo v predalih
               policije, istočasno pa se s svetlobno hitrostjo dogajajo medijsko podprte hišne
               preiskave pri ljudeh, ki jih je gospod Janković sam ovadil. In ovadil jih je zaradi
               tega, ker so se mu zamerili.</p>
               <p>Namesto da bi Vlada - ne pet milijonov evrov, kot se je zgodilo pred kratkim za nakup
               nekega gradu, ki je itak javno dobro in javnega pomena in je v funkciji vseh nas in
               ne more biti predmet nekih prodaj, če bi samo štiri milijone namenila v Muro, takrat,
               ko je bilo to treba, pa bi danes v Pomurju ne bilo nekaj tisoč brezposelnih več.</p>
               <p>Tukaj s tem zakonom pa se nadgrajuje to, kar se že dogaja. Saj v bistvu, če sprejmemo
               ta zakon ali pa ne, gospod Janković ima očitno poseben status in na podlagi posebnega
               statusa tudi lahko sklepa posebne aranžmaje v nasprotju s tistim, kar lahko počne 209
               drugih občin po Sloveniji z Vlado. To ni v redu. Ta zakon pomeni nadgradnjo tega, kar
               se dogaja.</p>
               <p>Zelo težko je podpirati rešitve, ki postavljajo v neenakopraven položaj vse druge,
               tako mestne občine kot vse druge občine. S tem načinom financiranja, ki je <q>"unicum"</q> v
               primerjalno pravni ureditvi tudi, pa niti ne vemo v trenutku, ko zakon sprejemamo,
               koliko nas bo dejansko to stalo. Vse bo odvisno od dogovora med gospodom Jankovićem
               in med Vlado. Kar se bosta dogovorila gospod Janković in Vlada, toliko bo treba vsako
               leto iz državnega proračuna nameniti sredstev za posamezne naloge. Če bi bila ta
               sredstva namenjena razvojnim nalogam, nalogam, ki bi dvignile kvaliteto življenja v
               Ljubljani, kvaliteto življenja prebivalcem tega mesta, bi se celo mogoče bilo do neke
               mere s tem strinjati. Vendar, ker gre v glavnem za krpanje proračunske luknje, ki
               dosega skoraj 200 milijonov evrov v tem trenutku in ki je posledica zgrešenih
               prioritet gospoda Jankovića, se seveda s tem načinom ni mogoče strinjati. Poleg tega
               pa je v zakonu predvidena tudi določba, po kateri je gospod Janković izvzet iz
               sistema financiranja ostalih občin. Za ostale občine imamo določbo, ki smo jo
               sprejemali skupaj s proračunom, kjer je točno določena višina glavarine, tukaj se
               določa nekaj zraven. In edino za ta del vemo, da je ocena približno 15 milijonov
               evrov letno.</p>
               <p>Mi smo amandmaje predlagali predvsem zaradi tega, da bi sprožili razpravo o
               nesmiselnosti in o škodljivih posledicah tega zakona. Mislimo, da jih je nujno
               sprejeti zaradi tega, ker je ta zakon, tako kot je zastavljen, neprimeren in prinaša
               nemir med ostale mestne in ostale občine v Republiki Sloveniji. Zaradi tega bomo ta
               amandma, seveda, podprli in pričakujemo, da bo tudi Državni zbor podprl tega in
               ostale amandmaje. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ker je želja za razpravo<gap n="..."/> Spoštovani kolega Anderlič, pred vami je roko
               dvignilo že nekaj poslancev. Prosim za prijavo. Prijavil se je tudi minister za
               lokalno samoupravo. On ima lahko besedo, kadar želi. Prosim, gospod minister.
               Razpravljamo v zvezi z amandmajem.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala lepa, gospod predsednik. Spoštovane poslanke, spoštovani poslanci.</p>
               <p>Vlada Republike Slovenije je predlagala dopolnitve zakona, ki ga danes obravnavamo,
               potem ko je bila podana informacija o strokovni utemeljenosti morebitnega dodatnega
               financiranja glavnega mesta skozi Zakon o glavnem mestu Republike Slovenije. Ob tem
               je Vlada ugotovila, da Mestna občina Ljubljana nima, samo zaradi tega, ker je njeno
               območje glavno mesto države, posebnih pristojnosti. Njene pristojnosti so enake
               pristojnostim drugim mestnim občinam, je pa dejstvo, da je zaradi zahtev, določenih v
               Zakonu o glavnem mestu, pri izvajanju svojih nalog zavezana upoštevati interese
               države, predvsem pri zagotavljanju pogojev za delovanje državnih organov in
               organizacij ter predstavništev. Ljubljana ima zaradi svoje zgodovine, geografske
               lege, demografskega položaja, strukture gospodarstva in prebivalstva poseben
               družbeno-kulturni, upravni in ekonomski pomen. S tega vidika predstavlja
               gravitacijski center, v katerem je zaznana povečana frekvenca<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega, gospod minister. Torej, gremo k amandmaju, k 1. členu, k amandmaju
               Poslanske skupine SDS. Zdaj ni več priložnost za predstavljanje celote zakona.</p>
               <p>Prosim.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Torej, v odgovor na trditve, da je predlog zakona, kot tudi posamezni členi tega
               zakona v neskladju z ustavo, Zakonom o lokalni samoupravi in Zakonom o financiranju
               občine oziroma da zakon ne temelji na ustavi in veljavni zakonodaji, naj povem, da se
               je Vlada pri pripravi predloga zakona v celoti oprla na stališče Ustavnega sodišča
               Republike Slovenije, da so naloge glavnega mesta ter podlaga za financiranje teh
               nalog predmet Zakona o glavnem mestu Republike Slovenije ter da vprašanje
               financiranja nalog glavnega mesta neposredno ne posega na področje financiranja in
               izvrševanja nalog lokalne samouprave.</p>
               <p>Povedan je tudi razlog, da amandmajem k posameznim členom predloga zakona, tudi k
               temu, o katerem zdaj razpravljamo, ki jih je vložila Poslanska skupina Slovenske
               demokratske stranke, v celoti nasprotujemo.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič, prosim.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa.</p>
               <p>V Slovenski nacionalni stranki smo že in še enkrat jasno povemo, da bomo podprli
               amandma k 1. členu, ki ga je vložila SDS, in da bomo podprli tudi vse amandmaje. Še
               enkrat, ljudem ni jasno, to pomeni, da ukinjamo ta zakon - in prav je tako! Prav je
               tako zato, ker bi ta zakon podprli, če bi se imenoval interventni zakon za rešitev
               mesta Ljubljane, ker to tudi je. Ker to tudi je! In ni lepo in ni fer od vseh tistih,
               ki smo ali pa bomo še kasneje slišali, kako nam ni za čast naše glavno mesto, kako ne
               skrbimo in nismo ponosni na naše lepo glavno mesto. Smo in to močno! Tako močno, da
               bi, če bi se ta zakon imenoval interventni zakon, da bi ga tudi podprli. Pod krinko
               skrbi za glavno mesto pa takšno zakon, gospe in gospodje, niti slučajno ni primeren.
               V 1. členu je kršeno, po mnenju Slovenske nacionalne stranke, eno od ustavnih določil
               o enakosti pred zakonom, ker na osnovi 1. člena ugotavljamo, da ena od občin, pustimo
               sedaj druge namere, ni enaka ostalim 209. Ni, ker ima posebne privilegije. In če jih
               bo imela, je to prav, samo v drugi vsebini in v drugi obliki, ne v takšni. 1. člen
               daje jasen napotek, da Mestna občina Ljubljana plačuje državi, da ima država lahko
               svoje organe v glavnem mestu, pod točko 2, če preberete 1. člen, je to popolnoma
               jasno. V Slovenski nacionalni stranki močno nasprotujemo seveda - aha, ne smem pod
               druge člene, se moram oglašati kasneje, predsednik. Torej skratka, Slovenska
               nacionalna stranka<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim ja, razen če je člen povezan z drugim, v tem trenutku ni. Prosim<gap n="..."/></p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Dobro, se bom oglasil kasneje. 1. člena ne podpiramo zato, ker po našem mnenju tudi
               krši ustavno določilo enakosti pred zakonom med vsemi občinami.</p>
               <p>In drugič, ker Mestna občina Ljubljana ne plačuje državi, da ima država lahko svoje
               organe v glavnem mestu, kar ji ta 1. člen daje, kar pa je tudi razvidno iz proračuna,
               kjer je jasno vidno, da država plačuje Mestni oblini Ljubljana.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Kampuš, prosim.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani predsednik, hvala lepa za besedo. Spoštovani minister Gjerkeš, spoštovani
               strokovni sodelavci, kolegice in kolegi! Glavno mesto Slovenije se imenuje Ljubljana,
               ne pa Zoran Jankovič. Verjetno je to treba na glas povedati trikrat, da se bomo
               enkrat navadili, kako to je. Je pa res, da imajo vse države urejeno razmerje med
               državo in glavnim mestom, tako kot tudi prizna, se sedaj to ureja. Torej, to je
               urejanje razmerij, kaj glavno mesto opravlja za državo, torej potrebe glavnega mesta
               in obratno. Seveda ja glavno mesto tudi upravno središče, kar je verjetno iz teh
               dokumentov tudi razvidno.</p>
               <p>Moram pa priznati, da me zelo zelo motijo razprave v tem smislu, da je to pa sedaj
               vzeto ostalim občinam. Jasno je bilo rečeno, desetkrat, pa še mogoče večkrat, da
               ostale občine torej niso na nek način prikrajšane, da bi manj dobile in tako naprej.
               Jasno je bilo tudi rečeno, da gre za posebna sredstva, ki so namenjena za razvoj in
               bivanje tistih, ki prihajamo občasno v to mesto v Sloveniji, torej glavno mesto.
               Govorjenje o tem, da bi seveda bilo primerno vložiti 4 milijone evrov v Muro, se mi
               zdi nesmiselno, danes je Mura na pravi poti. V Muri je torej nastala nova firma, Mura
               in partnerji, ta Mura v tem trenutku je v prestrukturiranju, ta Mura v tem trenutku
               je tako daleč, da je začela zaposlovati delavce tiste, ki so ostali višek; in to je
               pomembno. Prosim vas lepo, pustite že enkrat Muro pri miru, da lepo dela in da se
               razvija tako, kot smo si vsi lahko samo želeli. V tem trenutku je to vse.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miro Petek. Prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo.</p>
               <p>Seveda podpiram naš amandma k 1. členu, kajti izključitev mestne občine iz javnega
               razpisa je neprimerna, kar je ugotovila tudi Zakonodajno-pravna služba. Na ta način
               se v Sloveniji pridružujemo Libiji. Libija je izključila, suspendirala ustavo, ko je
               prišel na oblast gospod Gadafi, mi pa s tem zakonom suspendiramo enakost pred
               zakonom. Ostale občine enostavno niso v enakem položaju, kot pa bi po tem zakonu bila
               Mestna občina Ljubljana.</p>
               <p>Ljubljana v vseh teh razpravah nastopa kot nekakšna žrtev, koliko se mora Ljubljana
               žrtvovati za državo oziroma za svojo funkcijo kot glavnega mesta države. Zakaj pa se
               ne bi vprašali, ali pa je nujno, da je Ljubljana glavno mesto Slovenije. Brazilija
               ima glavno mesto Brazil, ni Rio de Janeiro ali San Paolo. V Avstraliji je glavno
               mesto Canberra, ni Sidney ali pa Melbourne. V Nemčiji je bilo dolgo časa Bonn, sedaj
               je spet Berlin, zakaj pa ne bi bil to Maribor, pa bi marsikateri problem rešili,
               selili bi Državni zbor v Maribor, ukinili bi Državni svet, selila bi mnoga
               ministrstva v Maribor in v Ljubljani bi se spraznile mnoge pisarne, mnogi prostori,
               ki bi jih naselile bolj produktivne službe, tuje banke, tuje zavarovalnice. Dajmo
               razmišljati v tej smeri, če je zaradi statusa glavnega mesta tako obremenjena in tako
               uboga. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. To je bila sicer podpora črtanju glavnega mesta ali črtanju amandmaja?
               Dobro. Janez Ribič ima besedo.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo. Lepo pozdravljeni. Spoštovani prisotni.</p>
               <p>V Slovenski ljudski stranki se zavedamo pomena Ljubljane kot glavnega mesta naše
               države in tudi Ljubljane kot evropske prestolnice, vendar bi bilo treba financiranje
               rešiti kompleksno in pregledno. To pa lahko dosežemo z regionalizacijo Slovenije in s
               sprejetjem celotne zakonodaje in ne samo s takimi spremembami zakonov, kot je zakon
               za glavno mesto, Pomurje in tako dalje. Te zadeve je treba urediti kompleksno za
               območje celotne države in sprejeti potrebno zakonodajo o regijah, v tej zakonodaji pa
               je treba urediti status glavnega mesta naše države.</p>
               <p>Podpiramo mesto Ljubljana in njene meščane in si želimo, da se zadeve uredijo, vendar
               zaradi naštetih problemov in netransparentnosti podpiramo predlagane amandmaje
               Slovenske demokratske stranke in zakona ne podpiramo. Dodeljevanje sredstev Mestni
               občini Ljubljana iz državnega proračuna brez javnega razpisa ne zagotavlja
               transparentnega poslovanja in sredstva, namenja za financiranje funkcij glavnega
               mesta, morajo biti tudi namensko porabljena. Bojimo se, da so predlagane spremembe
               zakona namenjen izpolnjevanju obljub vladne koalicije ali poplačilu podpore na
               zadnjih volitvah. Sredstva dodeljena iz državnega proračuna, pa bodo porabljena za
               projekte, od katerih bodo imeli koristi posamezniki, ne pa meščani in meščanke naše
               prestolnice. Ko bo na poslanskih klopeh predlog zakona, ki bo omogoča financiranje
               potreb glavnega mesta po projektih na osnovi javnega razpisa in bo izrecno pogojeval,
               da so dodeljena sredstva namenska, bomo takšne spremembe v Slovenski ljudski stranki
               z veseljem podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Colarič.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa. Takoj povem, da amandmajev ne bom podprl. Pod drugo moram kolegom
               povedati, da Ljubljana ni samo Zoran Jankovič, to sem že večkrat povedal. Konec
               koncev je 505 let, odkar je Ljubljana dobila svojega prvega župana. 1504 je bil
               izvoljen prvi ljubljanski župan in jaz mislim, da je prav, da se včasih, ko govorite,
               tudi malo seznanite z zgodovino glavnega mesta. Mimogrede, tudi prva omemba mesta je
               bila že 1144, ko se je sicer v nemški različici govorilo Laibach, 1146 pa potem že o
               Luwigini. Skratka, Ljubljana ima veliko zgodovino in ni se začela z ero gospoda
               Zorana Jankovića. Upam, da se bo tudi po eri Zorana Jankovića Ljubljana razvijala
               tako, kot se je do sedaj.</p>
               <p>Glede amandmaja k 1. členu, ker govorimo predvsem o 1. členu, pa mislim, da se je
               upoštevalo pripombe Zakonodajno-pravne službe in da se sedaj zagotavlja tudi
               namenskost porabe sredstev, gospodarnost in transparentnost. Besedilo zakona bom
               podprl. Amandma, kot sem rekel, pa zavračam. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Potrč. Prosim.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. Predloga amandmaja SDS-a ne bom podprl, ker ta predlog amandmaja vključno
               z ostalimi pomeni, da Zakona o glavnem mestu Republike Slovenije ni več in da morda
               celo nekateri ne priznavajo, da glavno mesto Republike Slovenije sploh obstoja in
               katero je. Vsi tisti, ki pravite, da soglašate z glavnim mestom, da podpirate njegov
               razvoj, hkrati pa predlagate črtanje 1. člena in še ostalih treh, govorite neresnico.
               Dajte pred javnostjo povedati, nismo pripravljeni najti posebne rešitve, ki jih
               predlaga zakonodaja in Vlada za glavno mesto. Prav. To je mogoče, ampak potem je prav
               to zelo jasno povedati, ne pa govoriti, kako ste za rešitve, da pa te rešitve niso
               prave.</p>
               <p>Zato bi rad v zvezi s tem 1. členom in amandmajem SDS-a k 1. členu povedal naslednje
               - ne bo nič novega, samo tudi vi nič novega ne pripovedujete. Prvič, to je zakon o
               glavnem mestu, ne zakon o Jankoviću. Ta zakon o glavnem mestu je bil sprejet že, ko
               Janković ni bil župan. Ugotovili smo po petih letih uresničevanja zakona, da pač
               efektov ni dajal ali pa nikakršnih, in dejal, ker ni bilo sporazuma, ki ga je prej
               zakon predvideval med glavnim mestom in mestno upravo in Vlado, in teh rezultatov ni
               bilo, zato je bilo skupno ugotovljeno, da je dopolnitev potrebna. Na prejšnji seji
               smo ugotovili, da je dopolnitev potrebna in v prvi obravnavi zakon podprli. Pri tem
               je prav povedati, da zakon ne jemlje nikomur ničesar. Mi priznavamo in vemo in to ve
               tudi Vlada in to, če bo treba, verjamem, da bo tudi glasno sporočila, da so potrebne
               nadaljnje spremembe v sistemu financiranja lokalne samouprave vseh občin, morda
               posebej tudi mestnih občin kot, bi rekel, skupine ali pa tako imenovanih sedežnih
               občin, ki imajo več funkcij, kot ima vseh 210 oziroma kolikor jih je zdaj že, občin v
               Sloveniji. To ni nobenega dvoma in je dejstvo.</p>
               <p>Ne ugovarjamo temu, da bi zaradi predloga urejanja zakona o glavnem mestu smeli
               kakorkoli prizadeti druge občine. Ne, to je točno. Ne smejo biti prizadete in to se
               ves čas o tem tudi govori. Če pa se 1. člen črta, potem enostavno več materialne
               vsebine, vključno z 2. členom zakon nima.</p>
               <p>In kaj so bile bistvene pripombe, ki so bile v prvi obravnavi posebej v zvezi s 1.
               členom povedane? Bistvena pripomba je bila, da če gre za proračunsko financiranje
               posebnih nalog, potem morajo biti upoštevana proračunska načela tudi v tem primeru.
               To so predvsem namenskost, gospodarnost in transparentnost, program konkretne
               obveznosti enih in drugih, ki sofinancira ta program - se pravi države in mesta -
               obveznost izpolnjevanja nalog in tudi vračila sredstev, če program ni sploh izpolnjen
               ali ni v celoti izpolnjen. In ta načela, drage gospe in gospodje iz SDS-a, ki ste
               predlagatelji amandmaja, so zdaj v 1. členu, kakor je dopolnjen na podlagi mnenja
               Zakonodajno-pravne službe in amandmajev, ki so bili na odboru sprejeti, v celoti
               upoštevani. Zahteva se vsa spoštovanja načel javnega financiranja in proračunskega
               financiranja, vključno z nadzorom in vrnitvijo sredstev, da ne govorim o posebnem
               poudarjanju načela namenskosti, gospodarnosti in transparentnosti. Bistvena pripomba,
               o kateri smo govorili v prvi obravnavi zakona, je upoštevana.</p>
               <p>In drugo. V razpravi ob 1. obravnavi zakona je bilo veliko govora o tem, da se uvaja
               nov sistem financiranja, ki bo omogočil zlorabe, ker ne predvideva več javnega
               razpisa. Mi smo že v prvi obravnavi opozarjali, da to ni res. Ampak z dopolnitvami
               drugega odstavka 1. člena se to jasno kaže. Ja, tudi za javno financiranje preko
               mestne občine in preko programov, ki se bodo skupno financirali s strani države in
               mestne občine, je v odnosu državni organ: mestna občina na eni strani in izvajalec na
               drugi strani potreben javni razpis, da bi se izbralo najboljšega ponudnika. To jasno
               piše in ne govoriti, da tega v zakonu ni. Piše in bo tako uveljavljeno. Res pa je, da
               piše in da je takšno tudi stališče Zakonodajno-pravne službe, da dogovor med dvema
               državnima organoma oziroma med Vlado kot državnim organom in mestno občino kot
               lokalno samoupravo ne predpostavlja najprej javnega razpisa, ker gre za specifične,
               posebne naloge, ki se bodo financirale v okviru Zakona o glavnem mestu. In ta glavni
               problem, na katerega ste opozarjali in mogoče ni bil v vsebini zakona dovolj jasno
               zapisan, je v 1. členu jasno zapisan in ugovori, ki so bili z vaše strani, so bili v
               stališčih ZPS-a in v amandmajih, ki jih je sprejel odbor, upoštevani. Zato še enkrat
               povem, če se sprejme vaš predlog, da se 1. člen črta, potem morate najti nove
               argumente, argumente ki ste jih doslej imeli, pravite, priznavamo glavno mesto, vemo,
               da so določene oblike financiranja potrebne, samo zahtevamo, da to ni financiranje
               Jankoviča, ampak glavnega mesta - sedaj so te naloge vendar jasne. Priznavamo, da
               glavno mesto ima specifične naloge, pa naj bo to Ljubljana ali pa kot je rekel gospod
               Petek, kakšno drugo mesto, če se bomo in ko se bomo tako odločili. Ta zakon velja za
               glavno mesto.</p>
               <p>Prosil bi, da se ta argumentacija, ki je sedaj res temeljito domišljena in vsebinsko
               sprejeta v amandmajih oziroma v besedilo, kakor se ga je sprejelo v matičnem delovnem
               telesu, upošteva in da se ve: vaši predlogi pomenijo, da Zakona o glavnem mestu, ki
               bi bil operativen in bi zagotavljal izvajanje posebnih nalog ni. Ker prelagate vse,
               kar je vsebina in meso v vsebini tega zakona in ohranjate samo prehodne in končne
               določbe, in vemo, kaj bi se zgodilo, če bi vaši predlogi bili sprejeti. Na tej ali
               naslednji seji bi imeli spet dolgo proceduro, v kateri bi lahko vsak v imenu
               poslanske skupine v petih minutah povedal, kar govori danes in na koncu bi ugotovili,
               da zakona ni in mora iti v novo proceduro. Zato menim, da je utemeljitev za vaš
               amandma nesprejemljiva in da naj se ne sprejme. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Replika, gospod Černač. Niste bili omenjeni, se opravičujem gospod Černač, ne morem
               vam dati replike, niste bili omenjeni.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Proceduralno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Proceduralno, prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovani, predsednik. 70. člen Poslovnika pravi, vsak razpravljavec ima pravico do
               odgovora na razpravo drugega razpravljavca <stage>(replika)</stage>, če se ta razprava nanaša na
               njegovo razpravo, če meni, da je bila njegova razprava napačno razumljena ali napačno
               interpretirana. Spoštovani kolega Potrč je govoril o tem, da s sprejetjem amandmajev,
               ki smo jih predlagali, tega zakona ni več. To ne drži. Se pravi, da je bila ta
               razprava, o kateri sem jaz govoril, napačno razumljena in napačno interpretirana
               zaradi tega, ker bom pojasnil, zakaj.</p>
               <p>Mi Zakon o glavnem mestu imamo, povedal sem, od leta 2004 in mi ne spreminjamo -
               oziroma vi ne spreminjate - 1. člena tega zakona, ampak s 1. členom sprememb
               spreminjate 5. člen tega zakona. Gospod Potrč je govoril, da če sprejmemo amandma k
               1. členu - mimogrede, mi ne govorimo o amandmaju, da se 1. člen črta, preberite si,
               spoštovani gospod Potrč, govorimo, da se drugi odstavek 1. člena črta. 1. člen se pa
               nanaša na 5. člen veljavnega zakona. Upam, da sem bil tokrat jasen, če ne, se bom,
               spoštovani predsednik, k besedi še enkrat oglasil. Skratka, tudi če se sprejmejo vsi
               amandmaji, ki jih predlaga Slovenska demokratska stranka, ostaja Zakon o glavnem
               mestu v vseh devetih oziroma desetih iz leta 2004 neokrnjen. Ne sprejme se samo
               tisto, kar predlaga Vlada in kar podpira, očitno, vladajoča koalicija 6.a in 6.b
               člen, ki mimo sistemskih okvirov, v nasprotju z veljavno zakonodajo, na neenakopraven
               način v odnosu na mestne in ostale občine ureja <q>"unicum"</q> sofinanciranja posameznih
               nalog na podlagi - ne razpisa, zelo jasno je to napisano v spremembah zakona -
               pogodbe. <q>"Dodelijo se občini namenska sredstva na podlagi pogodbe o sofinanciranju,
               ki jo z županom sklene predstojnik neposrednega uporabnika proračuna, ki je
               predlagal, da se program uvrsti v načrt razvojnih programov državnega proračuna."</q> Še
               prej se zgodi pismo o nameri, ki to namero opredeli. Vse, kar je bilo<gap n="...."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Černač, greste preko proceduralnega. Imeli boste priložnost ponovno se
               prijaviti k razpravi.</p>
               <p>Prosim<gap n="..."/></p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p><gap n="..."/>in zaradi tega sem čutil dolžnost,<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>zaključite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p><gap n="..."/>da to napako, v tem izvajanju pojasnim, ker sem menil, da bi razprava drugače tudi
               s strani naslednjih prijavljenih razpravljavcev šla v napačno smer.</p>
               <p>Torej, z amandmaji Slovenske demokratske stranke se zakona o glavnem mestu ne ukinja,
               ostaja vseh 10 členov tega zakona. Ukinja pa se nesistemski način financiranja, ki mu
               ni videti primere v primerjalni praksi evropskih držav.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti.</p>
               <p>Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>V Slovenski nacionalni stranki, in tudi jaz osebno, bomo seveda podprli amandma
               SDS-a.</p>
               <p>Dejstvo je, da se govori, da zakon ne velja za Jankovića. Velja za Jankovića in za
               Pahorja. To je v bistvu legalizacija nekega vmesnega dogovora in plačila, ki ga
               Janković že dolgo zahteva. Plačilo za to, da je podprl sedanjo vladajočo koalicijo na
               svoji zmagovalni poti. Dejstvo je, da morda res ni samo zakon gospoda Jankovića,
               ampak mogoče zakon liste gospoda Jankovića ali kaj podobnega. Dejstvo je, da je zakon
               pripravljen na ta način, da se bo lahko počelo z medsebojnim dogovorom med premierjem
               in županom, karkoli se bo hotelo. In to zdaj v teh treh letih sedanjega mandata in
               potem še v enem naslednjem mandatu, za katerega je gospod Janković prepričan, da ga
               bo dobil, pa tudi jaz mislim, da mu bo Ljubljana dala še en mandat. Kajti, preden se
               bodo ljudje <q>"zbrihtali"</q>, kaj se je zgodilo, in preden bodo videli, da dosedanjih
               okrog 100 milijonov evrov dolga se bo povečalo na nekaj 100 milijonov evrov dolga, ne
               bodo ljudje pogruntali - potem šele, čez čas. Mislim, da gre dejansko za tak, skoraj
               bi lahko rekel kartelni dogovor med dvema partnerjema, ki hočeta obvladati glavno
               mesto.</p>
               <p>Te spremembe, ki jih vlaga Vlada oziroma koalicija, to niso spremembe na dobro. To so
               spremembe, ki pripeljejo do neenakosti z ostalimi občinami in ki dovoljujejo županu,
               da bo v dogovoru ob pijači ali jedači se zmenil, kaj mu bo država financirala in kako
               mu bo dala denar. Mislim, da se to sklada s tistim, pred kratkim pojasnjenim, bi
               rekel, o zadevi, ko je gospod Janković govoril o 700 hektarih zazidljivih površin v
               Ljubljani. Jasno, graditi je treba, ve se kdo bo gradil in kdo bo pobiral denarje.
               Nekateri pravijo, da je bila nova pot mestnega prometa narejena zato, da je sin
               gospoda Jankovića lažje prodal tiste hiše tam doli na Barju<gap n="...."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega Jelinčič<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Gospod predsednik, prosim ne prekinjajte me, govorim kar je bilo objavljeno v
               medijih. Če vi ne berete medijev, jaz jih berem. In imam pravico kot poslanec
               povedati svoje mnenje, navkljub temu da vaša koalicija - vi, gospod Rožle, pa prosim,
               bodite tiho! Imam pravico povedati, kar mislim.</p>
               <p>Torej, mi bomo z veseljem podprli<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega Jelinčič, jaz vas opozarjam, da <gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/> podprli ta amandma in<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> je nekorektno<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/> in vse druge amandmaje, ki jih je vložila stranka SDS. Prepričani smo, da deluje
               Vlada na škodo ostalih slovenskih občin. In s tem zakonom deluje na škodo še toliko
               bolj. Upam, da se bodo župani drugih občin dvignili in rekli kaj v zvezi s tem. V
               Ljubljani je pač tako, kot je. Res je, zmagal je Janković s svojo listo, dobil je
               ogromno večino glasov - v redu. Spoštovati je treba mnenje in voljo volivcev, pa
               vendar iz tega ven ne smemo jemati bonitete za nekega privatnika, za neke osebne
               firme ali kaj podobnega. Že tako ali tako gre Vlada na roko gospodu Jankovići, ker mu
               bo odkupila grad na Kodeljevem za pet milijonov evrov. Tukaj ni problema, da bo gospa
               Širca izvzela iz svoje malhe denar in ga dala gospodu Jankoviću, ker ga pač
               potrebuje. On mora <q>"zaflikati"</q> tiste luknje tistih dolgov. Ampak, zakaj moramo mi
               uzakoniti to, da se bosta gospod Janković in premier, gospod Pahor, usedla, zmenila,
               kaj bo gospod Janković lahko delal, kako veliko bo lahko delal, v kakšnem obdobju bo
               lahko delal in naredil in koliko mu bo država dala zraven, če ne bo Vlada tako
               širokogrudna, da bo financirala kompleten projekt. Kajti, zanimivo je, zadnji del
               tega stavka piše, <q>"da se določijo viri in pogoji financiranja ter uredijo druge
               medsebojne pravice in obveznosti"</q>. V tem stavku se skriva marsikaj. Se skriva to, da
               bo lahko Vlada dala ves denar, gospod Janković si bo pripel samo kolajno in prerezal
               trakec ob otvoritvi nekega objekta. Vse ostalo bo nosila Vlada, vključno z
               obveznostmi, kajti ponavadi pri gradbenih projektih v Sloveniji ne ostane drugega kot
               obveznosti, pravic pravzaprav ni, že zaradi padca teh cen in vsega skupaj.</p>
               <p>Mislim, da je nesmiselno na vrat na nos sprejemati tak zakon. Tak zakoni ni v korist
               glavnega mesta. To ni zakon za glavno mesto. To je zakon za določene osebe, za
               določeno politično koalicijo in za določene politične opcije. To je slabo.</p>
               <p>Ne bom govoril, kako je to nedemokratično, seveda da je, ampak demokracija je ta, da
               večina prevlada nad manjšino. V redu, tudi to sprejmemo. Če vzamemo primerjavo z
               Evropo, primerjave ni, kajti v Evropi takšnega zakona ni, da bi se lahko premier in
               župan glavnega mesta sama dogovarjala. Res je, da vlade financirajo, vendar
               financirajo same v glavnih mestih, nikakor pa ne na ta način, da bo Vlada prepuščala
               županu, kaj bo delal in potem nosila stroške vseh njegovih projektov. Tega v Evropi
               res ni. Zato bomo amandmaje podprli, bomo pa glasovali proti zakonu.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Cenjeni kolega Jelinčič, želim opozoriti vas in seveda vse ostale
               poslanke in poslance, da ko omenjate osebe, ki jih ni v dvorani in jih obtožujete, se
               morate zavedati, da se oni ne morejo braniti, da nimajo pravice do besede in da se
               morate pri tem dejansko omejiti v svojih izjavah, tako kot veleva neki bonton in
               etika medsebojnega komuniciranja. Proceduralno, Cvetka Zalokar Oražem.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Želim ponovno opozoriti, da v tem cenjenem
               Državnem zboru je ponovno prišlo do žalitev, ponovno je prišlo do tega, da gospod, ki
               se sicer imenuje Plemeniti, v svojem govoru ne izraža prav tako plemenitih besedi in
               mislim, da je Zares v imenu naše poslanske skupine tega dovolj. Priimki članov naše
               poslanske skupine se neprestano spreminjajo na način, ki mislim, da je nespodoben, ki
               žali ljudi in mislim, da takega govora si v Državnem zboru enostavno ne moremo več
               dovoliti. Gospod predsednik, mislim, da to, da vi vsake toliko časa opozoriti, ni
               dovolj. Jaz zahtevam sankcije. Jelinčič to ima vedno na jeziku, jaz nisem o tem
               govorila, ker poslovnik ima določene sankcije. Ker se to neprestano ponavlja, mislim,
               da je treba narediti. Tu smo zato, da dajemo nek zgled tudi drugim v družbi in če
               nismo sposobni niti toliko spoštovanja drug do drugega, da bi spoštovali imena in
               priimke svojih kolegov, potem mislim, da res nismo za zgled. Upam, da ne bodo ljudje
               jemali zgleda pri nas za medsebojne odnose in za medsebojno spoštovanje. Mislim, da
               se to mora enkrat končati, ker to je tisto najbolj primitivno, kar lahko kdo komu
               naredi kot žalitev, da se norčuje iz priimkov. In to neprestano ponavljanje - vem,
               kakšen namen ima, prav gotovo ne plemenitega.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Proceduralno, gospod Zmago Jelinčič Plemeniti.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Gospod predsednik, jaz pa protestiram proti vaši izjavi, da omenjam
               ljudi, ki niso tu prisotni. Gospoda Jankoviča seveda ni tukaj, pa vendar je župan.
               Gospoda Pahorja ni tukaj, pa vendar je predsednik Vlade. Kako naj govorim?!</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Jelinčič, to ni proceduralno vprašanje<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Nekdo z Vlade, nekdo iz mesta ali kaj podobnega? Mislim, da gospod<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Vas opozarjam prvič<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Ali smem povedati do konca, gospod predsednik?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Opozarjam vas prvič, to ni proceduralno vprašanje, proceduralni predlog<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Proceduralni predlog je, da kaznujete samega sebe zaradi tega, ker ne dovolite, da bi
               poslanec izražal svoje mnenje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Iz magnetograma seje bom ugotovil, kako je bil poslanec poimenovan. Če bo
               poimenovanje šlo v smer žalitve, bom izrekel opomin. Hvala lepa.</p>
               <p>Besedo ima Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>K tej polemiki bi pravzaprav rad rekel tole uvodoma. Ni prav, gospod predsednik, da
               rečete: <q>"Vsi poslanci, ki uporabljate..."</q>. Je nekaj poslancev ali pa velika večina,
               ki ne gredo pod ta nivo. In to, da smo kar vsi enaki, ni prav. In vse opozarjate.
               Opozarjajte in sankcionirajte tiste, če hočete - mene to ne zanima -, ki gredo iz
               tira, kot se reče temu. Ampak, to boste že znali, namreč, tako ravnati, če ne, vam
               bodo pomagali.</p>
               <p>Danes imamo tako rekoč ponovno razpravo, ki smo jo opravili v prvem branju. Mislim,
               da ni prav, tudi najbrž ni prav zastavljena razprava, kajti v prvem branju je bil
               zakon podprt kot primerna podlaga za nadaljnjo obravnavo. To, ali kdo ni zadovoljen
               ali ni prišel s svojim stališčem do take veljave, da bi prepričal večino, da bi že v
               prvem branju zakon zavrnili kot neprimerno podlago, to ne more biti potem razlog, da
               se vse člene, razen k naslovu in tistem členu, ki naj bi govoril o dnevu veljavnosti
               zakona - preprosto črta. To je nek novum, neka manira, ki se je uvedla predvsem na
               tej seji. Če bi pogledali včeraj, predvčerajšnjim in še, bi lahko ugotovili, da se je
               včeraj za dva zakona preprosto vse člene črtalo. Ali zmanjkuje idej, ali zmanjkuje
               neke volje, da bi se poglobili v to, kaj pravzaprav tu delamo, to je drugo vprašanje.
               Res je, približuje se konec leta in je treba verjetno na čim lažji način te stvari
               delati.</p>
               <p>Zakonu, h kateremu so vloženi amandmaji - tukaj je jasno, da je treba govoriti o
               vseh, ker bi lahko bil praktično samo en amandma: od 1. do 4. člena se členi črtajo.
               Ampak, kako pravzaprav razpravljati o tem amandmaju? Preprosto, da se ga ne sprejme,
               ker gre proti sklepu zbora, da je zakon primerna podlaga in da ga bomo v končni fazi
               takega ali dopolnjenega, spremenjenega sprejeli, ne pa, da bomo naredili prazen
               zakon. Tako govoriti o vseh stvareh, ki so bile tukaj že povedane, je škoda. Zakon se
               spreminja zato, ker je bil tisti prvi brezzobi, ker je bil tak, kakršen je bil. No,
               če bi želela prejšnja vlada ga udejanjati, bi ga verjetno v določenih segmentih kljub
               vsemu lahko, ampak ni bilo volje. Še več, spremenil se je tudi Zakon o financiranju
               občin, ki je dodatno vzel denar iz tega skupnega, če hočete, žaklja. Ampak ne na
               način, da bi se to odrazilo skozi argumentirano razpravo, z dokazovanjem, zakaj je
               pravzaprav je tisti zakon o financiranju občin bil nepošten do glavnega mesta in še
               nekaterih drugih in jim je zato nekaj vzel. In tudi danes ni res in je treba
               povedati, ker je bilo velikokrat rečeno, da gre to na račun vseh in se drugim jemlje.
               Neposredno se nobeni občini, majhni, veliki, mestni in drugi, ne jemlje. Gotovo ne,
               gospod Jerovšek, vi to veste. Samo gotovo boste spet videli, kakšno zaroto in tukaj
               ni<gap n="..."/> Danes zjutraj sem se že srečal na nekem odboru, da je spet nekaj zadaj, tako da
               je samo odvisno, ali ste v formi in če boste še zabavni zraven ali ne. To je
               vprašanje te distinkcije pri teh razpravah. Včasih prav uživam, včasih prav uživam.
               Vmes - on, poglejte gospod Tanko, on vpada v besedo, se smeje, se <q>"kibica"</q> med mojo
               razpravo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Anderlič, ostanite v okviru amandmaja!</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Ja, saj vem. Ja, kaj pa drugega delam? Utemeljujem, zakaj tega amandmaja ni mogoče
               sprejeti. Ta amandma in te razprave, ki so bile danes, govorijo približno tako, v
               stari slovenski maniri: nič hudega, če meni ena krava crkne, bog daj, da sosedu tri.
               Približno tako je to, čeprav nam nič ne jemlje, ampak oni ne smejo dobiti, pa tudi če
               gre posredno ali direktno za moje glavno mesto, za glavno mesto vseh in za
               institucije znotraj tega glavnega mesta. Pri potrebah, ki jih ima vsako glavno mesto,
               nastajajo tudi določeni problemi, določeni stroški, določene dodatne potrebe. Seveda
               so tudi prednosti, so tudi koristi od tistih ljudi, ki živijo tam, ki delajo biznise,
               ki delajo, ne vem kaj v glavnem mestu. To je jasno. In tudi bilo bi iluzorno
               pričakovati, da lahko izenačimo vse občine od Osilnice, Hodoša do Tolmina, Ljubljane
               in tako naprej v Sloveniji, ker to nikoli ne bo, ker so drugačni pogoji. Nekateri
               pravijo, da so tiste občine, o katerih sem govoril, in mnoge druge, bolj uspešne,
               boljše, ampak ne morejo biti glavno mesto in tudi ni razloga, da bi bile. Zato se
               razprava lahko tako ali drugače spremeni, ker se skoraj vsaka druga zadeva spremeni v
               razpravo o posamezniki, o, če hočete, ljubljanskem županu, o, ne vem, katerih drugih
               stvareh. Lahko se spremeni, ampak na koncu cilja večine, ki ga je izrazila v prvem
               branju, da želi s tem zakonom nekatere stvari v obstoječem zakonu spremeniti,
               dopolniti in narediti ta zakon zakon za Ljubljano in za vse državljane in državljanke
               Republike Slovenije in za tiste, ki v glavno mesto prihajajo od drugod, prijazno,
               tako, ki bo s svojimi potenciali lahko normalno gospodarilo in tako naprej.</p>
               <p>Zato verjamem, da ne boste uspeli s tem, da boste vse člene črtali, in s tem tudi
               tisto, kar je bilo narejeno v prvem branju, pet, šest, sedem ur smo se tukaj
               prepričevali, pojasnjevali in na koncu, verjamem, da so prevladali argumenti, da
               nadaljujemo z zakonom, ne pa sila. Če bi lahko pogledali, bi videli, da je bila
               razprava kot glasovanje iz različnih skupin različna in da ni bilo monolita, sedaj pa
               tisti predvolilni trojček podpira ta zakon, ostali nasprotujejo, ker je to neko
               poplačilo in tako naprej. Ta razprava v prvem branju ni bila taka in je potrdila, da
               je prav, da gremo z zakonom naprej. Zato jaz tega amandmaja ne bom podprl.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Černač, jaz ocenjujem, kdaj vam bom dal repliko. Lahko se boste
               prijavili na razpravo, tudi proceduralno. Prosim prijavo za razpravo. Proceduralno,
               gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovani gospod predsednik. Še enkrat vam bom prebral prvi stavek 70. člena
               Poslovnika Državnega zbora, ki pravi: "Vsak razpravljavec ima pravico do odgovora na
               razpravo drugega razpravljavca <stage>(replika)</stage>, v kolikor se ta razprava nanaša na njegovo
               razpravo, če meni, da je bila njegova razprava napačno razumljena ali napačno
               interpretirana." Popolnoma identična razprava se je zgodila v primeru gospoda
               Anderliča kot v primeru gospoda Potrča, kjer je bilo ponovno povedano in očitno sem
               bil jaz v svojem izvajanju napačno razumljen, da se s sprejetjem amandmajev črta
               celoten zakon, da mesa več ni, kot je povedal gospod Anderlič. Pravi, razen naslova
               in dneva veljavnosti zakona se vse črta; kar, prvič, ni res, ker v prvem amandmaju
               predlagamo samo črtanje enega odstavka, to je drugega odstavka 1. člena, ki v bistvu
               črta šesti odstavek 5. člena veljavnega zakona, in ostaja spremenjen drugi odstavek
               5. člena veljavnega zakona. Drugič. Tudi če so sprejeti vsi amandmaji,ostaja Zakon o
               glavnem mestu Republike Slovenije v celoti v veljavi v vseh desetih členih.
               Mimogrede, že sedanji zakon v drugem odstavku 5. člena določa, da predsednik Vlade in
               župan podpišeta dogovor, ki ima pravno naravo pisma o nameri, s katerim se ocenijo
               tudi finančne posledice izvajanja nalog, ki so pomembne tako za državo kot za mesto.
               Čemu torej sprejemate zakon, ki spreminja samo ta odstavek 5. člena - ne bistveno,
               ostaja približno identičen, kot je zapisan v veljavnem zakonu - in dodaja 6a. in 6b.
               člen, kjer pa mimo vseh veljavnih kriterijev določa financiranja nalog, ki naj bi
               bile tega posebnega pomena, pa vemo, da to niso. Zaradi tega sem jaz uvodoma to
               spremembo poimenoval zakon o poplačilu predvolilnih uslug gospodu Jankoviču s strani
               levega trojčka, in to iz davkoplačevalskega denarja. Zaradi tega bi prosil, da
               razpravljavci upoštevate to, kar piše v zakonu, kar piše v predlaganih amandmajih, in
               da venomer ne ponavljate ponovno tega, kar ne drži, ker imate gradivo na mizi, v
               računalniku in si lahko v vsakem trenutku preberete, da to, kar razlagate, ni res.
               Zakon o glavnem mestu Republike Slovenije je bil sprejet leta 2004. Na primerjalno
               praven način, gledano z drugimi državami Evropske unije, ureja razmerje med glavnim
               mestom in državo. Povedal bom še enkrat: tudi v splošni razpravi smo v Slovenski
               demokratski stranki povedali, da mi nimamo problema nadgraditi teh rešitev, vendar v
               skladu z ostalo sistemsko zakonodajo, da pa s temi amandmaji ukinjamo zakon o glavnem
               mestu, to pa seveda ne drži. S temi amandmaji se popravlja 5. člen veljavnega
               zakona<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Černač, zlorabljate pravico proceduralnega predloga<gap n="..."/></p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p><gap n="..."/> Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Zato prosim, da takoj zaključite. Besedo ima Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsednik. Najprej protestiram proti načinu vodenja današnje
               seje. Ta del, o katerem sedaj govorimo, se pravi, kolega Černač, urejata 69. in 70.
               člen Poslovnika Državnega zbora; eden proceduralni predlog, drugi repliko. V
               poslovniku piše, da mora v enem ali drugem primeru dobiti besedo takoj, ko jo
               zahteva. Mislim, da si predsednik Državnega zbora besedice <q>"takoj"</q> ne more razlagati
               tako, kot ste jo vi razložili, da se boste vi odločili, kdaj jo boste dali. <q>"Takoj"</q>
               pomeni takoj. Prosim, da natančno preberete Poslovnik Državnega zbora, vsaj takrat,
               ko ga vodite, in da ga tudi uporabljate tako, kot je napisano, ne po<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, to ni predmet razprave o amandmaju k 1. členu zakona o glavnem mestu.
               Prosim, da greste na vsebino in da ne poučujete ljudi o poslovniku v tem zboru.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Vendar bi rad, da ta razprava teče na način, kot je v Poslovniku zapisano, in da
               lahko o tem tudi konkretno razpravljamo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Potem prosim, da razpravljate o amandmaju.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Spoštovani, glede na to, da je bilo večkrat povedano, da je bil zakon o glavnem mestu
               sprejet leta 2004, se pravi, da ga je najbrž sprejela prejšnja koalicija gospoda
               Ropa, kjer ste tudi vi bili - vsi tisti, ki ste sedaj v koaliciji - takrat koalicija,
               ste najbrž vedeli, kaj ste zapisali v zakon. Očitati prejšnji vladi, da zakona ni
               izvajala, je milo rečeno nehigiensko. Kajti, vi ste vlada že eno leto in očitno tega
               zakona, ki ste ga sami sprejeli, tudi ne izvajate na način, kot je zapisano v
               besedilu, sicer se ne bi soočili v Državnem zboru s popravki tako pri proračunu
               Republike Slovenije, ki so bili popolnoma nesistemski in niso sodili v proračun, niti
               ne s popravki tega zakona, ki ga sedaj predlagate in so tudi nesistemski.</p>
               <p>Mimogrede, rešitev, ki jo predlagate v drugem odstavku 1. člena, to se pravi, to je
               novi šesti odstavek, ki ga dodajate, je taka, da suspendira zakon o izvrševanju
               proračuna, ZIPRO, ki smo ga sprejeli prejšnji mesec, ko smo obravnavali proračun. To
               je suspenz zakona o izvrševanju proračuna, ker za mesto Ljubljana ureja posebne
               privilegije in posebne načine dostopa do javnih sredstev iz državnega proračuna.</p>
               <p>Sedaj pa sprašujem gospoda ministra, ki je tukaj, ali mi lahko, tako kot je zapisano
               v šestem odstavku 1. člena, naštejete še dva primera, ko taka določba obstaja in ko
               lahko proračun Republike Slovenije izvajamo na tak način. Prosim za dva konkretna
               primera. Ko boste odgovorili, bom razpravo nadaljeval. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Preden dam besedo gospodu Rožeju, sem prejel magnetogram ugovora Zmaga
               Jelinčiča Plemenitega. On je med drugim, citiram, izjavil: <q>"Vi, gospod Rožle, pa,
               prosim, bodite tiho"</q>.</p>
               <p>V skladu s 76. členom Poslovnika Državnega zbora gospodu Zmagu Jelinčiču Plemenitemu
               izrekam opomin.</p>
               <p>Besedo ima Vito Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo, gospod predsednik. Spoštovani minister, kolegice in kolegi! Se
               bom potrudil, da bom pravilno razumel ta amandma, da ne bodo potrebni ponovni
               popravki navedbe. Kot jaz berem amandma, ki bi črtal drugi odstavek 1. člena oziroma
               novi šesti odstavek 5. člena prejšnjega zakona, določa način, na katerega bi se
               izvajale določbe tega zakona o glavnem mestu, za katerega - upam da, vsaj naivno
               verjamem in sklepam po razpravah prejšnjih razpravljavcev - vsi verjamejo, da ima
               neke posebne potrebe in naloge in si zato zasluži tudi kakšno posebno pozornost.
               Prepričan sem, da mestna občina Ljubljana še zdaleč ni edina občina, ki se bo
               financirala na ta način, bo pa edina občina, ki se bo na ta način financirala z
               zakonsko osnovo. Vsak, ki je tukaj župan ali pa je bil kdaj, pa tudi če ni, če je
               podžupan ali kaj podobnega, si mora priznati, da je zagotovo že kdaj v svoji
               politični karieri stopil do kakšnega ministra, ga neformalno nagovoril in se včasih
               tudi dogovoril za kakšno stvar in ta stvar je prišla v proračun in ta star je prišla
               v NRP-je, itn. - in ta stvar se je izvajala. In teh sredstev, ki se na ta način že
               porabljajo, je v proračunu Republike Slovenije vsako leto <q>"o ho ho"</q>. To je bilo tudi
               nekaj na kar smo opozarjali v Poslanski skupini Zares ob sprejetju proračuna in
               ZIPR-a, da skratka je treba izčistiti NRP-je takih in podobnih kupčij, ki so nastale
               pod mizo in za katere zakonske osnove ni. Mesto Ljubljana ne samo, da ima moralni
               razlog, zato s tem zakonom bo dobila tudi zakonsko osnovo za take stvari. Mislim, da
               bi vse te kritike o nenamenskosti bile še razumljive, če bi to bil resnično prvi
               takšen primer, temu pa po mojem trdnem prepričanju še zdaleč ni tako. Mogoče je pa
               ljubosumje z zakonsko osnovo, za tako delovanje tisto, ki vodi predlagatelje v ta
               amandma. Ampak, kot rečeno, mesto Ljubljana ima razloge, zaradi katerih si zasluži
               posebno obravnavo, ker je pač glavno mesto naše države, ker je že stoletja glavno
               mesto dežele Kranjske, ker je dežela Kranjska osrednja slovenska dežela, vedno bila
               in so pač stvari pripeljale do sem, kjer so. Toliko o tem amandmaju.</p>
               <p>Pri ostalih se pa ponovno oglasim. Hvala. Seveda ga ne morem podpreti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Postopkovno, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Spoštovani predsednik, prej ob zaključku razprave sem zelo jasno
               povprašal, če mi minister lahko našteje še dva primera, ko se na ta nak način
               izvenproračunsko financirajo posamezni projekti, recimo, če je še kakšna občina v
               Republiki Sloveniji, za katero velja ta določba, če je še kakšen drug primer v
               Republiki Sloveniji, ko velja taka določba na drugem področju. In sem lepo prosil:
               dva dodatna primera še. To je izjema, odstop od pravila, tega do zdaj ni bilo v
               nobenem zakonu. 9 ali 10 let sem tukaj, v nobenem zakonu ni bilo te izjeme na tak
               način narejene, pa me zanima, če obstaja še kakšna izjema, ki je sicer najbrž ne
               poznamo. Prosil bi za takojšen odgovor, ker od tega je potem tudi odvisno
               nadaljevanje razprave. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod minister se bo pač javil takrat, kadar bo želel in ocenil, da je
               to potrebno. Vprašanje je slišal in bo odgovoril, če bo ocenil, da je to potrebno.
               Proceduralno, naprej. Zmago Jelinčič Plemeniti, prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Vi ste meni izrekli opomin. 77. člen Poslovnika
               Državnega zbora, uradno prečiščeno besedilo, pa piše takole: <q>"Opomin se lahko izreče
               poslancu ali drugemu udeležencu na seji, če govori, čeprav mu predsedujoči ni dal
               besede, če sega sogovorniku v besedo, če govori o vprašanju, ki ni na dnevnem redu
               ali če na kakšen drug način krši red na seji in določbe tega poslovnika."</q> Zdaj bi vas
               jaz prosil, da mi pojasnite, v skladu s čim ste mi tukaj izrekli opomin, kajti
               ničesar od tistega, o čemer ste vi govorili, ni v Poslovniku Državnega zbora. Morda
               imate kakšne osnutke, pa v osnutkih imate to že notri, ampak zaenkrat tega v
               Poslovniku Državnega zbora ni. Prosim za pojasnilo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Seveda, gospod Jelinčič Plemeniti: če na kak drug način krši red na seji določbe tega
               Poslovnika. Kršenje reda na seji pa je, če se omalovaževalno, poniževalno govori o
               svojih kolegih poslankah in poslancih. To je definitivno stvar, ki je čez poslovnik,
               je celo vprašanje neke normalne medčloveške etike. Proceduralno je imel gospod Jožef
               Jerovšek. Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik.</p>
               <p>Prej me niste takoj videli. Glejte, vi ste izrekli opomin kolegu Jelinčiču. Jaz
               ne<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Torej, ne morete o tem razpravljati<gap n="..."/></p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Ne, ne<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>imate proceduralni predlog<gap n="..."/></p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Proceduralni<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p><gap n="..."/>predlog bo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Proceduralni predlog mi dajte, prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p><gap n="..."/>, ampak<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Če ne, vam bom moral seveda, saj veste<gap n="..."/></p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p><gap n="..."/> bodite korektni<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>vzeti besedo.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p><gap n="..."/> bodite korektni.</p>
               <p>Jaz sem sicer pristaš tega, da je besedna igra v parlamentu dovoljena in nimam tako
               restriktivnih kriterijev. Vendar, če ste izrekli opomin kolegu Jelinčiču, potem ga
               morate tudi kolegu Anderliču, ki je mene žalil in omalovaževalno govoril, brez da sem
               karkoli izzval, tudi medklica nisem imel. Res je, da me ji ob njegovi argumentaciji
               šlo na smeh - ampak, ali to ni več dovoljeno?! In potem je začel celo plejado
               diskreditacij in omalovaževalnega govorjenja na moj račun. Morate biti enaki,
               dosledni, načelo enakosti morate spoštovati. Če ste uvedli takšne kriterije, potem
               bodite dosledni.</p>
               <p>Toliko! In mislim, da morate biti<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Proceduralni predlog! Ga niste dali. S tem ste zlorabili to institucijo.</p>
               <p>Gospod Jerovšek, jaz zelo pozorno spremljam in verjemite mi, da če bi šel gospod
               Anderlič preko tega, kar je rekel, bi absolutno odreagiral.</p>
               <p>Prosim, gospod Jelinčič, proceduralno.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Neustrezne besede niso opredeljene v tem poslovniku kot kakršnakoli kršitev, tudi ne,
               da je kršitev reda v tej častitljivi ustanovi. In glede na to, da tukaj nam jemljete
               besede in ne dovolite razprave, kot jo poznajo evropski parlamenti - morda bi si bilo
               dobro ogledati kakšen evropski parlament, kako tam razpravljajo, mogoče kakšnih naših
               bližnjih držav - izgleda, da vam je do tega, da gredo res ljudje na cesto in da
               želite, da gredo ljudje spomladi na cesto.</p>
               <p>Zato pa, gospod predsednik, predlagam, da vzemimo 15 minut odmora, se dobimo na
               sestanku kolegija predsednikov parlamentarnih poslanskih skupin in se o tej zadevi
               pogovorimo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predloga ne bom sprejel zato, ker ni nobenega razloga za to, da bi prekinili sejo in
               imeli sejo Kolegija predsednika Državnega zbora.</p>
               <p>Še enkrat opozorim, da je najmanj, kar se pričakuje od poslank in poslancev, da se
               spoštljivo obnašajo drug do drugega. To je pač verjetno problem tega parlamenta in se
               ga je treba lotiti in odkrito s temi stvarmi tudi opraviti in paziti na to, da imajo
               ljudje med seboj lahko tudi različna stališča, je prav, da jih imajo, vendar jih
               morajo izražati na spoštljiv način do drugih.</p>
               <p>Gospod Jelinčič, proceduralno? Prosim.</p>
               <p>Proceduralno, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsednik.</p>
               <p>Poslanec ima takrat, kadar želi komu replicirati ali govoriti o uporabi poslovnika,
               na voljo 3 minute - piše v poslovniku - dobi besedo takoj in ima 3 minute.
               Ugotavljam, da takrat, ko kdo iz naše poslanske skupine želi repliko in jo dobi ali
               želi govoriti o uporabi poslovnika mu ne daste, kot prej Jerovšku, niti 10 sekund da
               bi ustrezno pojasnil, ne 3 minut! Predsedujoči pač mora imeti toliko potrpežljivosti,
               da zdrži 3 minute, in se potem, ko je ta argumentacija narejena, opredeli do tega
               predloga, ki je bil povedan.</p>
               <p>Predsednik, to od vas pričakujemo! Zato ste tudi predsednik Državnega zbora, da boste
               poslovnik upoštevali.</p>
               <p>Drugo kar je, bi pa rad odgovor Vlade Republike Slovenije na postavljena vprašanja.
               Takoj bi ga rad, zato ker potem naprej se nameravam ponovno k razpravi, vendar rabim
               za takšno razpravo tudi podlago. Vlada je zamudila na začetku seje, ni predstavila
               predloga zakona, to se pravi, je šlo 5 minut, zdaj ima minister na razpolago 15 minut
               in se pravzaprav niti ne vključuje v razpravo, tudi takrat ne, ko je neposredno
               izzvan. Jaz pričakujem od Vlade Republike Slovenije, da bo s poslanci, ki sodelujemo
               pri razpravi o tako pomembni temi, kot je urejanje razmerij z glavnim mesto, aktivno
               sodelovala in odgovarjala na postavljena vprašanja - zato imamo razpravo v Državnem
               zboru. In želim odgovor ali pa zelo jasen odgovor, da tega odgovora ne bo, ker ga ni
               mogoče dati. Tudi to sprejmem, samo rad bi odgovor ministra, predstavnika Vlade.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zmago Jelinčič Plemeniti, proceduralni oziroma postopkovni predlog.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Prosim, da izvršite tisto, kar bi morali izvršiti v skladu s 75. členom tretjim
               odstavkom tega poslovnika, ki pravi: <q>"Predsedujoči skrbi, da govornika nihče ne moti
               med govorom. Govorniku lahko seže v besedo le predsedujoči, da ga opomni na red."</q>
               Namreč, vi ste opomnili mene, niste pa opomnili tistega, ki mi je skakal v
               besedo.</p>
               <p>Glede raznih načinov izražanj priimkov, pa bi vas vprašal, kaj pa če bi kdo, recimo,
               tukaj v Državnem zboru jecljal, pa bi potem tisti, <gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič<gap n="...."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/>o katerem govori, bi ga potem<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ponovno<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/>rekel, da se<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>vas opominjam<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/>norca dela. Bi vi tudi določili<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ponovno vas opominjam<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/>da je to norčevanje ali kaj?!</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>in vam bom vzel besedo.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/>Ali pa, recimo, nosljal, da bi tako <gap n="..."/><stage>/Noslja./</stage><gap n="..."/> <q>"malo tako govoril"</q> ali pa
               <q>"sss"</q><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Jelinčič.</p>
               <p>Hvala. Mislim, da ste šli predaleč. Daleč predaleč! Besedo ima Miran Potrč.
               Nadaljujemo razpravo.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. Poskušal se bom vrniti k vsebini 1. člena in amandmaja k 1. členu in pred
               tem povem samo to, da mi je žal, da Državni zbor praviloma ne more razpravljati o
               vsebini, ampak se medsebojno obtožuje in mislim, da je to slabo za naš ugled. Vsak
               zase naj o tem razmisli.</p>
               <p>Kar zadeva vsebine predloga amandmaja, bi rad, kot se pogosto tudi s strani Poslanske
               skupine SDS reče, stvari poenostavil. In poenostavljeno: predlogi, ki jih daje SDS v
               zvezi s 1. in ostalimi členi, pomenijo, da bo ostal v veljavi star zakon, s staro
               vsebino, za katerega smo v prvi obravnavi skupno s kar dostojno večino ugotovili, da
               ni primeren in da problemov glavnega mesta ne rešuje. In ker razpravljamo danes o
               spremembah in dopolnitvah Zakona o glavnem mestu Republike Slovenije, bo to pomenilo,
               da z vašimi amandmaji, gospodje iz SDS, izničujete vsebino tega zakona, o katerem
               danes razpravljamo, to je Zakon o spremembah in dopolnitvah Zakona o glavnem mestu in
               želite ohraniti stari zakon, ki vsebinsko problemov ni reševal. Mislim, da je to
               jasno, in to je vse, kar sem želel v svoji prvi razpravi poudariti. Mogoče je o tem
               govoriti, jaz bi samo rad, da ste tudi vi iskreni in poveste, da je to želja, ker
               prvi zakon je imel načelni dogovor in iz tistih načelnih dogovorov ni bilo nič. Zato
               je drug zakon, o katerem danes razpravljamo, predvidel, da načelni dogovor za
               investicijska vlaganja velja še vedno, če do njega pride, kar zadeva pa tekoče
               financiranje nekaterih nalog, kar se je pokazalo v študiji, ki jo je pripravilo
               Ministrstvo za lokalno samoupravo in regionalni razvoj in ki jo vsi imamo, da je
               obseg sredstev Ljubljane za nekatere namene tekoče in redno za kar nekaj odstotkov
               višji, kot je povprečje v Sloveniji, zaradi nalog in funkcij, ki jih ima Ljubljana,
               povezano z nalogami in funkcijami glavnega mesta. In še enkrat povem, ni res - vsaj
               po mojem trdnem prepričanju -, da bi se s tem delali kakšni posebni privilegiji. Ni
               res, da je to unikatna ureditev, ker je bila ob vložitvi zakona navedenih vrsta
               primerov, kako imajo tudi druge države posebej urejen status pravice glavnega mesta,
               in čas bi bil, da to uredimo tudi mi. Zato razprava o tem in o naslednjih amandmajih,
               tako kot ste jih vložili, gospodje iz SDS, pač pomeni, da če bi bili - jaz pa upam,
               da ne bodo - vaši amandmaji sprejeti, bi imeli zakon, ki smo ga sprejeli pred petimi
               leti, ki pa vsebinsko ni dal tistih pričakovanih rezultatov.</p>
               <p>Naj rečem še to, danes govoriti, katera vlada ga je sprejela, je nesmiselno. Ja, bili
               smo v koaliciji. Lahko povem, ker sem bil z gospodom Anderličem pa še kom eden od
               predlagateljev tega zakona, da smo imeli tudi v naši takratni koaliciji veliko
               razprav, kakšna naj bo vsebina, da bo zakon sploh sprejet. In da smo imeli v prvih
               osnutkih mnogo več vsebine in <q>"mesa"</q> tega zakona, pa tudi takratna, da rečem, <q>"naša
               vladajoča koalicija"</q> pač tega ni bila pripravljena - takratni predsednik vlade,
               finančni minister in podobno. Ampak potem se je sprejel nek zakon, ki je začetke
               možnega urejanja posebnega položaja Ljubljane predvidel. Danes, po petih letih tega
               zakona, pa skupaj ugotavljamo, da je predvidel premalo in da bi bil čas, da se neke
               funkcije, ki jih za vse nas, ne samo za Ljubljančane, opravlja, uredijo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Milenko Ziherl.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim! Sam bom amandma podprl, se pa sprašujem,
               zakaj se s tem zakonom naenkrat tako mudi. Ljubljana je prestolnica že 500 let, kot
               je bilo danes rečeno, pa vendar kar naenkrat taka naglica. Sklepam, da gre za poračun
               iz leta 2008 - torej, dolgove je treba plačati. Seveda se bo po tem zakonu, ki
               omogoča izvenproračunsko financiranje, pokazal privilegiran položaj Ljubljane in
               hendikepirane ostale občine. Če ne občine, bo pa nekdo drug, denar bo od nekje treba
               vzeti. Že na tem mestu povem, da je Ljubljana, prvič, zaradi pomanjkanja in zaradi
               preložitve projektov, kolikor vemo, še nobeno leto proračuna ni porabila, proračun,
               pri čemer imam v mislih še prejšnjo valuto, 60 milijard tolarjev je skoraj dvakratni
               proračun Ministrstva za kulturo, itd. Ljubljana niti ne zna zaslužiti denarja, to bom
               kasneje navedel. Ima pa Ljubljana poseben položaj - pa v zadnjem mesecu slišimo s
               strani Evropske unije, in sicer od 10-ih prehodov za pešce so skrajno nevarni trije v
               Ljubljani. Se pravi, sedem jih je še nekje drugje. V Uniji je 20 državi, ki nimajo
               niti enega takega nevarnega prehoda - 20 prestolnic. Poleg tega je Ljubljana najbolj
               potratno energetsko mesto. Očitno še nismo prišli do te lekcije, da bi obnovili
               fasade, da pojačamo izolacijo in se pričnemo energetsko pametno vesti. Ljubljana ima
               skrajno neurejeno prometno situacijo, sedaj že 99-ič že popravljajo skoraj
               novozgrajeni predor v Šiški in zato Gorenjci od Medvod pa do tega službenega mesta 2
               uri zapravimo vsak dan. Tudi se vsak dan v koloni umikamo reševalnemu vozilu. Če bo
               to trajalo še dlje časa, se samo sprašujem, kako je tistemu znotraj reševalnega
               vozila, ki mu gre za minute, ko naleti na to kolono.</p>
               <p>Seveda, sredstva je najlažje dobiti iz proračuna, se ni treba za njih nič truditi in
               tudi če pri tem trpi obrambni proračun ali pa kakšen drug, kajti gospod župan si je
               očitno prikrojil vlogo prestolnice, ki je ni zaslužil. Ker ni stadiona, ni, recimo,
               zaslužil tako, kot je njegov kolega Kangler oziroma mesto Maribor, ko so v enem dnevu
               pobrali pol milijona evrov na nogometni tekmi, kjer se je Slovenija uvrstila na
               svetovno prvenstvo. Zagrebški kolega - Zagreb je obrnil 8 milijonov evrov - dva dni
               koncerta U2. In podobni veliki dohodki. Pri nas pa Hala Tivoli - 6 tisoč gledalcev,
               pa je vse podelano. Poleg tega župan slabo izpolnjuje predvolilne obljube: zapleti s
               tržnico, zapleti z vrtičkarji. Predvsem, recimo, smo slišali v tem mandatu že, da je
               ukinjal<gap n=".."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega Ziherl, dajte se malo na amandma, ker to pa res nima zveze z
               amandmajem. Do vrtičkarjev sem vas čakal, potem sem vas prekinil. To pa res nima
               zveze z amandmajem. Prosim, da je vezano na amandma.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Ali lahko še tramvajsko progo? Ne smem. Potem pa zaključujem razpravo s to mislijo,
               da je v Sloveniji še kako potrebna decentralizacija, uvedba pokrajin. In sicer bi
               lahko del nalog prenesli v druga mesta v Sloveniji. Obstajajo tisočletna mesta,
               obstajajo bolj urejena mesta, mesta, ki so uredila promet. Pa razen tega, če naj bi
               bilo vse skoncentrirano na prestolnico, bi tudi sama prestolnica postala prometno
               bolj pretočna, hkrati pa bi lahko na teh lokacijah, ki jih sedaj institucije
               zasedajo, dali priliko oziroma priložnost poslovnim centrom oziroma drugim
               zainteresiranim, da opravljajo svoje dejavnosti.</p>
               <p>Še enkrat, amandma bom vsekakor podprl, kajti ta drugi odstavek ima skoraj status
               škodljive pogodbe, bi se lahko reklo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>K besedi se je javil minister dr. Henrik Gjerkeš.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala lepa, gospod predsednik. Odzivam se na vprašanje, ki sem ga dobil od poslanca
               gospoda Tanka. Zakon o glavnem mestu Republike Slovenije ureja razmerje med dvema
               samostojnima javnopravnima sistemoma, državo in občino, z namenom njunega sodelovanja
               in izvajanja nalog glavnega mesta ob polnem spoštovanju njunih pristojnosti in
               pravnega reda, v katerem delujeta. Na enak način je s predlaganim zakonom urejeno
               financiranje nalog glavnega mesta. Temeljni dokument sodelovanja je dogovor, v
               katerem se država in mestna občina dogovorita o nalogah in programih, ki jih bosta
               izvajali usklajeno. Rešitev je bila pripravljena v tesnem sodelovanju z vladno in
               državnozborsko zakonodajno službo, ki je to rešitev ocenila kot dobro in ustrezno.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matjaž Zanoškar.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, spoštovani predsednik, za besedo. Spoštovani gospod minister, kolegice in
               kolegi! Razprava o amandmaju k 1. členu, torej dodatku k šestemu odstavku, s strani
               Poslanske skupine DeSUS bi bila sledeča. Seveda je bilo čutiti neka nihanja v
               pripravljenosti do potrditve in sprejetja zakona o glavnem mestu v naši poslanski
               skupini vse do takrat, ko niso bili vloženi še dodatni amandmaji s strani koalicije,
               ki so nas prepričali v to, da je zakon dobro pripravljen in da je primeren za
               obravnavo in sprejetje. Ob tem ko razpravljamo o amandmajih s strani stranke SDS na
               šesti odstavek 1. člena, imamo o tem popolnoma drugačno mnenje. Tega amandmaja
               vsekakor ne moremo podpreti; ne moremo podpreti, zato ker menimo, da je ureditev
               financiranja na tak način, kot je zastavljeno, torej na podpisu vsakoletne pogodbe
               med Mestno občino Ljubljana in Vlado, da je pravi in zanesljivo tudi zagotavlja
               transparentnost trošenja javnih sredstev na tak način, da se lahko v vsakem trenutku
               tudi primerja namembnost vseh teh sredstev, ki so dodeljena Mestni občini Ljubljana.
               Moti nas pa v tej razpravi, da se nekako poistoveti župan Janković z mestno občino in
               mestna občina z Jankovićem, čeprav mi vemo, da 10. člen ustave točno in decidirano
               predvideva tudi za enega izmed simbolov Mestno občino Ljubljana. Torej, tako kot
               himno, tako kot zastavo, tako določa tudi glavno mesto. Vsekakor se nam gre, da je
               glavno mesto tako, ki bo vzbujalo ponos, vemo pa, da glavno mesto Ljubljana, glavno
               mesto države ima neke dodatne obveznosti in dodatne sivine, ki jih je treba na nek
               način zagotoviti.</p>
               <p>Naj ob tem povem tudi drug spekter, na katerega gledam kot župan druge mestne občine.
               Nimam nobene bojazni, da bi ta primer šestega odstavka - financiranja glavnega mesta
               posega v financiranje mestnih občin ali ostalih 210-ih občin. Prepričan sem, da je
               financiranje zastavljeno v takem smislu, da je ta vir popolnoma nekaj drugega kot pa
               financiranje preko zakona in financiranje občin. Tako nimamo bojazni, da bo zaradi
               sprejetja tega zakona okrnjena katerakoli mestna občina ali pa katerakoli druga
               občina.</p>
               <p>Mi v celoti podpiramo zakon. Ne moremo pa podpreti tega amandmaja, ker mislimo, da je
               stvar v šestem odstavku korektno zastavljena in da daje vse tisto, kar tudi Poslanska
               skupina DeSUS od tega zakona in tega 1. člena pričakuje. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Renata Brunskole. Prosim.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni. Današnja razprava tako kot žal že nekajkrat res meji
               na vse tisto, zaradi česar so nas volivke in volivci izvolili, da smo njihovi
               predstavniki v Državnem zboru. Zatorej me razžalosti podatek o tem, kaj si ljudje
               mislijo o delu nas, poslank in poslancev v Državnem zboru, in kakšno je mnenje o nas,
               saj se morebiti slaba luč meče na vse zaradi nekaterih ali - kot so nekateri kolegi
               že prej izrekli - zaradi nekaj ljudi ali pa mogoče deset ljudi, ki v Državnem zboru
               razpravljajo na način, ki je daleč od korektnega, iskrenega ali plemenitega.</p>
               <p>Naj začnem pri razpravi o amandmaju k 1. členu Zakona o glavnem mestu. Sama bom
               podprla, tako kot je bilo tudi sprejeto na Odboru za lokalno samoupravo in regionalni
               razvoj, amandma koalicije. S predlogom amandmaja, ki so ga predlagali kolegi iz SDS,
               se ne morem strinjati in ga tudi ne bom podprla.</p>
               <p>Naj pa pri tej razpravi podam nek popolnoma drugačen pogled na razmišljanje o tem,
               kaj pomeni glavno mesto. Danes zjutraj sem prebrala članek v Dolenjskem listu, nekaj
               tednov nazaj je prof. dr. Boštjan Žekš, minister za Slovence po svetu in v zamejstvu,
               povedal, kako je njegov prijatelj, svetovno znani zdravnik akademik, prof. dr. Vinko
               Kambič, sicer metliški rojak in tudi častni občan Metlike, toliko govoril o Metliki
               in njeni pomembnosti, da je celo ugledni ameriški zdravnik in direktor bolnišnice v
               New Yorku, ki je veliko sodeloval z dr. Kambičem, mislil, da je Metlika glavno mesto
               Slovenije in ne Ljubljana; da je Ljubljana obrobno mesto, v katerem je bolnišnica,
               kjer je prof. dr. Kambič zaposlen. Zato pri razmišljanju o tem, kaj je glavno mesto,
               lahko nekomu osebno nekaj drugega pomeni glavno mesto. Tudi pri razpravi na Odboru za
               lokalno samoupravo in regionalni razvoj sem govorila o tem, da se spomnim še iz
               osnovne šole, ko smo živeli, pa tudi rojena sem bila v Socialistični federativni
               republiki Jugoslaviji, in je bilo rečeno, da ima ta država šest socialističnih
               republik in dve avtonomni pokrajini. Spomnim se, da so me učili, da ima Socialistična
               republika Slovenija glavno mesto Ljubljana. Zatorej se ne morem nikakor strinjati s
               tistimi, ki so tudi že takrat razpravljali, kdo ima kakršnekoli zasluge, da je glavno
               mesto Ljubljana, ne vem, samo 20 let nazaj in tako dalje, to povsem tako ne more
               biti. Res pa je, da sama država Slovenija pa resnično še ni tako stara; pa smo tukaj
               okoli 20 let, o čemer govorimo. Točno vemo, koliko je stara, smo ponosni na to in
               vemo, da je glavno mesto Republike Slovenije Ljubljana.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolegica, amandma! Amandma k 1. členu!</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Ja, gre za amandma k 1. členu. Mislim, da sem že v prvih dveh stavkih jasno povedala,
               kateri amandma bom podprla in katerega ne bom podprla.</p>
               <p>Naj pa tudi pri razpravi o tem poudarim, kaj vsebuje amandma v drugem odstavku, ki
               smo ga poslanci koalicije na odboru podprli, in o tem, kaj pomeni, če dogovor ali
               pismo o nameri podpišeta župan in predsednik Vlade, in o tem, koliko je ta zadeva
               nekaterim bolj ali manj sporna. Sama lahko poudarim, da ko govorimo glavnem mestu in
               ko govorimo o občinah in o pričakovanjih državljank in državljanov Republike
               Slovenije nam je verjetno nekaterim nekaj samo po sebi umevnega, da ima glavno mesto
               Republike Slovenije tudi določene institucije, ki jih mi vsi potrebujemo na področju
               zdravstva, kulture, izobraževanja, in da verjetno ne bo imelo neko manjše mesto
               univerze - za nekatera večja je prav, da jih imajo -, morebiti bo tudi Dolenjska
               prišla do tega pomembnega projekta, vendar mislim, da je nekorektno, da se pri
               nekaterih zadevah vse posplošuje samo domnevno na neko ime dotične osebe, ki je danes
               župan.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospa Brunskole, k amandmaju prosim.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa za opozorilo in se bom tega tudi držala, vendar se mi zdi, da dosti ne
               odstopam v primerjavi s kolegom.</p>
               <p>Seveda bi pri določenih razvojnih programih in pri vsem tem, o čemer smo govorili -
               no, sedaj ni ravno točka o varnosti cestnega prometa, vendar menim, da prav vsi ti
               amandmaji, ki so podani tukaj, so samo še razlog več in sem prepričana tudi za
               kolege, ki so prej govorili o tem, da je samo še razlog več za to, da je prav, da
               podpremo Zakon o spremembah in dopolnitvah Zakona o glavnem mestu Republike
               Slovenije, da bodo tudi naši gostje, turisti in vsi tisti, ki prihajajo v glavno
               mesto Republike Slovenije - tudi mi, poslanke in poslanci Državnega zbora -, da se
               bomo tukaj počutili varno tudi takrat, ko hodimo peš po glavnem mestu Republike
               Slovenije. Posebej pa menim, da je prav, da pri razpravah ne pozabljamo, ko nekateri
               kar vse vprek govorijo o tem, da bo župan Ljubljane skupaj s predsednikom Vlade - ne
               vem, da bo predsednik Vlade vračal nek poračun za nazaj in tako dalje - me preseneča
               neka domačnost razprave nekaterih. Prav tako menim glede tega, da bodo načrt
               razvojnih programov iz državnega proračuna kar sama, predsednik Vlade in župan
               Ljubljane, očitno sklenila, mislim, da imata še vseeno tukaj besedo tudi celotna
               Vlada in Državni zbor Republike Slovenije. Zatorej pri nekaterih razpravah ne
               pozabljajmo na dejstva, kdo potrjujejo načrte razvojnih programov, kaj se bo
               financiralo in tudi kakšne kompetence imajo posamezni ministri, ki bodo pri
               konkretnih projektih podpisovali določene pogodbe o sofinanciranju. Zatorej ne bodimo
               samo morebiti populistično všečni pri nekaterih razpravah - da ne bi ponavljala, imam
               pa zapisane določene razprave o tistem, o žalitvah sploh ne bi govorila, ker menim,
               da si ne zaslužijo druge razprave kot samo, da bi rekla, da ni prav in ni
               korektno.</p>
               <p>Pri drugih razpravah kolegov poslancev, ki so že prej o tem govorili - mislim, da je
               gospod Miran Potrč zelo jasno povedal, da če bo treba, bo še večkrat poudaril
               nekatere okoliščine. Mislim, da tudi tiste poslanke in poslanci, ki živite v glavnem
               mestu Republike Slovenije, ne glede na to, kateri politični stranki ali opciji
               pripadate, dobro veste, da za sam razvoj glavnega mesta in nadaljnje delo, tudi za
               predstavitev Republike Slovenije v svetu, je nujno potrebno, da se določeni strateški
               projekti tudi podpirajo.</p>
               <p>Zatorej ne bom podprla amandmaja opozicije, podprla bom amandma - oziroma tako kot je
               bilo na odboru - koalicije in tudi zakon o glavnem mestu Republike Slovenije predvsem
               zato, ker nikakor ne posega v zakon o financiranju občin. Prepričana pa sem, da tukaj
               prisotni gospod minister iz Službe Vlade za lokalno samoupravo in regionalni razvoj
               tudi sam vidi določene pomanjkljivosti, ki jih bo treba v tem zakonu in ostalih
               zakonih tudi še dopolniti. Predvsem pričakujem in se veselim dejstva, da bomo, vezano
               na zakon o skladnem regionalnem razvoju, tudi določene pomanjkljivosti odpravili in
               čim prej vzpostavili red v smeri delovanja lokalnih skupnosti, torej občin.</p>
               <p>Veseli me tudi mnenje gospoda Zanoškarja, ko je izrekel kot predstavnik ene od
               mestnih občin v Sloveniji, da nikakor ne pomeni minusa ali kaj slabega za ostale
               mestne občine v Republiki Sloveniji. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Prosim za prijavo. Besedo ima gospa Cvetka
               Zalokar.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Glede amandmajev želim biti, predsednik, racionalna, pa bom
               razpravo začela s tem, da nobenega od amandmajev, ki predlagajo črtanje ali nekaterih
               odstavkov ali pa določenih členov, ne bom podprla, da se ne bo treba kasneje oglašati
               v zvezi s tem. Kajti, kar se tiče amandmaja k 1. členu, enostavno menim, da ne gre za
               neko privilegirano situacijo oziroma se mi zdi prav, da na nek način glavno mesto ima
               tudi nekoliko drugačno situacijo in obravnavo znotraj države. Me pa čudi, da glede na
               razprave, ki jih imamo danes in ki jih poslušamo - jaz upam, da ne bom ustavljena -
               ker pri današnji razpravi vsi želimo govoriti tudi o glavnem mestu in tudi še o širši
               problematiki, da pravzaprav ni izčrtan kar naslov. Ker se mi zdi, da so nekatere
               razprave danes takšne, da enostavno glavnega mesta Slovenije, še najmanj pa seveda
               Ljubljane, v Sloveniji ne potrebujemo in si ga niti ne želimo. Ne želimo si
               Ljubljane. Reči pa moram, da je prav, da se enkrat tudi tukaj, v Državnem zboru, o
               tem pogovarjamo, in mislim, da stanje, v katerem smo, ko postaja<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani. Gospod Černač, mir v dvorani.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Ne vem, s čim manipuliram, ampak<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> Nadaljujte<gap n="..."/></p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Ampak, ko postaja naše glavno mesto neko osovraženo mesto, ko postaja pravzaprav
               simbol najslabšega in ne nazadnje, kot je rekel ljubljanski podžupan, cenjeni
               arhitekt Janez Koželj, ko postaja to, da si Ljubljančan in da je Ljubljana celo
               psovka - to je njegov izraz, zelo močen, tako ga očitno čuti - mislim, da nam v tem
               sporoča marsikaj. Ljubljana mora biti glavno mesto. Danes in že ves čas že pri
               številnih drugih zakonih, pri številnih drugih zadevah enostavno svoje glavno mesto
               omalovažujemo, se ga sramujemo, mu pripisujemo vse najslabše. Menim, da to kaže na
               majhnost tistih, ki o tem govorijo in tudi na nedržavniško pozo oziroma nedržavniško
               miselnost, ki se skozi to izraža.</p>
               <p>V Sloveniji mislim, da imamo glavno mesto samo na papirju. In doslej je tako
               mnogokrat tudi bilo. Mislim, da je prav, da imamo takšne člene, ki bi jih vi
               izčrtali, tudi 1. člen in drugi odstavek, kjer se določene stvari na drugačen način
               želijo obravnavati. Zanimivo pa je, da nihče ni protestiral takrat, ko je prejšnja,
               Janševa vlada - ali pa nihče od tistih, ki danes na veliko govorijo o tej nesmiselni
               vlogi, ko se je v Ljubljani vehementno, z drobno spremembo formule vzelo denar.
               Pravzaprav je tudi ta denar bil vzet izključno zaradi omalovaževanja glavnega mesta
               in tudi zaradi tega, ker na volitvah ni zmagala prava opcija.</p>
               <p>Mislim, da od Ljubljane vsi skupaj pričakujemo in bi morali pričakovati veliko. In bi
               morali pričakovati, da bo to mesto, ki bo biser; nekaj, kar nas bo predstavljalo
               navzven; nekaj, na kar bomo ponosni. In zato, seveda, Ljubljana potrebuje poseben
               status! Zato ga bom z veseljem - na ta način, kot ga tudi ta zakon uveljavlja, morda
               bi ga lahko tudi na kakšen bolj drugačen način - podprla. Nikakor pa ne morem
               soglašati s takimi amandmaji, kot jih imamo pred seboj, s katerimi pravzaprav želijo
               in se želi zanikati takšna posebna vloga našega glavnega mesta. Mi si želimo v
               Ljubljani imeti vse stvari urejene - tudi mi, poslanci in poslanke, ki prihajamo v to
               mesto, smo danes že poslušali, od prometa, deponij, izgleda, osrednjih institucijah.
               Dragi moji, priznajmo si: kaj pa ta Ljubljana v resnici ima v primerjavi z drugim?
               Kaj pa ima? Kaj pa smo ji v teh dvajsetih letih dali, da bi bili lahko ponosni? Ne,
               nismo ji dali možnosti, nismo ji dali sredstev! Niti nimamo tukaj stadiona - dvorane
               so, bom rekla, v malodane vsakem nekoliko večjem slovenskem mestu lepše, kot je v
               Tivoliju, o katerem je bilo že danes govora - nimamo osrednje gledališke dvorane,
               Cankarjev dom so zgradili še v tisti rajnki Jugi, itn. Skratka, cela vrsta objektov
               je, ki Ljubljano postavljajo na rep infrastrukture v Sloveniji. Zato se mi zdi prav,
               da z amandmajem določene stvari oziroma s tem členom določene stvari in določene
               zadeve lahko urejamo tudi na drug način. Pravzaprav ne razumem argumentov, zakaj
               glavno mesto, tako kot drugje - prepričana sem, da Dunaj, Pariz, Berlin in podobna
               mesta imajo znotraj svojih držav določen drugačen status, tudi pri regionalni
               ureditvi in tudi pri določenih zadevah, kajti tam se stvari odvijajo. In seveda, če
               imaš svoje glavno mesto rad, si nanj ponosen, potem ne boš razmišljal o tem, da gre
               za neke privilegije in za neke stvari, s katerimi bi bili drugi s tem kakorkoli
               oškodovani. To je zlonamerno. Niti eden ne bo dobil niti tolarja oziroma niti evra
               manj. Niti evra manj! Niti evra manj ne bo. Ampak mi Ljubljani ne želimo, da bi
               napredovala! Zakaj, si lahko odgovorimo morda nekoliko, če premislimo, kam letijo
               osti in na kaj se stvari odražajo. Še to moram reči, ker se mi zdi prav, da je
               razprava polemična in je to v redu; ampak, dragi moji, šentviški predor pripisovati
               gospodu Jankoviču, je pa malo smešen. Šentviški predor je gradil Dars, odpirala ga je
               prejšnja vlada, na silo, prehitro. Gospoda Žerjava je, bom rekla, bilo sram, da se je
               naslednji dan vse podrlo, in zdaj govoriti, da je pa za to Jankovič kriv, je pa malo
               smešno. Nihče pa ni povedal, kako hitro in učinkovito je Jankovič obnovil predor pod
               Ljubljanskim gradom. Sam, z lastnimi, ljubljanskimi sredstvi. To pa ni zgodba, ki bi
               jo kdo želel povedati.</p>
               <p>Moram reči, da je veliko sprenevedanja in slabega odnosa do Ljubljane. Kljub temu da
               sama nisem Ljubljančanka, jaz take ljubosumnosti in <q>"fovšije"</q> enostavno ne izražam in
               mislim, da je to majhnost, ki bi jo morali tu v tem parlamentu preseči in svoje
               glavno mesto vzeti za svoje in biti nanj ponosni in mu privoščiti, da zasije. Jaz mu
               to privoščim.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. K repliki se je javil gospod Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Veste, gospa Oražmova, nič me ni bilo sram. Čisto
               nič me ni bilo sram. Zahteval sem to, da se izpolnijo pogodbeni roki, nič drugega. To
               je v poslovnem svetu popolnoma normalno, da se spoštujejo pogodbeni roki. Žal v
               zadnjem času se ti pogodbeni roki ponovno več ne spoštujejo, ampak se projekti in
               tako naprej<gap n="...."/> Ja, sedaj seveda boste zapustili dvorano, ker nočete poslušati.
               Pogodbeni roki se pa tokrat več ne spoštujejo, tako kot se prej niso spoštovali. To
               ni dobro za državo, veste. In oba predora je delal isti izvajalec, če se ne motim.
            </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovane kolegice in kolegi. Najprej protestiram
               proti generaliziranju in govorjenju, kot je govorila predhodnica, ki je izjavila in
               mislila na vse nas: mi se Ljubljane sramujemo. Jaz sem ponosen, da imamo glavno mesto
               in da je to Ljubljana. Če se ona, ali njena stranka, ali njena bivša stranka sramuje
               - morda je gospa županja iz njene stranke res tako vodila Ljubljano, kot da se jo je
               sramovala glavnega mesta. Poglejte, še enkrat poudarjam, tako žaljivo govorjenje na
               račun in kazanje na našo stran - koalicija Demos je postavila program, na podlagi
               katerega je Ljubljana postala glavno mesto, in zahtevala samostojno državo. Drugi ste
               bili večinoma takrat proti! Pred 14 dnevi je bila 20-letnica Demosa. Mislite, da je
               ljubljanski župan ali kdorkoli iz ljubljanskega županstva prišel na spominsko
               slovesnost? Bojkotirali so, tako kot ste vi vsi bojkotirali. Vrednote Demosa vam še
               danes niso pri srcu. In brez Demosa in te koalicije Ljubljana glavno mesto ne bi
               bila. Sploh se ni čuditi, da je stanje takšno, saj se gre afront proti vrednotam
               slovenske pomladi. Mi smo tudi s tem drugim odstavkom 1. člena, ki ga je treba črtati
               - imamo dokaz o tem, kako flagrantno se kršijo ustavna načela o enakosti. Žal mi je
               in bi bilo res slabo, da bi Ljubljana postala prestolnica, da bi v Evropi veljala kot
               prestolnica, zaradi katere se kršijo ustavna načela v neki državi. Tega ne smemo
               dovoliti, tudi če je župan takšen, ki si to dovoljuje, ki se mu zdi, da je on
               <q>"država, to sem jaz"</q> in lahko diktira. In ta diktat je dosegel pri tej koaliciji, da
               ji ukazuje domala čisto vse. Ta člen, če ga prevedemo v vsem ljudem razumljiv jezik,
               je vdor v proračun Republike Slovenije. In Slovenci se še spominjamo prvega vdora v
               proračun. Pred 20 leti ga je naredil Milošević, bilo je na sotočju Donave in Save,
               <q>"na ušću"</q>, ko je šel direktno proti Sloveniji. In Slovenci smo takrat rekli <q>"srbska
               posla"</q>. Sedaj so pa <q>"srbska posla"</q> prišla v naše zakone. <q>"Srbska posla"</q> v naše
               zakone! Glejte, zaradi tega je bilo tudi na Zboru za republiko rečeno, da bo potrebna
               druga slovenska pomlad. In druga slovenska pomlad ni bila nasilna, se je pa zgodila
               na trgih. Ta asociacija o drugi slovenski pomladi, ki bo, kot kaže, če boste šli s
               takimi ukrepi naprej, res potrebna in bodo ljudje na demokratičen način pokazali, da
               se s tem ne strinjajo, s tem vdorom. Kajti zavarovanje vrednot, ki so plod slovenske
               pomladi, je potrebno. Ta diktat, da se mora plačevati usluge ljubljanskemu županu
               Jankoviču in da na podlagi teh uslug popolnoma diktira, kadrovsko in vsepovsod, kjer
               si zaželi, kjer si izmisli, to je nesprejemljivo. Tu so v glavnem župani, Slovenj
               Gradca, Metlike, Radgone, bivša županja Domžal, ki je govorila, da se ne bo drugim
               niti evro poznal. Ja, ali je proračun vreča brez dna? Če nekaj vzameš, pa se ne bo
               poznalo? Seveda, ravno vaši občani bodo znatno oškodovani, pa tudi drugi, kajti ta
               denar ne bo šel za ljubljanske potrebe. In se strinjam s tem, kar so predgovorniki
               povedali, da je ta člen slab za Ljubljančane, saj bo omogočal neverjetna posojila, ki
               jih bodo plačevali Ljubljančani in vsi slovenski državljani, kajti gre za osebne
               račune pri tem vdoru v proračun. Mislim, da so se pa nekateri že streznili, da so se
               temu diktatu gospoda Jankoviča že uprli. Na Vrhovnem sodišču so njegovo kadrovsko
               izbiro - pa mi je žal gospoda Đorđevića - gladko zavrnili. So odločili, da tako pa
               več ne gre, da bo Jankovič diktiral vse, kadrovsko politiko in vse. Ker je del
               finančne oligarhije, ima proste roke na vseh področjih. Pomislite! In tu se v
               Ljubljani malikujejo simboli totalitarizma. Se malikujejo. Ne nazadnje, presenečen
               sem bil, ko sem zadnjič predlagal prekinitev seje, da smo šli pozdravit naše
               nogometaše in je tudi tam bilo treba peti na trgu hvalnico totalitarnemu sistemu.
               Žal. To je zloraba, indoktriniranje ljudi. <gap n="..."/><stage>/Oglašanje iz dvorane./</stage><gap n="..."/> Vem, kako
               indoktrinacija teče spretno. Na podlagi teh kršitev ustave in tega, kar se dela, kar
               se malikujejo simboli totalitarnega režima in tega, ima Ljubljano dejansko škodo in
               Slovenija postaja problem v Evropi. Najodgovornejši ljudje Evrope so to opazili.
               Zaradi tega, gospe in gospodje, ne vlecite več te kršitve ustave iz zakonodaje v
               zakonodajo, ker tako ali tako mora na Ustavnem sodišču pasti. Če se je Vrhovno
               sodišče uprlo diktatu, se bo Ustavno še bolj, prepričani bodite. Ne vlecite tega
               naprej, to so neustavne, protizakonite rešitve, ki omogočajo vdor v državni proračun
               za polnjene zelo osebnih in privatnih projektov in namer in računov. Slovenski
               državljani tega ne morejo sprejeti. In ta zakon je eden najslabših za Ljubljano. Na
               tak način se Ljubljane ne more propagirati in reševati. Ampak na podlagi tega, da je
               Ljubljana postala prestolnica, na podlagi programa Demosa in slovenske pomladi je
               največ pridobila in seveda, tudi danes odstopa v razvoju Ljubljana. Res je imela tudi
               slabe župane v preteklosti, ki niso gradili dvoran takrat, to je res. Ampak so bili
               iz vrst tistih strank tam. Ne govoriti, da je bilo Ljubljani karkoli odvzetega.
               Ljubljani je bilo vzetega največ s strašnim <q>"pufom"</q> Jankovića, ker to bodo plačali
               Ljubljančani in se še bo naprej zadolževal, plačevali bodo pa drugi. Takšne
               protiustavne in protizakonite rešitve, ki ste si jih dovolili v tem zakonu, niso
               sprejemljive in se ne smejo sprejeti. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Črnugelj.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo. Moram priznati, da bom zagotovo temu amandmaju k 1. členu
               nasprotovala. Ampak, rada bi pokazala, kako resen je namen naših kolegov in kolegic,
               ko so vlagali amandmaje na ta zakon in čisto vsi amandmaji so zelo kratki in jedrnati
               in govorijo o tem, kako in na kakšen način se lotevajo resno zadev. Oni enostavno
               zakon o glavnem mestu skozi amandmaje črtajo. Ampak, dobro, upam, da so to tudi
               zaznali drugi, ne bom govorila o tem, da imamo tudi v ustavi zapisano. Pred dnevi mi
               je neka gospa dala članek v roke, <q>"Ali je Ljubljana glavno mesto"</q>, zelo znamenitega
               poznavalca lokalne samouprave. Napisal je ta članek leta 2001 in dejansko je
               ugotovil, kako smo že leta 1994 skozi zakonodajo dejansko opredelili, kako in na
               kakšen način naj bi definirali mesto in kako naj bi tudi izgledalo glavno mesto. Žal
               ta naglica, kot je rekel moj kolega Ziherl, žal mi ne bo mogel tukaj nasprotovati
               oziroma replicirati, ni naglica zaradi tega, ker ta zakon obravnavamo v normalni
               proceduri, ni skrajšan postopek, ampak čisto normalen. In ko poslušam današnjo
               razpravo, ko se govori o tem, kako, kdo, komu, zakaj in koliko in ali je to vdor v
               proračun ali ne, dovolimo, da od leta 1994 vendarle en zakon, ki je bil snovan 15
               let, dograjujemo, in sicer postopoma v vsakem mandatu dodefiniramo in redefiniramo
               nekatere zadeve. Pričakovala bi, da bi bil konstruktiven prispevek z vsebino o tem,
               če bi recimo povedali kako in na kakšen način naj bi se tudi ostale občine, ki sodijo
               v ljubljansko regijo, povezovale in tako naprej, pa ne bom zdaj ugibala. Moram pa
               nasprotovati nekaterim mojim razpravljavcem, ko so žalili župana, za katerega bo ta
               seja največja reklama za naslednje volitve in ko mu nekateri celo očitajo narodnost.
               Mislim, da žalitev nekoga skozi srbsko narodnost ni v redu. V svetu imamo župane, ki
               niti slučajno niso rojeni v mestu in tudi niso iz iste države in tako naprej. Tako
               naj to ne bo vodilo.</p>
               <p>O izolaciji in o tem, kaj je širši javni interes. Širši javni interes je zelo
               pomemben, ker če bi se mi držali širšega javnega interesa, se kolega Ziherl ne bi
               vozil iz Škofje Loke v Ljubljano dve uri, tako kot je jamral, ampak bi prišel mnogo
               hitreje in veliko lažje zaradi tega, ker bi bile medregijske povezave in transport že
               zdavnaj urejeni in ne tako, kot bomo morali v Ljubljani s spremenjeno strategijo in
               dolgoročnim načrtom to komaj sedaj urediti. Standardi in normativi za mesto so zelo
               jasni. Tisti, ki pa vidijo, da bi Slovenija lahko imela še katerokoli drugo glavno
               mesto, mogoče tako kot Portugalska, ki ima poleg glavnega mesta še Porto s posebnimi
               funkcijami, sicer pa nisem slišala in ne zaznala, da bi kdorkoli tukaj rekel, da bi
               Koper lahko imel neko specialno funkcijo, ki bi bila lahko opredeljena v zakonu.</p>
               <p>Pozdravljam tiste, ki so snovalci tega zakona, in upam, da bomo uspeli zbrati toliko
               energije in dobre volje, da bomo naslednje spremembe in dopolnitve zakona obogatili
               tudi z dosedanjo prakso. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala za besedo. Gospod Černač, niste bili navedeni. Imate proceduralni predlog,
               gospa Brunskole? Izvolite.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa. Proceduralni predlog imam, in sicer prosim, da, spoštovani predsedujoči,
               upoštevate poslovnik Državnega zbora, saj namreč v skladu s 70. členom Poslovnika
               Državnega zbora imam pravico do replike, saj me je namreč kolega poslanec, gospod
               Jerovšek, omenil kot županjo Metlike.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospa Brunskole, on kot vem, ni omenjal, navajal ali interpretiral nobene vaše
               izjave, nobenega vašega dejanja in če navede neko funkcijo nekje, s tem še ni dana
               pravica do replike. Ampak kljub temu, ker ste dama, vam dovolim, izjemoma. Izvolite.
            </p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Najlepša hvala, spoštovani gospod predsedujoči! Sedaj, če je to vaš razlog, ker sem
               dama, drugače pa se bi bolj strinjala, samo da skupaj upoštevava poslovnik Državnega
               zbora, pa bo vse v redu.</p>
               <p>Na osnovi razprave mojega kolega poslanca prej, bi pa samo ponovila besede, ki so mi
               izredno všeč, pa bom kar ponovila besede gospoda Potrča, ko je, vezano na Zakon o
               glavnem mestu, sam poudaril, da Evropa ima povsod urejeno zakonodajo v zvezi z
               glavnimi mesti, po posameznih državah, in da ni to nekaj novega.</p>
               <p>Tisto, kar pa mislim, da je pomembno tako za občine, kot je Metlika, zaradi katere
               sem bila omenjena - nobeni občini in nobeni lokalni skupnosti se nič ne jemlje.
               Zatorej, tukaj bodimo jasni in nikakor ne zavajajmo ljudi, ki nas sedaj poslušajo.
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Černač, želite repliko? Na koga? Ne spomnim se, da bi interpretirala vašo
               izjavo ali vaše dejanje. Prosil bi, gospod Černač, da se prijavite k razpravi, ker
               sta še dva razpravljavca in bo potem ponovno možnost prijave. Gospod Rožej, izvolite.
            </p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo, gospod predsedujoči.</p>
               <p>Na začetku bi vas spomnil, da ste kolegi Žerjavu dali možnost replike, čeprav sam še
               ni razpravljal v razpravi, tudi poslovnik ne omogoča dati repliko nekomu, ki v
               razpravi ni razpravljal, se pa sicer pridružujem vašemu striktnemu izvajanju
               poslovnika in ga pozdravljam.</p>
               <p>Kar se pa tiče naše razprave, pa ugotavljam, da je zgodovinsko znanje marsikaterih
               razpravljavcev hudo pomanjkljivo. Sicer razumem, da marsikomu poznavanje zgodovine ne
               sega dlje kot do leta 1945 in zato misli, da je Ljubljana šele 20 let glavno mesto.
               Ljubljana je glavno mesto dežele Kranjske približno 1000 let, ko so pač grofje
               Spanheimi, ki so bili lastniki Ljubljane, in grofje Andeški, ki so bili lastniki
               Kamnika uredili medsebojna razmerja in se je pač pokazalo, da so Spanheimi
               najmočnejša rodbina. Tudi kasneje, ko je Ljubljana prehajala v last Habsburžanov, se
               te razmere niso spremenile, skratka, Ljubljana je glavno mesto Kranjske že približno
               1000 let, kako je zgodovina kasneje potekala, pa tudi veste: združevanje slovenskih
               dežel, itd. Tako da kratkovidnost nekaterih, kar se zgodovinskih dejstev tiče,
               mislim, da bi lahko tudi bila razlog, zaradi katerega bi se sami samokritično
               izločali iz razprave o stvareh, o katerih pojma nimajo.</p>
               <p>Podobna je bila seveda tudi razprava, ki jo je komentirala že moja kolegica Zalokar
               Oražem glede šentviškega tunela, ki seveda ni ljubljanska stvar, lahko je tudi
               ljubljanski problem, je pa definitivno reč, ki jo financira država. In ker je bilo
               tudi omenjeno, da Ljubljana kot glavno mesto ne skrbi dobro za svoje infrastrukturo,
               da nastajajo zastoji, da se kolegi poslanci po dve uri vozijo iz 30 kilometrov
               oddaljenih krajev v Ljubljano, je tudi treba povedati, da je vpadnica, ki se ji reče
               Celovška cesta, okoli katere ležijo kraji, v katerih sem tudi sam kandidiral, je
               lokalna cesta, mestna cesta, čeprav je to seveda cesta, po kateri se vozi po tisoče
               in tisoče Neljubljančanov vsak dan. Trdim, da Ljubljana nima nobenih problemov s
               svojo prometno infrastrukturo, ima pa seveda velik problem s četrt milijona
               Neljubljančanov, ki hočejo vsak dan vsak s svojim avtomobilom parkirati v njenem
               središču. To pa je problem in to je, recimo, eden od razlogov, zaradi česar si
               Ljubljana kot prestolnica zasluži posebno pozornost.</p>
               <p>Čudno mi je poslušati, kako isti poslanci, ki so pred časom sprejeli spremenjeni
               zakon o financiranju občin, ki je Ljubljani vzel del njene dohodnine, ji sedaj
               očitajo zadolženost in so po svoje ljubosumni, ker Ljubljana še vedno vrši s svojim
               zakonom predpisane funkcije in skrbi za svoj razvoj, ki je pač edini trenutno omogoča
               - skratka, zadolževanje, kaj pa naj drugega naredi? Zdi se mi licemerno sedaj
               obtoževati nekoga, da se še vedno razvija, čeprav so mu odvzeli vsa sredstva, ki so
               ta razvoj omogočala. In je zdaj jeza toliko hujša, ker ta nakana očitno ni
               uspela.</p>
               <p>Mislim pa, da se bodo morali tudi predlagatelji amandmaja strinjati, da bi bilo
               dobro, če bi Ljubljana obnovila svoje ulice, če bi obnovila svoje trge, zato ker te
               trge bodo najbrž sami na pomlad, na drugo pomlad potrebovali, ker če se ima zgoditi
               druga republika - kje pa se bo dogajala, najbrž se bo treba zbrati na ljubljanskih
               trgih in ulicah. Tako mislim, da bo ta denar dobro investiran tudi z vašega stališča
               gledano, ker mislim, da ne pričakujete, da bo, recimo, ljubljansko mestno redarstvo s
               kakšno usklajeno akcijo <q>"jug"</q> pa preprečilo takšna zborovanja. Ne bo jih, verjemite!
               Ljubljana bo preživela te in druge protestnike, vse zborovalce, ki so vsi v njej
               dobrodošli. Od vseh njih pa seveda pričakuje, da tudi njo spoštujejo. In v tem je
               namen teh sprememb zakona o glavnem mestu.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep pozdrav, spoštovani podpredsednik, spoštovani minister, kolegice, kolegi.</p>
               <p>Res so zanimive naše razprave in dejansko se od teme do teme dokazuje, kako spodobni
               poslanci Republike Slovenije smo in kako znamo vsako temo resnično zavrteti trikrat v
               krogu, da na koncu nihče več ne ve, za kaj gre - mislim, da tu v tej dvorani ne, kaj
               šele pri tistih, ki sedijo pred ekrani in mogoče celo spremljajo naše delo.</p>
               <p>Naj ponovim, kaj je v tem 1. členu, ki je amandmiran. 1. člen govori o tem, da
               predsednik Vlade in župan podpišeta dogovor, ki <q>"ima pravno naravo pisma o nameri, v
               nadaljevanju dogovor, s katerim se opredelijo naloge mestne občine in državnih
               organov pri izvajanju programov in nalog po tem zakonu v prihodnjih letih."</q> In še
               ostale stvari. In v drugi točki, da se doda: <q>"Če je z dogovorom iz drugega odstavka
               tega člena s posameznim programom iz pristojnosti mestne občine določeno
               sofinanciranje iz državnega proračuna, se mestni občini dodelijo namenska sredstva na
               podlagi pogodbe o sofinanciranju, ki jo z županom sklene predstojnik neposrednega
               uporabnika..."</q> - se še nadaljuje. O tem zdaj govorimo. Govorimo o tem, ali je prav,
               da se glavno mesto, določila in razmerje med državo in glavnim mestom urejajo na tak
               način, kot je zapisano v tem členu, ali bi se moralo urejati na kakšen drugačen
               način.</p>
               <p>Kar se tiče Ljubljane kot glavnega mesta Slovenije, kot metropole, sam sem že na
               odboru izrazil svoje osebno stališče in mi dovolite, da ga tudi tu ponovim. Sam bi
               zelo rad videl, da bi Ljubljana ne konkurirala z Mariborom, Celjem, Koprom za primat
               v Sloveniji, niti ne želim, da konkurira s Trstom, Gradcem, Celovcem za neka regijska
               središča, ampak da konkurira z Rimom, Dunajem, Zagrebom in da enkrat končno postane
               metropola v pravem pomenu besede. Za to so potrebni določeni atributi, za to je
               potreben tudi določen odnos do tega mesta, predvsem pa se mora tudi mesto samo temu
               primerno tudi organizirati in nekaj narediti tudi v tem kontekstu. Zato mi je zelo
               žal, da danes nimamo čestitke za zadnjo pridobitev za to evropsko institucijo. Sicer
               pa mi je zelo žal, da nimamo kakšnega finančnega centra, da nimamo kakšne sedeža
               multinacionalke in da bi dejansko Ljubljana zasedla tisto mesto na zemljevidu, ki ji
               pritiče.</p>
               <p>Prepričan sem, da bi v Državnem zboru, kjer sem prepričan, da vseh 90 poslancev ceni
               glavno mesto, ga spoštuje in mu tudi želi vse dobro, vendar pa tudi sam sem takšnega
               mnenja, da bi bilo zelo prav, da bi imeli toliko korajže, toliko poguma, konec koncev
               pa tudi sistematičnosti, da bi prišli pred Državni zbor in tudi znali povedati, kaj
               so tisti atributi, s katerimi želi država iz državne malhe pomagati mestu, da bo
               mesto takšno, kakršno si ga želimo. Mi smo v Državnem zboru sprejemali zakon o
               Pomurju, v katerem smo zapisali za vsako pikico, za vsak evrov posebej, kako se bo
               koristil, na kakšen način, pa smo v veliki meri prekanalizirali samo že v preteklosti
               precej dogovorjena evropska sredstva v to regijo, dodali še nekaj davčnih olajšav in
               veličastno sprejeli zakon, ki mu želim vse najbolje in tudi Pomurcem. V tem času
               mislim, da bi morali, poleg tega, da smo sprejeli zakon o Pomurju, najbrž se
               opredeliti do vloge, ki je prišla iz Bele krajine, ugotoviti, ali je še kakšno takšno
               območje, mogoče na Koroškem, Tolminskem, na Kočevskem, in v tem sklopu potem tudi
               sorazmerno razdeliti sredstva in tudi Ljubljani nameniti to, kar ji pritiče. Sam bi
               bil zelo vesel, če bi v sistemski zakon zapisali, da bomo končno uredili, ne vem,
               železniško postajo, primestni promet, omogočili normalno življenje Ljubljane, ne vem,
               se opredelili tudi do tega, da zgradimo nacionalni stadion, da naredimo tudi to, da
               bo Ljubljanski grad tudi grad, do katerega bo v Ljubljani imela dostop tudi država.
               Vemo, da se je v prejšnjem mandatu se dogajalo celo to, da ni samo simbolna samo
               ljubljanska zastava na gradu, ampak se tudi državne proslave niso smele odvijati na
               tem gradu. In ko bi imeli takšne zadeve urejen in ko bi imeli predlog pred sabo,
               mislim, da bi se lahko enoglasno odločili za to, kakšen zakon o glavnem mestu želimo
               podpreti in kaj želimo s tem zakonom tudi doseči. Do tistega časa pa sem tudi sam
               osebno prepričan, da je takšna dikcija, ki, hočeš ali nočeš, daje tudi kakšne
               pomisleke, da se lahko dva, ki sta sicer predsednik Vlade in župan, dogovorita,
               podpišeta in potem samo prineseta v Državni zbor, kjer bo najbrž v proračunu pa le
               treba to tudi potem umestiti v te vire, pa ne glede na to, od kod bomo jemali, ali
               bomo jemali od katere od občin ali ministrstva. Te vire bo treba zagotoviti. To daje
               nek dvom in neresnost in necelovitost, nesistematičnost tega pristopa.</p>
               <p>Sam bi bil veliko bolj vesel, kot sem že rekel, če bi lahko sprejeli celovit zakon,
               ki bi imel za sabo tudi tiste glavne programske usmeritve, iz katerih bi to lahko
               naredili. Nisem prepričan, da je vseh 23 projektov, ki so bili navedeni kot potrebni
               za Ljubljano, tudi takšnih projektov, ki bi jim lahko dodali značaj nacionalnega
               interesa. Vsem triindvajsetim želim, da se izpolnijo. Za tiste, za katere bi se tudi
               država odločila, da so naši skupni interesi, ali pa še katerega več, kajti mislim, da
               nekaj ključnih za to, da bi Ljubljana bila metropola, tam manjka, pa bi morali v
               Državnem zboru sprejeti.</p>
               <p>Sicer pa daje tudi koalicija na ta način, ko ponuja takšen zakon, še enkrat več
               možnosti, da se v slovenskem političnem prostoru spremo do konca in da na koncu tudi
               nihče več ne ve, o čem govori.</p>
               <p>Sam bom ta amandma, ki je predlagan, podprl. Mislim, da bi bilo prav, da ti tudi
               Vlada in tudi koalicija o tem resno razmislila.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Ker je še interes po razpravi, odpiram prijavo za razpravo o 1. členu in
               amandmaju k temu členu. Prijava teče. Gospod Barovič, izvolite.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Zanimivo je bilo poslušati ves čas in mislim, da je koristno, da smo
               slišali tudi še kakšno besedo o tem, kar neposredno na 1. člen ni vezano. Prosil bi
               vse tiste, ki govorijo ali ki govorimo in ki nas včasih tudi kaj zanese, da, prvič: s
               tem, če sprejmemo amandma SDS in črtamo 1. člen ne ukinjamo zakona o glavnem mestu
               Republike Slovenije. Še enkrat bom ponovil in še enkrat bo mogoče kdo ponovil. To smo
               slišali od neštetih govorcev. Ni res. Drugič, danes ne govorimo o zakonu o glavnem
               mestu, ampak o spremembah in dopolnitvah zakona o glavnem mestu, ki bi se moral
               imenovati interventni zakon o glavnem mestu. In to bi bilo pošteno in ne bi bilo te
               razprave in vsi bi potrdili. Zakaj? Če govorimo o drugem odstavku 1. člena, je
               dikcija zelo jasna: <q>"Če je z dogovorom za posamezni program iz pristojnosti mestne
               občine določeno sofinanciranje iz državnega proračuna, se ta sredstva mestni občini
               dodelijo na osnovi pogodbe, ki jo z županom sklene predstojnik neposrednega
               uporabnika proračuna."</q> Veste, kaj to pomeni? Sedaj bom pa prevedel in s tem prevodom
               bom, upam da, po domače, po slovensko povedal, za kaj gre in zakaj ta zakon. To
               pomeni, da bo ta dogovor oziroma ta pogodba o sofinanciranju sklenjena in z njo
               vrnjenih 60 milijonov upravičeno ali neupravičeno odvzetih sredstev - mislim da,
               lansko leto - Ljubljani. To je to. Ampak samo teh 60 milijonov, ki nekoga bolijo,
               bodo šli skozi zakon nazaj. Zato je treba imeti zakon. Točno samo za to je ta zakon
               napisan.</p>
               <p>In drugič. Mene bi bilo sram, da bi vpil, kako nimamo nobene časti, kako ne
               priznavamo Ljubljane kot glavnega mesta. Zakaj? Pod A - ljubezen in spoštovanje do
               glavnega mesta se pa res ne izraža, kot tudi do ljudi ne, skozi denar in z denarjem.
               S čim drugim - ja, z denarjem pa ne. Ne mi govoriti, da Ljubljane nimam rad in da je
               ne priznavam, ker je nekdo prej omenil konkretno mene, ker ji ne dam denarja!
               Spoštujem glavno mesto, ne mečem smeti po tleh, ampak jih dajem v koš, pohvalim ga,
               navdušen sem nad urejenostjo nekaterih stvari in kritičen do neurejenosti. To je
               odnos in spoštovanje do glavnega mesta, ne pa skozi denar. Zakaj je ta zakon?
               Ljubljana je desetkrat večje mesto od mojega, od mojih Trbovelj, zadolžena pa je
               70-krat več, kot je moje mesto. Zato je ta zakon! Da bodo preveliko zadolženost skozi
               ta zakon pokrili mestu Ljubljana. Ali je to potem zakon za lepši in boljši razvoj, za
               večje spoštovanje mesta? Ni! Povejte, ta zakon je zato, da Ljubljani vrnemo 60
               milijonov, in zato, da pokrijemo posojila. Prav. In ga bomo sprejeli in bomo to
               naredili! To je resnica, to je čisto vsa resnica. Dokaz tej resnici, potem bom res
               utihnil, je pa ta. Na seji Odbora za finance, ob sprejemu državnega proračuna je bil
               vložen amandma s strani gospoda Toneta Ropa, da se Ljubljani dodeli posebej 30
               milijonov evrov. Ker je koalicija ugotovila, da bi bil ta amandma malo drugačen,
               čuden, in da <q>"ne bo šel skozi,"</q> je bilo rečeno, <q>"amandma umikam, bomo to naredili na
               drugačen način."</q> Ta drugačen, kolegice in kolegi, je pa tule, v tem zakonu in veliko
               bolj pošteno bi bilo, da bi tisti amandma, ki ga je vložil gospod Tone Rop,
               obravnavali, pa bi ga mogoče celo sprejeli in bi pač Ljubljani, ker ne vem, ali je
               bilo 60 milijonov upravičeno ali neupravičeno odvzeto, vrnili vsaj 30. To bi bilo pa
               pošteno. Ne pa sedaj takšne dolgove pokrivati skozi zakon. In če ne bomo za ta zakon,
               ker seveda ne bomo, ne nas kriviti, da ne ljubimo, da ne spoštujemo, da nimamo radi
               glavnega mesta. Imamo ga - z odnosom, s spoštovanjem do vrednot, ki jih ima. Skozi
               to, da mu bomo pa denar dali in ker se 1. člen navezuje na 2., tudi skozi novo
               prispevno stopnjo, za katero jasno piše, da se da 0,73% dohodnine, z razlogom, da jih
               Ljubljana potrebuje za izvajanje nalog, ki izhajajo iz potrebe državnih organov. Če
               imajo državni organi potrebe, mislim, da imajo svoje proračunske postavke in te svoje
               potrebe pokrivajo iz tistih proračunskih postavk. In drugič bi tudi podprl tak
               amandma, če bi vsaj vedel, katere pa so te naloge, pa niso nikjer navedene. Izmislili
               so si, zaradi nekih nalog bi zdaj imeli 0,73% dodatne dohodnine! Pa vsaj napisali bi!
               Vsaj toliko fer bi lahko bili, da bi napisali, za katere naloge. Tudi toliko nismo
               vredni poslanci, da bi to vedeli. In od nas zahtevate, da na prazen papir damo bianko
               podpis. Bogdan Barovič iz Trbovelj ga ne bo dal! In kolegi iz Slovenske nacionalne
               stranke tudi ne. Dali bomo pa podpis na vsak zakon, na vsak predlog spremembe zakona,
               s katerim bomo rešili nekoga iz krize. Kot smo rešili z interventnim zakonom
               Prekmurje, kot upam, da bomo rešili tudi hudo krizo v Beli krajini, tako upam, da bi
               rešili Ljubljano skozi interventni zakon. In če bo treba, če bo res tako, bomo tam
               podpisali papir z vsebino, bianko lista pa nikoli. S tem sem končal, pa hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči. Ne vem, ali so trditve kolega Baroviča utemeljene, ali je
               nekaj res na tem, da se skuša z zakonom urediti <q>"ad hoc"</q> problem, ki je nastal v
               preteklosti zaradi nekaterih napak, ampak tudi v tem primeru se kot poslanec bolje
               počutim, če so stvari zakonite. In so lahko zakonite samo, če operiramo tudi v luči
               svojih pristojnosti znotraj zakonov in sprememb teh zakonov. Zato tega amandmaja ne
               bom podprl, saj se je izkazalo, da je amandma samo povod oziroma priložnost za
               ideološko razpravljanje o glavnem mestu in še bolj za izražanje nestrpnosti do
               glavnega mesta in še posebej do župana tega glavnega mesta. Vse razprave, ki smo jih
               danes poslušali o amandmaju, so šle, žal, v to smer. Z izjemo zadnje, kjer je bilo
               nekaj tehtnih razmišljanj, morda tudi špekulacij ali morda upravičenih kritičnih
               ocen. Sicer pa je danes predvsem razprava o primernosti samega župana, ki ga je nekdo
               od poslancev celo imenoval za diktatorja. Mislim, da tovrstni sovražni govor na račun
               demokratično izvoljenega župana, ki bo preverjal svojo priljubljenost na naslednjih
               volitvah na demokratičen način, ni primerna. Ampak danes smo bili spet priče
               nekaterim pozivom, ki izhajajo očitno iz navodil centralnega komiteja SDS, ki ga
               lahko imenujemo tudi Zbor za republiko, kjer v bistvu se stalno vsaka razprava v
               Državnem zboru, tudi razprava o tako konkretnem vprašanju, ki zadeva mesto Ljubljano
               in prestolnico Slovenije, uporablja oziroma zlorablja za to, da bi pripravljali
               psihološko Slovenijo za ulične proteste, za druge demonstracije, čeprav imamo
               parlament, imamo priložnost, da o vseh teh problemih razpravljamo tukaj. Mislim, da
               demokracija v Sloveniji deluje in da je del demokracije tudi pravica do uporabe ulice
               in mestnih prostorov za demonstriranje. Nihče tej pravici ne oporeka. Ampak, ko
               govorimo o glavnem mestu, o problemih glavnega mesta, mislim, da ni primerno
               razglabljati pretirano z ideološkimi floskulami in skušati napenjati situacijo, kar
               je očitno neka stalnica z vedno isto govorico, z vedno isto metodo pripravljanja na
               veliki pok, na veliki dogodek, ki naj bi se zgodil spomladi. Pač vemo, demokracija je
               tako zrela in tako močna, da premore vse, tudi to in se tega nihče ne boji. Ampak,
               vaš amandma je amandma, ki skuša izničiti bistvo tega zakona. Ta zakon verjetno
               sanira določene pomanjkljivosti, ki so nastale v preteklosti, in o tem se je treba
               pogovarjati. Tudi tisti, ki prihajamo iz drugih krajev Slovenije, smo zainteresirani
               za ugled in za funkcionalnost slovenske metropole. Ljubljana je pomembna za vse
               slovenske državljane. In tudi za tiste, ki prihajajo iz bolj oddaljenih občin in ki
               očitno menijo, da je treba v luči všečnega nastopa do lastnih volilnih okrajev
               blatiti Ljubljano in še posebej župana. Zato nehajmo s takšnimi diskvalifikacijami, s
               takšnimi žalitvami, to je bilo danes izrečeno - lahko si gledate magnetogram -, da je
               župan Ljubljane diktator. Lepo prosim, ne si dovoliti takšnih kvalifikacij! Mi živimo
               še vedno v demokratični družbi in tudi v Ljubljani veljajo demokratična pravila.</p>
               <p>Torej, še enkrat, tega amandmaja ne bom podprl in upam, da bomo končno tudi s tem
               zakonom rešili vprašanje, ki se vleče že dolgo in ki dejansko pomeni nepotrebno breme
               za Ljubljano in za celo Slovenijo. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Spoštovani predsedujoči, mislim, da bi morali vsi, ki vodite sejo
               Državnega zbora, poskrbeti, da kolegi iz drugih poslanskih skupin, predvsem iz
               koalicijskih, ne bi žalili poslancev drugih poslanskih skupin. To, kar si je
               privoščil gospod Juri, ki prihaja sicer z drugega konca Slovenije, na račun sodbe,
               načina dela in načina oblikovanja odločitev naše poslanske skupine, ne sodi v
               demokratičen parlament. To je naša zadeva.</p>
               <p>Še enkrat vam povem, mi v naši stranki nimamo centralnega komiteja in diskreditacije
               na takšen način obdržite, in žalitve, za svojo poslansko skupino. Tam imate dovolj
               primerkov, ki so vpleteni v vrsto dogodkov, nekatere preiskuje celo preiskovalna
               komisija in bi bilo prav, da bi se njim bolj posvetili. Tudi včeraj smo sprejemali
               zakon, ki omogoča nadgradnjo nekih satelitskih in cestninskih sistemov brez javnih
               razpisov, pa so telekomunikacije tudi v vaši pristojnosti. Spoštovani predsednik
               Državnega zbora oziroma podpredsednik Državnega zbora in tudi ostali, in tudi ostali,
               ki sejo vodite, bi prosil, da sejo vodite v skladu s poslovnikom, da skrbite za to,
               da se te razprave odvijajo na primerni ravni, in ne dopuščati, da si nekateri lahko
               dovolijo, da uporabljajo izrazoslovje, ki so ga včasih oziroma v jurskem parku in
               tako naprej. To ne sodi več v 21. stoletje, to je bil čas pred letom 1990, takrat ste
               imeli centralne komiteje in se tam odločali, ampak sedaj pa prosim, da upoštevate
               integriteto tako tistih, ki smo poslanci v Državnem zboru, kot tistih, ki jih
               zastopamo v neki organizirani družbi. Ostale stvari pa si vi urejajte na drugih
               naslovih in bi prosil tudi za opravičilo kolega poslanca.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>No, mislim, da ni bil to edini primer, ki bi ga lahko smatrali kot žaljiv nastop. V
               Državnem zboru je kar nekaj karikaturistov, ki ne znajo slikati svojih kolegov ali
               drugih strank realno, take kot so, ampak jih karikirajo, izmaličijo. Tako je vendarle
               to, kot sem že večkrat omenil, cena svobode govora.</p>
               <p>Besedo ima gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa, spoštovani predsedujoči. Zanimivo je, da danes poslušamo
               problematiziranje do ustavno zagotovljene pravice do zborovanja s strani tistih, ki
               so jih drugače polna usta demokracije in demokratičnih svoboščin. Ne čudi pa, da to
               prihaja iz teh ust, če se povrnemo 19 let nazaj, smo iz podobnih ust poslušali zgodbe
               o tem, kako bomo jedli travo po tistem, ko se bomo osamosvojili. Sedaj pa si nekateri
               od teh ust pripenjajo na prsi državna odlikovanja.</p>
               <p>Prej, ko sem gospe Črnugelj Silvi želel odgovoriti v obliki replike, mislim, da sem
               bil do nje upravičen, ampak sem spoštoval voljo predsedujočega, tudi to je del
               demokracije in standardov, ki se jih moramo držati. Želel sem jih povedati samo to,
               da je ponovno govorila o tem, da z amandmaji, ki jih je vložila Slovenska demokratska
               stranka ukinjamo zakon o glavnem mestu, kar sem danes povedal že petkrat, da ne drži.
               Povedal tudi, da imamo dokument na mizi in da si jih lahko vsak prebere, kaj v teh
               dokumentih piše. Z amandmaji Slovenska demokratska stranka spreminja 1. člen
               sprememb, in to na tak način, da predlagamo črtanje novega šestega odstavka 5. člena
               veljavnega zakona in da predlagamo črtanje novih 6.a in 6.b člena veljavnega zakona.
               Drugače pa ostaja veljavni zakon o glavnem mestu v vseh desetih členih in s popravkom
               drugega odstavka 5. člena, kar ste predlagali s to spremembo, tudi v veljavi. In ta
               popravek drugega odstavka 5. člena nič kaj bistveno novega ne prinaša, če smo čisto
               iskreni. Tako se sprememba zreducira samo na denar. Na denar. Nobene vsebine ni v tej
               spremembi zakon. Nobene vsebine. Zaradi tega, ker ni vsebine, se tudi ne bodo mogli
               izvajati tisti programi, ki jih glavno mesto nujno potrebuje. Samo zaradi več denarja
               se ne bo spremenila ne prioriteta, ne vsebina, ne dinamika. Za en del se bo zmanjšala
               ta 200 milijonska luknja in nič drugega. Tako je po vsebini zakon zaradi vas, ne
               zaradi naših amandmajev, prazen. Prazen je, v njem ni nič novega, glede na veljavni
               tekst zakona iz leta 2004.</p>
               <p>Rečeno je bilo, da ima Ljubljana poseben status in ta status vsi priznavamo, v končni
               fazi je ta status utemeljen skozi ustavo in skozi zakon o glavnem mestu iz leta 2004.
               Vendar pa ta poseben status izhaja tudi iz njenega posebnega položaja, glede na to,
               da je v Ljubljani mnogo mnogo sedežev različnih institucij, ki dajejo tej Ljubljani
               zelo pomembno dodano vrednost. Zadnjič, ko smo razpravljali v splošni razpravi o tem,
               sem dobil na desetine elektronskih pošt občanov, ki so mi sporočali, kaj vendarle
               govorimo neumnosti, saj te institucije in vse to, kar je v Ljubljani, je dodana
               vrednost, to ni nobeno breme. Marsikatera mestna občina bi si obliznila prste, če bi
               imela samo desetino tega, kar se nahaja v Ljubljani in ne bi za to zahtevala nobenih
               posebnih sredstev, kvečjemu bi kaj za to še prispevala zraven. Za odločbo spremembe
               zakona; danes je bilo dosti govora o tem, da zaradi tega se dela ta zakon, ker je
               bilo Ljubljani nekaj odvzeto. Nič ni bilo odvzeto ne Ljubljani ne ostalim trem
               občinam, ki so sprožile ustavni spor! Ustavno sodišče je z odločbo leta 2007
               nedvoumno odločilo, da temu ni tako in da zakon, ki je bil sprejet, ni protiustaven.
               V tistem letu, ko se je to zgodilo, pa je celo Ljubljana v tekoči bilanci beležila
               presežek. Zanimivo - ob tem, da naj bi bilo nekaj odvzeto!</p>
               <p>Unikatna je ta ureditev spremembe, ne pa temeljnega zakona. To trdim in ni me nihče o
               tem prepričal. Tudi prej je bilo postavljeno vprašanje pristojnemu ministru glede
               tega in ni bilo odgovora. Take ureditve, kot jo prinašata 6.a in 6.b člen, ne boste
               zasledili v nobeni drugi ureditvi. V nobeni drugi ureditvi. Podobne ureditve, kot jih
               pa imamo v zakonu o glavnem mestu, ki velja od leta 2004, pa so v številnih državah
               in s tem seveda mi nimamo popolnoma nobenih problemov. Da bi mogoče bolj plastično
               pokazali, za kaj gre, bi se bilo treba vprašati, ali je prav, da se na podlagi teh
               sprememb lahko posamezne investicije financirajo drugače kot v vseh ostalih občinah.
               Ali je prav, da ima Ljubljana, gospod Jankovič kot župan, neposreden dostop do
               državnih sredstev za šole, vrtce, infrastrukturo itn., vseh drugih 209 županov ali
               občin pa ne? Ali je to prav? Verjetno, da to ni prav. Ampak to v temu zakonu piše.
               Številne institucije imajo sedež v Ljubljani: od državne uprave, od ministrstev, do
               bank, zavarovalnic, številni predstavništev tujih podjetij, veleposlaništev, univerza
               je tukaj, številne šole itn. To so vse prednosti, to niso slabosti. Slabost pa je, da
               je treba za to, da vse te stvari normalno funkcionirajo oziroma ne bom rekel, da je
               to slabost, izziv za vsako mestno oblast pa je, da uredi mesto tako, da bo lahko
               normalno funkcioniralo. In jaz sem v tem delu govoril, da če bi bila vsebina tega
               zakona ta, potem bi seveda ga veljalo podpreti, mislim pa, da za to ni treba
               spreminjati zakona. Za to je treba sprejeti ustrezen akt, na podlagi katerega se
               lahko te stvari izvajajo. To je pa stvar prioritet. Prioritete pa ne more določiti
               Državni zbor, lahko jih odloči samo mestna oblast v sodelovanju z vlado. Recimo,
               primerjava glede teh institucij. Na Primorskem se je rodila, veste da pred časom
               univerza, leta 2003. In če bi na enak način gledali na te zadeve, potem bi morala
               takrat država bistveno bistveno finančno suportirati rojstvo te institucije, pa ni.
               Ni, v ničemer! Leta 2003 je bil sprejet zakon in šele 2005 je bil sprejet zakon, ki
               je omogočil podlago za pomoč pri zagotavljanju prostorskih pogojev te univerze. In
               občine na obalnem območju so same zagotovile neodplačno prostore zato, da se je lahko
               ta univerza rodila. Kaj se pa dogaja v Ljubljani danes? V Ljubljani pa država od
               mestne občine, od gospoda Jankoviča kupuje fužinski grad za 5 milijonov evrov. Čemu?
               Ob tem, da je povsod pomanjkanje sredstev, ni denarja za program, ni razpisov in ne
               vem kaj; a za 5 milijonov evrov je Ministrstvo za kulturo čez noč našlo, da lahko ta
               fužinski grad kupi, ki je del infrastrukture na področju kulture, ki je v javnem
               interesu, ki je tako imenovano javno dobro. To je nekaj podobnega, kot če bi država
               od Jankoviča kupila Celovško cesto. To je neumnost, oprostite, in bi pokrila teh 200
               milijonov luknje. Teoretično, na podlagi tega zakona, pa tudi mimo njega bi to lahko
               naredila. Ne rabite sploh tega zakona. Tako kot se je sklenilo za fužinski grad, se
               lahko sklene, da se to cesto kupi in zadeva je rešena. Lepo vas prosim, to ni
               vsebinski, to ni sistemski pristop!</p>
               <p>Glede očitkov, kako mi gledamo na to zadevo; ne vem, kako vi gledate, mi smo letos ob
               robu devetega kongresa, 9. maja 2009, ki je bil v Ljubljani, sprejeli resolucijo o
               glavnem mestu, najdete jo na spletni strani SDS.si., priporočam vam jo v branje,
               kajti v njej boste našli marsikaterega od odgovorov na vsebinska vprašanja in na
               vsebinske težave, s katerimi se Ljubljana trenutno sooča. Ni je treba kopirati, lahko
               se podpišete pod podobne rešitve sami, mi vam ne bomo nič zamerili. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Juri je želel proceduralni predlog. Izvolite.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Gospod predsedujoči, glede na to, da je bila ustavljena zahteva po opravičilu, tudi
               sam predlagam in zahtevam, da se poslanec, ki je izrekel žalitev na račun
               neprisotnega župana in ga je poimenoval za diktatorja, da se mu javno opraviči.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo razpravljati o tem? Ja. Odpiram prijavo. Prijava za razpravo o 1.
               členu in amandmaju k temu členu teče. Gospod Tanko, izvolite, imate besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Veliko smo danes slišali besed o tem, kako je mestna oblast bila s
               spremembo zakona o lokalni samoupravi prikrajšana. Ustavno sodišče je izdalo odločbo
               in tudi napotilo, da Vlada Republike Slovenije, to se pravi, prejšnja bi morala to
               narediti v zaključku mandata, sedanja ima na razpolago že celo leto, da mora opraviti
               določeno rešitev v zakonu o lokalni samoupravi, kar zadeva glede zadeve o
               financiranju občin. Ugotavljam, da Vlada Republike Slovenije, Pahorjeva vlada v tem
               mandatu, v tem letu ni naredila popolnoma nič, da bi odpravila neskladnost 8., 11.,
               14., 23. in 38. člena zakona o financiranju občin. Nič. To je temeljni zakon, na
               osnovi katerega se financirajo vse občine v Republiki Sloveniji. Če bi imela Vlada
               Republike Slovenije in koalicija resen namen karkoli pripraviti na področju
               financiranja občin, tudi Mestne občine Ljubljana, potem bi morala urediti in
               uskladiti z odločbo Ustavnega sodišča prav te člene, za katere je Ustavno sodišče
               ugotovilo, da so v neskladju z ustavo. Pa niste na tem storili popolnoma nič. Namesto
               tega prihajate s spremembo zakona o glavnem mestu, kjer se na nek neobičajen način
               poskušate izogniti prav popravku zakona o financiranju občin. Prav to, kar bi morali
               storiti, in zapisali ste v koalicijsko pogodbo, da boste prioritetno urejali,
               sanirali odločbe Ustavnega sodišča. Pa jih ne. Tisto, kar bi morali, niste
               storili.</p>
               <p>To, kar prinašate s popravkom zakona o glavnem mestu, pa dejansko pomeni ravno to, da
               boste sedaj na nek neobičajen način, na način, ki nima ustrezne primerjalne podlage
               tudi s tujimi podobnimi rešitvami, poskušali sanirati negativni saldo poslovanja tega
               mandata v Mestni občini Ljubljana. Kljub temu da niti eden od velikih 22 projektov,
               ki so bili kot volilni program gospoda Jankovića predstavljeni javnosti, opremljeni z
               datumi realizacije, z vsemi potrebnimi zadevami, kar zadeva predvolilni program, ni
               realiziran, je nastalo, kot slišimo, več kot 100, skoraj 200 milijonov evrov
               primanjkljaja v mestnem proračunu. Kljub temu nimamo stadiona, nimamo parkirišč,
               nimamo, ne vem katerih velikih projektov, ki so bili tam napisani, pa kljub temu je
               nastalo 200 milijonov evrov globoka luknja ali pa 200 milijonov velika luknja. To je
               velik problem.</p>
               <p>In kako poteka poslovanje v Mestni občini Ljubljana, bi morda vedeli povedati tisti,
               ki so bili včasih funkcionarji Mestne občine Ljubljana, ki so opravljali podžupanske
               funkcije v mestni občini v preteklih mandatih, na prelomu tega tisočletja. Znali bi
               povedati, kako so opravljali svoje naloge pri izvrševanju proračuna Mestne občine
               Ljubljana in zakaj velja karakteristika, da so bile vse mestne oblasti do tega
               mandata neučinkovite. Pa tudi ta je neučinkovita, ker realizacije nima, razkopanih je
               cel kup malih uličic po Ljubljani, velikih projektov, ki naj bi pa nekaj pomenili v
               Ljubljani, pa še ni. Ni jih, za nekatere tudi še dovoljenja niso izdana. Sprašujem
               se, kako je mogoče, da neka mestna občina Celje ali neka mestna občina Maribor zlahka
               naredi nek stadion za 10 tisoč gledalcev ob bistveno nižjem proračunu. Mestna občina
               Ljubljana ob tako enormnem proračunu pa tega ni sposobna narediti v mandatu župana,
               ki velja za najboljšega menedžerja, ne samo med župani, predstavili ste ga kot
               najboljšega menedžerja tudi med menedžerji - in se to ni uresničilo! Sprašujem se,
               kako je mogoče, da tako kapitalni projekti, ki si jih je zastavil sedanji župan, ki
               velja za menedžerja, menedžerskega človeka, enega najboljših v Sloveniji, tega ni
               uspel realizirati. Sprašujem se, kako naj ocenjujemo poziv ljudem, ki je bil izrečen
               pred meseci, naj ne kupujejo stanovanj, ker bodo cene stanovanj padle pod 2.000 evrov
               do konca leta, sam pa je istočasno podpisal pogodbo za 17 milijonov evrov za nakup
               stanovanj po ceni 2.500 in še nekaj evrov. Sprašujem se, koliko lahko zaupamo ljudem,
               ki nam govorijo take zadeve. Sedaj smo poslušali veliko časa, predvsem v času, ko smo
               odločali o novih občinah, da se male občine niso sposobne samofinancirati.
               Ugotavljam, da se Mestna občina Ljubljana ni sposobna samofinancirati! Ni se sposobna
               samofinancirati. Zato prihajate z nekim lobističnim zakonom, da boste poskušali
               rešiti, kar se še rešiti da. Malih občin na tak način ne rešujemo, pa živijo in
               delajo svoje projekte. Malokatera je zašla v kakšno težavo pri izvajanju svojih
               načrtov. Ljubljanska se je potopila v to, lahko rečemo, že kar živo blato in ne
               rešuje in ne izvaja svojih projektov in ne reagira na enak način. Če je karkoli treba
               na sistemski ravni urediti, je treba, spoštovana koalicija, spremeniti zakon o
               financiranju občin, tako kot je ustavna odločba. Vse to, kar rešujemo sedaj, je mimo
               pravne podlage in Ljubljana s temi rešitvami, ki jih predlagate, ugotavljam, bo imela
               tri ali štiri načine, štiri oblike financiranja, poleg tistega, kar ji prinaša zakona
               o financiranju občin, še financiranje mimo javnih razpisov in financiranje po
               posebnih pogodbah med resornim ministrom in Mestno občino Ljubljana. Pa še kaj.
               Kakšen poslanec ali poslanska skupina bo kaj vložila v Državni zbor kot amandma k
               proračunu, kakšnih 30 milijonov, tako kot je bil poskus v tem mandatu. To najbrž ni
               način dela in tu težko govorim o enakopravnosti vseh slovenskih občin. Tudi težko
               govorimo oziroma zelo nekredibilni so tisti, ki govorite, da male občine niso
               sposobne izvrševati svojih nalog. Jih izvršujejo, niti ena ne rabi tega, kot pravi,
               potrebuje Mestna občina Ljubljana in kot dodeljujete Mestni občini Ljubljana. Niti
               ena od teh malih občin tega ne potrebuje. Tudi ji nočete dati, če bi potrebovala.
               Tudi tiste občine, ki potrebujejo državno soglasje, kot, recimo, Mestna občina
               Maribor, za projekte evropskega ali celo svetovnega pomena kot sta evropsko mesto
               kulture ali pa univerzijada imajo težave, da dobijo desetkrat ali 20-krat manjši
               znesek od tega, ki ga boste sedaj po posebni rešitvi dali Mestni občini Ljubljana.
               Vprašam se o marsičem, tudi o zdravi pameti tistih, ki to predlagate.</p>
               <p>Pa še nekaj je. V uvodu sem - in se opravičujem, če je žalitev, se opravičujem. Tudi
               v uvodu, preden sem se prijavil k razpravi, sem spoštovanega ministra zaprosil, naj
               mi navede samo dva podobna primera, kot ga sedaj peljemo preko ali pa peljete preko
               te zakonske določbe tega zakona, te novele zakona. Ni naštel niti enega primera. Niti
               enega! Moram reči, da sem, ker je časa sedaj od takrat, ko sem to prvič sprožil, že
               več kot eno uro, pravzaprav presenečen, da Vlada Republike Slovenije ni sposobna v
               eni uri dati odgovora na preprosta vprašanja: Ali je v Sloveniji še kakšen primer med
               občinami ali na drugem področju, ki ima na tak način urejeno financiranje, na tako
               ohlapen način urejeno financiranje? Da ne bomo potem poslušali pravljice o
               transparentnosti porabe javnih sredstev pa da ne bomo poslušali, zgodbe o tem, da je
               treba ne vem kako vse precizno urediti, tako kot nekateri pravniki z nasprotne strani
               znate o tem velikokrat povedati. Kadar mi kaj predlagamo, je problem vejica, kadar vi
               kaj predlagate, greste mimo odločbe Ustavnega sodišča in rešujete zadeve, nobenega
               problema! Radi bi videl, da bi vsi tisti, ki imate neko kontinuiteto dela v Državnem
               zboru in ustrezno pravno znanje, imeli pri razpravah in takrat, ko kaj gledate, enake
               vatle do predlogov, ki jih predlaga opozicija in koalicija. To bi od vseh tistih zelo
               pričakoval.</p>
               <p>Sicer pa se sprašujem, če sploh še lahko govorimo o kakršnikoli pravni ureditvi v tej
               državi, če na tak način urejamo zadeve. Za Mestno občino Ljubljana na en način in za
               vse ostale občine v Sloveniji na drug način. Mestna občina Maribor je rabila 5
               mesecev, da je nekdo <q>"blagovolil"</q> podpisati kavcijo za projekt univerzijade, ki je
               bil ocenjen pač v nekem obdobju kot projekt, ki prinaša perspektivo in razvoj, tudi
               turističnega - prepoznavnost, promocijo države. S tem bi se na nek ustrezen način,
               tudi ob pomoči evropskih sredstev, zgradila neka infrastruktura, športna in ostalo,
               tukaj pa brez problema mimo vseh razpisov, mimo vseh presoj in ocen se bo zavalilo 60
               milijonov evrov ali pa še kaj več, najbrž več, ker če hočemo pokriti 200 milijonov in
               tako enormen skok zadolženosti Mestne občine Ljubljana v tem mandatu, bo treba še
               bistveno bistveno več sredstev. Ampak težava vseh tistih, ki to predlagate, ostaja:
               delovanje Mestne občine Ljubljana je neučinkovito, netransparentno. Tudi poročilo
               Računskega sodišča, ki je prišlo včeraj na mizo, kaže na to, da se te zadeve ne
               dogajajo na pravi način. Bi bilo treba pravzaprav narediti tudi analizo poročila
               Računskega sodišča, neko primerjalno analizo, ki jo naredi, ali so v vseh primerih in
               pri vseh težah, ki jih Računsko sodišče pri kršitvah ugotovi, izrečeni enaki ukrepi.
               Če bi tak ukrep bil ugotovljen oziroma take nepravilnosti so bile ugotovljene,
               recimo, v času, ko sem bil župan v občini Ribnica, bi dobil negativno mnenje in
               najbrž tudi predlog za razrešitev s funkcije. Toliko o tem. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod minister dr. Gjerkeš.</p>
               <p>Izvolite, imate besedo.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala lepa, gospod podpredsednik.</p>
               <p>Spoštovanega poslanca bi rad obvestil, da sem odgovoril na vprašanje, ki ga je
               naslovil name oziroma Vlado, vendar ga žal takrat ni bilo v dvorani.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Potrč, imate besedo.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Jaz bom še enkrat poudaril, da se bom držal amandmaja in ne bom govoril o drugih
               stvareh, v mnogo čem tudi neresničnih in tudi vsaj pol žaljivih ali grdih insinuacij,
               ki so si jih kolegi privoščili.</p>
               <p>Poglejte, če v zakonu ni nič bistveno novega, zakaj je potem treba, razen enega
               odstavka, vse člene črtati. Jaz trdim namreč, da so bistveno nove stvari. Ali so
               sprejemljive za tiste, ki jim ugovarjate? Najbrž niso. Ampak nove so. Novo je to, da
               se nesporno določa, da mora biti razpolaganje in določanje sredstev transparentno.
               Novo je to, da se loči financiranje novih investicij od tekočega financiranja
               nekaterih dejavnosti. 2. člen zakona oziroma novi 6.a in 6.b člen govorita o
               financiranju tekočih nalog in sta nova, koristna za Ljubljano, ker predvidevata 0,73%
               dohodnine za uresničevanje teh nalog. Morda je to narobe za vas, samo Ljubljana je
               preko študije, ki jo je naredilo Ministrstvo za lokalno samoupravo, pokazala, da na
               nekaterih področjih porabi zaradi funkcij glavnega mesta bistveno več sredstev na
               prebivalca za nekatere namene, kot jih porabijo v povprečju mestne občine v
               Sloveniji. In to je bil razlog, da se je uvedel ta sistem dodatnega financiranja. To
               nima nobene povezave niti s starimi dolgovi, niti zmanjšanjem obsega sredstev, ki ga
               je prinesel spremenjeni zakon o financiranju lokalnih skupnosti. In če že govorite,
               da bi to naj bilo nadomestilo; razmerje izgubljenih sredstev in višine, ki se dobi po
               odstotku 0,73, je približno 1 proti 4. Bodite enkrat, vsaj približno, precizni in ne
               dajte zato, da bi bile vaše izjave pompozne, govoriti o stvareh, ki so daleč od
               resnice.</p>
               <p>Jaz bom s tem končal, ker ne želim odpirati novih vprašanj, bom pa grozno hvaležen,
               če se boste tudi v opoziciji držali teme in ne govorili o vseh stvareh, ki so se
               dogajale zdaj, pred nekaj ali pa tudi pred 20 leti.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Še je interes za razpravo. Odpiram prijavo. Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Moram žal ugotoviti, da gospoda ministra ni več, očitno ga tema ne zanima več, ker ni
               odgovoril na vprašanje, ki je bilo postavljeno s strani mojega poslanskega kolega
               gospoda Tanka. On ni odgovoril na vprašanje. Sicer je formalno odgovoril, vendar po
               vsebini odgovora ni dal, mi je prav žal. Tukaj imam magnetogram, da ne izgubljam
               časa, ga ne bom bral. Govoril je o teh formalnostih, ki jih lahko beremo v
               obrazložitvi zakona. Bilo je konkretno vprašanje glede tega, kje je še kakšen tak
               primer, kot ga določata 6.a in 6.b člen zakona, v Sloveniji in izven Slovenije.
               Takega primera ni, zato ni mogel minister na to vprašanje odgovoriti.</p>
               <p>Mi govorimo sedaj o amandmaju k 1. členu, ne k 2. členu. Mi ne govorimo o 0,73%. Do
               tja še pridemo, bomo imeli še čas razložiti, koliko je pa sploh ta ureditev napačna
               in izkrivljena, nesistemska in protiustavna. Sedaj govorimo o spremembi 5. člena. To
               je 1. člen. In o amandmaju k 1. členu govorimo, kjer piše, da se z dogovorom med
               Vlado oziroma predsednikom Vlade in županom dogovori, koliko in kaj in kjer ni
               nobenih limitov. Na podlagi tistega, kar bo vsako leto uvrščeno v NRP-je na strani
               mesta in kar bo uvrščeno v NRP-je na strani države, se bodo zgodbe financirale. Samo
               financirati jih bo seveda morala država, davkoplačevalci torej. In ti davkoplačevalci
               je prav, da danes vedo, koliko in zakaj bodo ta denar dali. Ali bodo s temi sredstvi
               imeli boljše bivalne pogoje v Ljubljani? Ali bodo s temi sredstvi imeli bolje urejen
               promet v Ljubljani? Ali bodo s temi sredstvi imeli bolj čist zrak v Ljubljani, ki je
               vedno bolj onesnažen? Ali bodo s temi sredstvi samo zadovoljevali nekatere napol
               privatne podjetniške interese posameznikov, ki bodo povzročili degradacijo urbanega
               mesta in vsega ostalega, kar se še dogaja v zadnjih letih? To so vprašanja, na katera
               bi morali imeti odgovore in jih danes ni. Župani vseh ostalih 209 občin se pa ob tem
               členu sprašujejo, ali so manj vredni, ker se morajo prijavljati na razpise za
               sofinanciranje posameznih projektov in tudi ne dobijo sredstev zanje, ker jih ni, ker
               ni sredstev ali celo razpisov ni. 2.600 otrok, je rekel minister pred časom v
               Državnem zboru, je ostalo pred vrati vrtcev. Zaradi tega, ker ni niti razpisov za ta
               namen, pa so evropska sredstva na voljo. So na voljo, pa niti razpisa ni, zaradi
               česar je bila prisiljena k odstopu bivša ministrica, ker je želela nekaj narediti, pa
               je nek drug minister oziroma njegova desna roka to preprečil. In to piše v tem členu.
               In zaradi tega smo predlagali, da se ta del, ki je nesistemski, neustaven, črta, da
               ostane tisto, kar je sicer napisano v drugem odstavku 5. člena. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Imate proceduralni predlog? Niste bili imenovani, ne morete replicirati. Želi
               še kdo razpravljati o tem členu? Odpiram prijave za razpravo o 1. členu in amandmaju
               k temu členu. Gospod Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. V tem mandatu smo pri sprejemanju proračuna imeli amandma za 25
               milijonov evrov za ureditev stanovanjske politike v Mestni občini Ljubljana. Ali mi
               lahko kdo od predlagateljev tega zakona pove, v kateri občini v Republiki Sloveniji
               smo še na tak način financirali izgradnjo stanovanj, kot je bilo predloženo z
               amandmajem, ki so ga vložili koalicijski poslanci. <stage>/Oglašanje v dvorani./</stage> Ni bil
               sprejet, ampak predlagali ste, nekateri ste celo vztrajali do konca, do glasovanja s
               svojimi podpisi, med njimi tudi gospod Anderlič. Ali poznate, spoštovani kolegi
               poslanci Državnega zbora - gospod podžupan, bivši, Colarič bi se gotovo spomnil -, še
               kakšen tak primer, da na tako, bom rekel, protekcionističen način financiramo kakšen
               projekt v Republiki Sloveniji, povsem drugače, kot to velja za druge občine v
               Republiki Sloveniji. To, kar predlagate v tej rešitvi, je popolnoma enako. Ni sicer v
               proračunu Republike Slovenije, gre mimo proračuna Republike Slovenije, mimo Zakona o
               izvrševanju proračuna, in to se bo zgodilo samo na osnovi dogovora med Ministrstvom
               za okolje in prostor oziroma Stanovanjskim skladom in Mestno občino Ljubljana.
               Podobno je na kulturnem področju, podobno je na prometnem področju in na vseh drugih
               proračunskih področjih, ki jih ureja proračun. In to vse mimo Zakona o izvrševanju
               proračuna. To, gospodje predlagate. In jaz menim, da si nobena oblast, tudi ta
               ljubljanska, ne zasluži tako protekcionističnega pristopa kogarkoli v tej državi.
               Zato imamo ustavo, zato imamo zakone, zato imamo splošne zakone, da te rešitve
               urejamo za vse enako. Če pa ste pač koalicija, ki mora nekaj storiti za nekoga, in
               očitno morate nekaj storiti za nekoga, potem so take rešitve običajne. Gospod Potrč,
               tudi od vas bi pričakoval, da bi pustili govornika, da pove svojo misel do konca,
               podpredsednik Državnega zbora ste, pa skačete v besedo. Zato je treba razmisliti, ali
               je rešitev, ki jo predlaga Vlada in podpira koalicija, enaka za vse v Republiki
               Sloveniji ali je protekcionistična. Po našem mnenju je protekcionistična. Hvala lepa.
            </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Potrč, replika. Izvolite.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Gospod Tanko, jaz se opravičujem za medklic, ki je bil namenjen vaši nedoslednosti.
               Zahtevali ste opravičilo, ko je bil omenjen centralni komite SDS in izjavili ste, da
               gre za poravnavanje računov v zvezi s tem zakonom. Tudi to je groba neresnica in
               žalitev. In niste rekli samo prvič, vsi o tem govorite. Dajte imeti približno, kot vi
               rečete, enake vatle in tisto, kar ne pričakujete od drugih, ne storite sami.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Še enkrat je treba ponoviti, zakaj tega amandmaja ni mogoče sprejeti.</p>
               <p>Zato, ker črta tisto, kar popravlja, izboljšuje obstoječi zakon: da se določi, da so
               naloge, katere oceni Vlada in župan, županja mesta, mestni svet, da so pomembni,
               skupni za dobro države, v korist države, njenih institucij in tako naprej, kakor tudi
               za mesto. Kdo bo kaj pri tem naredil in kdo bo in koliko zagotovil denarja in kako se
               bo to kontroliralo? To, ali vi marate Ljubljano ali je ne marate, kot kažete, ne
               marate niti župana, ne marate nič. To je folklora, ki jo je treba razumeti. Meni je
               edino žal, da me je eden od poslancev razočaral, ker ni izpeljal vseh teorij zarote
               do konca, da bi si znal razložiti, kaj za vraga pa je tisto zadaj kaj več in kje so
               vse te stvari, ki jih je treba narediti točno s tem zakonom, potem bo pa vse v redu
               in še računi bodo plačani. Ampak jaz, ko gledam prvi odstavek oziroma drugi in šesti
               odstavek, ki sta predmet 1. člena sedaj, tega 5. člena veljavnega zakona, je
               nesporno, da gre za urejanje vprašanj, ki so v interesu slovenskih državljanov in
               državljank, ki so v interesu slovenske vlade, njene učinkovitosti pri opravljanju
               javnih zadev. Jaz bi celo rekel, da gre tukaj za obveznost mestne občine, ne samo za
               koristi. Prej za obveznost. Ker če se bo obvezala, da bo morala v določenem obdobju
               urediti, ne vem, zemljišča, ne vem, kaj še vse ostalo. Konec koncev vi veste, da so
               nekatere lokacije v Ljubljani rezervirane s strani države, če se peljete recimo po
               Dunajski, boste videli cel kare pred tistim propadajočim stadionom na desno, kjer je
               bilo enkrat predvideno, da bo, mislim, da Ministrstvo za notranje zadeve ali nekateri
               drugi organi. Ljubljana zato, ker država ni naredila ustreznega programa in ni tega
               izpeljala, niti se ni z Ljubljano dogovorila, kaj in na kakšen način naj se to
               zemljišče naprej uporablja, vojašnica je bila tam, mislim, da je bila porušena tam
               enkrat v devetdesetih letih. In takih primerov je še kaj. Ta država ima v tem mestu
               ogromno nekih stavb, izpostav, rabi komunikacije, rabi energijo, rabi vse za svoje
               funkcioniranje. Res je, vsi plačujejo davke, vsi plačujejo nekatere stvari, ki sodijo
               zraven zato, da lahko funkcionirajo. In to je tudi v plus mestu. Ampak saj tukaj ne
               gre za to, da bi nekdo nekomu nekaj dajal ali pa bi bil neka humanitarna ustanova do
               drugih institucij, ampak se pogovarjata dva suverena subjekta, kako bosta stvari
               urejala tudi skladno z ostalimi predpisi. 2. in 6. točka 5. člena sta bistveni za to,
               da so te stvari bolj jasne in zato s črtanjem pravzaprav vrnemo nazaj v 5. člen,
               ostaja 5. člen nespremenjen, in po mnenju tako države kot mesta neoperativen,
               neuporaben in je to samo črka na papirju. Zakoni se vedno delajo tako, da se
               izboljšuje neko obstoječe stanje. In tu, mislim, gre za to.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo razpravljati o tem členu in amandmaju k temu členu? Še je interes,
               zato odpiram prijave. Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Mislim, da je treba ponoviti, da se z amandmajem črta drugi odstavek in ne prvi.
               Ostaja prvi odstavek in s tem drugi odstavek 5. člena veljavnega zakona, v katerem
               piše, da <q>"predsednik Vlade in župan podpišeta dogovor, ki ima pravno naravo pisma o
               nameri, s katerim se bodo opredelile naloge mestne občine in državnih organov pri
               izvajanju programov in nalog po tem zakonu,"</q> to ostaja. Črta pa se tisti del, ki
               govori o tem, da <q>"podpišeta pogodbo, s katero država daje sredstva."</q> Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Mestna občina Ljubljana je bila vseskozi, odkar
               se spomnim, protežirano mesto. Razumem, da so zastavljeni cilji visoki, ker je želja,
               da se predvolilne obljube izpolnijo. Vendar mislim, da zdaj ni pravi trenutek, ni
               pravi čas, da sprejemamo nekaj, o čemer sanjajo vse občine, pa se jim te želje in
               potrebe, ki jih imajo občani, ne bodo uresničile skozi državni proračun. Imamo tudi
               drugo največje mesto v državi, Maribor, ki pa ni nikoli deležen takšne pozornosti,
               kot je Ljubljana. Prej bi lahko rekel, da se ga v razvoju zavira.</p>
               <p>Naj grem malo skozi finance Ljubljane. Dolg Mestne občine Ljubljana in njenih pravnih
               oseb znaša skoraj 40% dolga vseh 210 slovenskih občin. Po podatkih iz junija tega
               leta ima občina Ljubljana skoraj 95 milijonov evrov dolga, pravne osebe javnega
               sektorja pa še dodatnih 87 milijonov in pol. Tako skupni dolg presega 180 milijonov
               evrov, skupni dolg občin v Sloveniji pa znaša 475 milijonov. Omenil sem že glavnico
               posojil, kjer obresti niso vključene in tudi ni vštetih še dodatnih 15 milijonov
               evrov ter dodatna zadolžitev 31 milijonov evrov v letošnjem letu ob rebalansu, za kar
               imajo že soglasja Ministrstva za finance, kar pomeni do konca leta še 16 milijonov
               evropskih posojil. Zakon o javnih financah določa, da se lahko javni zavodi in javna
               podjetja, katerih ustanovitelj je občina, zadolžujejo in izdajajo poroštva, ki jih
               določi občinski svet. Kot je razvidno iz razpoložljivih podatkov, so vsi ti javni
               zavodi, ki so pod okriljem Mestne občine Ljubljana, krepko zadolženi. Kot je zapisano
               v zakonu, to ni v nasprotju o zadolževanju po Zakonu o javnih financah. Seveda pa je
               zaskrbljujoče, ker so nekateri javni zavodi prezadolženi, in bo morala v končni fazi
               država reševati finančne težave Mestne občine Ljubljana, ki je ustanoviteljica vseh
               teh javnih zavodov. Eden od teh je Javni stanovanjski sklad, ki je zadolžen kar za
               36,2 milijonov evrov, od tega ima 3,5 milijonov kratkoročnih kreditov. Cilj
               predlaganega zakona je dopolnitev veljavne ureditve države in Mestne občine
               Ljubljana, za kar naj ne bi do zdaj urejali financiranja dogovorjenih razvojnih
               programov Mestne občine Ljubljana iz državnega proračuna. To pa je problem.</p>
               <p>Zato mislim, da je prav, da se amandma SDS podpre.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o tem amandmaju? <stage>(Ne.)</stage></p>
               <p>Potem prehajamo na 2. člen in amandma k temu členu.</p>
               <p>Želi kdo razpravljati? Odpiram prijavo. Prijava za razpravo o 2. členu in amandmaju k
               temu členu.</p>
               <p>Gospod Černač, izvolite, imate besedo.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa.</p>
               <p>Predlagamo črtanje tega člena, ker uvaja financiranje nečesa, s čimer nima Mestna
               občina Ljubljana nobenih stroškov.</p>
               <p>Drugi odstavek 1. člena Zakona o glavnem mestu govori o sedežih državnih organov,
               organizacij državnega pomena, tujih diplomatskih predstavništev, tujih konzulatov,
               mednarodnih organizacij in predstavništev mednarodnih organizacij. In ta člen določa
               dodaten delež dohodnine za sofinanciranje nalog, ki jih ima Mestna občina Ljubljana v
               skladu s tem. Katere so te naloge? Jaz ne vidim nobene izmed teh institucij, ki bi
               imele od mestne občine Ljubljana kakšno stavbo, kakšen prostor v brezplačnem najemu.
               Daleč od tega. Da bi bili kakršnikoli posebni stroški v zvezi s tem, kvečjemu so
               koristi. Koristi so v tem, da lahko ljudje v teh institucijah, veleposlaništvih,
               državnih organih, mednarodnih organizacijah in predstavništvih dobijo zaposlitev, da
               imajo plačo in da si izboljšujejo standard. To so prednosti, to niso slabosti. Zakaj
               bi bilo torej treba nekaj kar je prednost v nekem okolju, še dodatno iz državnega
               proračuna, če za to ni nobenih odhodkov, financirati?! Nobene potrebe ni. Gre za 15
               milijonov evrov državnega denarja letno. In zaradi tega predlagamo, da se ta člen
               črta.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Colarič.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa.</p>
               <p>Seveda amandmaja SDS, da se člen črta, ne bom podprl. Podprl bom seveda osnovno
               besedilo, ki govori, da glavno mesto pridobi 0,73% dohodnine, vplačane v
               predpreteklem letu, in v 6.b členu, ki se naj bi dodal Zakonu o glavnem mestu, pa
               govori bolj o metodologiji, kako do tega pride.</p>
               <p>Moram povedati, da sem bil zelo vesel, ko so me prej nekajkrat omenjali. Vesel, v
               narekovajih, tudi glede tega, kaj sem delal kot podžupan v tem glavnem mestu. To je
               malo replike, če dovolite, ker prej mi niste dali besede. Jaz seveda ne mislim
               pojasnjevati, kaj sem delal. Mislim, da je premalo časa 46 minut, da bi lahko naštel
               vse, kar sem v tem glavnem mestu naredil. Če kdo želi, da mu pojasnim, kaj sem počel,
               mu lahko po tej točki ali pa po seji povem. Nikakor pa ne mislim o tem govoriti v tem
               trenutku.</p>
               <p>Mogoče še o tem, da nihče nima v Evropi podobnega sistema. Seveda pojma nimate,
               zanalašč uporabljam to besedo, če kdo, sem imel jaz kar nekaj stikov z župani glavnih
               mest Evropske unije, pa tudi drugih mest, v drugem delu, kjer še niso člani EU-ja.
               Konec koncev sem sodeloval na več kot petnajstih mednarodnih konferencah županov
               oziroma predstavnikov glavnih mest Evropske unije in lahko vam povem, da take ali
               podobne sisteme statusa glavnega mesta imajo tako rekoč vse članice EU. Mi pa želimo
               Ljubljani vse slabo, ne pa dobro. Na žalost je povsod, tudi v Evropi, usoda
               prestolnic, da jih ljudje sovražijo. Tako je tudi v drugih državah EU. Mislim, da
               takega pogroma, kot je bil danes v tem Državnem svetu, pa Ljubljana ni, ne najdem
               prave besede, brez potrebe se dela pogrom nad Ljubljano. Tudi razvoj Ljubljane bo
               vlekel Slovenijo naprej in ne delati na tem, da bo Ljubljana samo zaostajala in ne bo
               nosilec razvoja nadaljnjega razvoja Slovenije. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Najprej gospod Colarič, če bi izrazili željo po repliki, bi dobili besedo,
               vendar je niste, zaradi tega očitek ne velja. <gap n="..."/><stage>/Oglašanje iz klopi./</stage> Izvolite,
               imate repliko.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovani kolega Colarič, rekli ste, da pojma nimamo o teh primerljivih ureditvah.
               Glede na to, da sva že nekaj časa v Državnem zboru kolega, je najboljše to opazko
               preslišati. In tako bom tudi storil. Izrecno sem povedal, da tak zakon, kot ga imamo
               mi o glavnem mestu od leta 2004, s podobnimi rešitvami, je moč najti tudi v drugih
               državah. Da pa tega, kar se prinaša vanj s temi spremembami in dopolnitvami, ki jih
               imamo danes na mizi, da tega pa ni moč najti nikjer. In tudi na večkrat postavljena
               izrecna vprašanja, kje lahko še kaj podobnega najdemo, ni bilo konkretnega odgovora.
               Mimogrede, nismo v Državnem svetu, spoštovani gospod Colarič, smo v Državnem zboru.
               Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Vidim še željo po razpravi. Odpiram prijavo. Gospod Krivec, izvolite.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Jaz sem na nek način presenečen, s kakšno lahkoto zagovarjate nekatere
               diskriminatorne rešitve, ki jih ta zakon prinaša za ostale občine na tem območju, ne
               glede na to, da vsi spoštujemo zakonodajo, ki je sprejeta. Vendar so take ad hoc
               rešitve, kot je ta, dodatni vir dohodnine, da bodo nekatere institucije, ki so
               prednost za glavno mesto, na nek način sofinancirane, res veliko sprenevedanje. 15
               milijonov evrov več denarja za to, da bodo vsa ta predstavništva in ministrstva imela
               neko podporo. To je res pljunek v oči vsem ostalim županom in občinam v tej
               Sloveniji. Ne poznam občine ali župana, ki si ne bi želela imeti neke državne službe.
               Zato so pripravljene občine zastonj dati prostore, samo da dobijo iz tega naslova
               dodatne službe, dodatno promocijo in tako naprej. V glavnem mestu pa govorite o tem,
               da je treba dati dodatni denar, da se bodo zgradile neke namestitve, neki hoteli, da
               se bo promoviralo glavno mesto. Glavno mesto se promovira že zaradi vseh teh
               inštitucij, ki jih ima in ne potrebuje za to dodatnega sofinanciranja. Primerljivih
               ureditev ni. Gospod minister na to ni odgovoril. Tudi jaz pričakujem njegov odgovor,
               kje so te rešitve, ki jih vi tako zagovarjate.</p>
               <p>Še nekaj, kar ste omenili, da glavno mesto mora dobiti neki dodatni vir, da se bo
               razvijalo. Očitno vi ne gledate statističnih podatkov. Mestna občina Ljubljana je ves
               čas v indeksih pred vsemi ostalimi deli naše preljube države. In vi vztrajate pri
               tem, da dobi še dodatni vir iz nekega naslova, iz neke nesistemske rešitve, kjer
               <q>"kobajagi"</q> zaostaja za ostalim delom Slovenije. To je pa res višek sprenevedanja.
               Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Potrč, izvolite. Imate besedo.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. Jaz bi rad poudaril, da se vsebina 2. člena z novim 6.a in b členom
               nanaša na uresničevanje nekaterih nalog, ki jih imajo vse občine, tudi vse mestne
               občine, pa jih ima, zaradi funkcij glavnega mesta Ljubljana nesorazmerno več, z
               visokimi stroški, zato je bila pripravljena bila na Vladi, v ministrstvu, študija, ki
               je to pokazala in vsi smo jo v pripravi zakona dobili, zato lahko oporekate študiji.
               Samo govoriti o tem, da to ni res zaenkrat, dokler z nekimi argumenti ne dokažete,
               enostavno ne morete. Posebej na področju stanovanjsko-komunalnih dejavnosti, na
               področju šolstva, na področju kulture, na področju socialnega varstva in še kje je
               bilo skupaj izračunano, da so stroški na prebivalca v Mestni občini Ljubljana, v
               primerjavi z drugimi mestnimi občinami, ne vsemi, zaradi tega, ker je obseg funkcij
               seveda različen, višji za 46% evrov, poudarjam še enkrat, na prebivalca, in to je
               bilo tudi izhodišče, na podlagi katerega se je pripravljalo besedilo 6.a in b člena.
               Vi lahko mahate z roko, lahko trdite, da vse veste, vsega ne ve nihče, celo vi ne,
               čeprav je včasih tak vtis, glede na izjemen angažma, ampak to so razlogi. In če bomo
               to črtali, potem bomo pomembno vsebinsko dopolnitev zakona o glavnem mestu
               onemogočili, potem bo ostal, kot tako radi poudarjate, samo drugi odstavek 5. člena.
               Ko govorimo o njem, gospod predsednik, ali lahko samo en stavek še o 5. členu? Potem
               je treba povedati, da če bomo brali obstoječe besedilo drugega odstavka, in to novo,
               da med njima razen zaporedja besed ni skoraj nikakršne razlike. To pomeni, da vi s
               tem, ko ga ohranjate, nič ne dopolnjujete zakona, ampak puščate zakon takšen, kot je
               bil pred petimi leti sprejet v celoti, vse novosti pa onemogočate. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Vidim še roko. Odpiram prijavo. Prijava teče. Gospod Černač, izvolite, imate
               besedo.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Res je, ni mogoče vedeti vsega in tudi mi ne vemo vsega in tudi vi, gospod Potrč,
               spoštovani, ne veste vsega.</p>
               <p>Saj vi predlagate ta drugi odstavek, saj ga ne mi. Mi smo rekli, da naj ostane, mi
               smo predlagali, da drugi ostane in da se šesti črta v 5. členu, saj to je vendar
               jasno. In jaz sem povedal, da kaj bistveno ne spreminjate besedila. In zdaj ste to
               mojo ugotovitev potrdili. Hvala lepa.</p>
               <p>Glede 6.a člena. Jaz bi res tukaj rad izrecen odgovor pristojnega ministra. Kaj to
               pomeni, kar piše v 6.a členu? Izrecno, katere so te naloge in programi, ki jih je
               treba s 15 dodatnimi milijoni evrov na letni ravni sofinancirati iz državnega
               budžeta. Ker pravi 6.a člen ne govori o teh stanovanjih in o tem, kar ste vi govoril,
               spoštovani gospod Potrč. O tistem govori 5. člen. Ta 6. govori o drugem. Za
               financiranje nalog in programov, s katerimi v okviru svojih pristojnosti, v skladu s
               6. členom tega zakona zagotavlja pogoje za delovanje organov in organizacij ter
               predstavništev iz 1. člena tega zakona. 1. člen tega zakona pa govori o državnih
               organih, organizacijah državnega pomena, tujih diplomatskih predstavništvih, tujih
               konzulatih, mednarodnih organizacijah in predstavništvih mednarodnih organizacij.
               Katere so torej tiste naloge, ki jih je treba v zvezi s temi organi, s temi dodatnimi
               15 milijoni financirati? Konkretno, katere? Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite gospod minister besedo? Izvolite.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala lepa. Konkretne naloge, ki se sofinancirajo, so: zagotavljanje pogojev za
               delovanje katerega od državnih organov, organizacije državnega pomena, tujega
               diplomatskega ali konzularnega predstavništva, mednarodne organizacije ali
               predstavništva take organizacije in nadalje.</p>
               <p>Zakon v veljavnem 6. členu nalaga državnim organom in organom mestne občine dolžnost
               sodelovanja in usklajevanje izvajanja nalog iz njenih pristojnosti zaradi
               zagotavljanja pogojev za delo in potreb državnih organov, organizacij državnega
               pomena, tujih predstavništev, mednarodnih organizacij in podobno. Gre za naloge
               prostorskega načrtovanja, varstva okolja, servisne naloge in storitve javnih služb
               ter druge storitve organov mestne občine in njenih izvajalcev javnih služb, ki so jih
               dolžni zagotavljati nemoteno in trajno. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Vidim še interes in odpiram prijavo. Še vedno smo v bistvu pri 2. členu in
               amandmaju k 2. členu.</p>
               <p>Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Odgovora seveda nisem dobil, konkretnega odgovora na konkretno vprašanje.
               Vse to, kar ste omenili, vse te naloge, s tem, kar je zapisano v 1. členu, niso nič
               povečane in zato nobeni organi ne potrebujejo nobenih dodatnih sredstev. Pri
               prostorskem načrtovanju je popolnoma vseeno, ali se obdeluje območje, verjetno se
               obdeluje območje celotne Mestne občine Ljubljana in v okviru tega območja so tudi vse
               te institucije in tukaj ni nobenih dodatnih potreb zaradi tega, ker se to počne. In
               glede vsega ostalega enako. Tako je treba le ugotoviti, da vedno bolj prihajamo k
               temu, da se potrjuje tisto, kar smo povedali na začetku. Ta sprememba je zakon o
               poplačilu predvolilnih uslug gospodu Zoranu Jankoviču s stani vladajoče koalicije iz
               davkoplačevalskih sredstev. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Še kdo želi razpravljati o tem členu in amandmaju k temu členu? <stage>(Ne.)</stage></p>
               <p>Potem prehajamo na 3. člen in na amandma k temu členu. Odpiram prijavo. Prijavljenih
               ni, zato zaključujem 3. člen.</p>
               <p>Prehajamo na 4. člen ter amandma k temu členu. Odpiram prijavo. Gospod Anderlič,
               izvolite, imate besedo.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Tudi tega amandmaja ne bom podprl. Mogoče celo zaradi tega, ker ni vložen amandma k
               5. členu, ker gre za nedoslednost, ker če ste že resno mislili, da je treba vse
               črtati, potem bi črtali še zadnji člen. Zakaj bi objavili v Uradnem listu Zakon o
               spremembah in dopolnitvah Zakona o glavnem mestu Republike Slovenije, druga
               obravnava, oziroma druge obravnave potem pač ne bi bilo več in en člen, kjer bi
               pisalo, da ta zakon začne veljati naslednji dan po objavi v Uradnem listu RS. To je
               zame resnično nedoslednost in v 4. členu je napisano tisto, kar je tako ali tako
               formalno in potrebno praktično pri vsakem zakonu, če je treba izdati kakšen
               podzakonski akt, in samo opredeljuje, da je to v 30 dneh po uveljavitvi tega zakona.
               In ne razumem, zakaj bi morali to črtati. Verjamem pa, da s tistimi predhodnimi, ki
               so bili vloženi, da se črtajo vsi drugi členi, še niste povedali zadnje besede in da
               lahko pričakujemo do večernih ur tudi spremembo in da jih boste umaknili, sodeč po
               tem, da je vnema upadla, mogoče je čas za premislek, zato jaz tega amandmaja ne bom
               podprl.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Vidim še roko. Odpiram prijavo o 4. členu in amandmaju k temu členu. Gospod
               Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Tudi to pripombo, spoštovani kolega Potrč, bom preslišal, ker tako, kot je povedal
               vaš predsednik, ne želim skaliti najinih dobrih odnosov.</p>
               <p>3. pa 4. člen in amandmaja k 3. in 4. členu sta bila predlagana v povezavi z
               amandmajem k 2. členu, ker sta 3. in 4. člen povezana z 2. členom, zato je logično,
               če je bil predlagan amandma k 2., morata biti tudi k 3. in 4. členu. Drugače pa ima
               ta sprememba pet členov, ostal bi 1. člen, ki bi spremenil drugi odstavek 5. člena
               obstoječega zakona in seveda zadnji člen, ki bi določal uveljavitev te spremembe v
               Uradnem listu. Če pa govorimo o vsebini, o tistem, kar naj bi bila materija tega
               zakona, pa sem danes že večkrat povedal, da tudi to, kar vi predlagate, vsebine ne
               prinaša. Prinaša neko povečanje državnih sredstev za Mestno občino Ljubljana, vendar
               pa neke vsebine ne prinaša. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Na začetku je gospod Černač mislil gospoda Anderliča? Gospoda Potrča? Potem se
               opravičujem. Ne želite replike? Dobro. Želi še kdo razpravljati o 4. členu in o
               amandmaju k temu členu? <stage>(Ne.)</stage> Zaključujem razpravo. O amandmajih bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               28. točki dnevnega reda oziroma najkasneje eno uro in 10 minut po pol noči. S tem
               prekinjam to točko dnevnega reda.</p>
               <p>Prehajamo na <title>27. TOČKO DNEVNEGA REDA - OBRAVNAVA PREDLOGA RESOLUCIJE O STRATEGIJI
                  ZA JADRAN.</title> Predlog resolucije je v obravnavo zboru predložila skupina
               poslancev s prvopodpisanim dr. Lukom Jurijem. Besedo dajem predstavniku
               predlagateljev resolucije dr. Luki Juriju za dopolnilno obrazložitev predloga
               resolucije. Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Lep pozdrav! V Sloveniji radi poudarjamo, da smo pomorska država. In radi
               poudarjamo tudi, kaj je prednost tega, da je Slovenija pomorska država. Prišel je
               trenutek, da se poleg dejstva, da imamo prednosti, zavedamo tudi svojih odgovornosti.
               Da se zavedamo odgovornosti, ki jih imamo do skupnega morja, in odgovornosti, ki jih
               imamo do upravljanja tega morja do naslednjih generacij. Morje je drugačno, kot je
               sicer celinsko ozemlje. Morje je po svoji naravi dinamično, se premika in zaradi tega
               je treba skupno upravljati morske bazene, zato da je lahko to upravljanje učinkovito.
               Evropska unija je to že ugotovila in je pred leti odločila, da bodo lahko države tako
               imenovanih subevropskih regij skupaj oblikovale strategije za regionalna morja. Tako
               že imamo strategijo za Baltsko morje in pričakujemo, da bomo v nekaj letih imeli tudi
               strategijo za Jadran. Ta resolucija želi postaviti smernice Vladi, kako naj se
               postavi do dveh sosed, kmalu obeh evropskih sosed, Italije in Hrvaške, pa tudi
               ostalih držav jadranskega bazena, zato da oblikujejo dobro in v prihodnost naravnano
               resolucijo o strategiji za Jadran. V predstavitvi, ki bo sledila v času razprave,
               bomo lahko videli tudi nekaj poglavitnih dejstev, do katerih se resolucija
               opredeljuje. Na hitro bom pa le povedal, da želimo v osmih odstavkih, osmih poglavjih
               Vlado pozvati k temu, da se opredeli za določitev severnega Jadrana kot varovanega
               območja, da določi resolucijo tako, da bo postala osnova za katerokoli okoljsko in
               gospodarsko dejavnost na Jadranu in da se v okviru tega tudi odloči, da se bodo
               skupni gospodarski in energetski projekti, ki imajo večjo razsežnost, kot je samo
               mestna, lokalna ali nacionalna, oblikovalo skupaj. Med te sodi, na primer, tudi
               vprašanje plinskih terminalov, že toliko časa aktualno, ker resolucija postavlja dva
               jasna pogoja, pod katerima je mogoče postaviti plinske terminale. Ena, da so ti
               primerno oddaljeni od gosto naseljenih obal, kot primer, celotna slovenska obala je
               gosto naseljena, in da se ne nahajajo v zaprtih zalivih, kot je Tržaški zaliv. Z
               vzpostavljanjem teh dveh pogojev onemogočimo, da bi lobiji s svojimi finančnimi
               pritiski uspeli doseči postavitev ljudem nevarnih objektov na področja, ki so za to
               neprimerna.</p>
               <p>Mislim pa, da vse ostalo bo smiselno na to v razpravi boljše opredeliti. Rad bi vas
               le pozval, da smo pri razpravi o resoluciji predvsem fokusirani na njeno okoljsko
               dimenzijo, ki pa je horizontalna. Od okoljske dimenzije lahko potem preidemo na vse
               ostale dimenzije človeškega življenja, predvsem seveda gospodarsko dimenzijo. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog resolucije je obravnaval Odbor za okolje in prostor kot matično
               delovno telo. Besedo dajem predsednici odbora Bredi Pečan. <stage>(Je ni.)</stage> Torej se nam bo
               pridružila kasneje.</p>
               <p>Prehajamo na predstavnika Vlade. Besedo dajem mag. Zoranu Kusu, državnemu sekretarju
               na Ministrstvu za okolje in prostor. Prosim.</p>
            </sp>
            <sp who="SDZ5:KusZoran">

               <speaker>MAG. ZORAN KUS:</speaker>

               <p>Najlepša hvala za besedo, gospod podpredsednik. Spoštovani Državni zbor! Vlada
               Republike Slovenije pozdravlja dejavno vlogo Državnega zbora pri obravnavi vsebin
               celovitega opravljanja z morskim in obalnim območjem Jadrana. Vlada Republike
               Slovenije ugotavlja, da je pobuda o pripravi strategije za Jadran v skladu z
               evropskim pravnim redom, zlasti z izvajanjem evropske okvirne direktive o morski
               strategiji, ki nalaga državam članicam EU pripravo subregionalnih strategij za
               trajnostno upravljanje z obalnimi in morskimi viri ob skupnih morjih. Ta naloga je v
               skladu s prizadevanji in prioritetami Vlade Republike Slovenije, da okrepi regionalno
               sodelovanje za trajnostno opravljanje z obalnimi morskimi območji, za večjo kakovost
               življenja ob skupnem morju. Predlog resolucije je v skladu s politiko Vlade Republike
               Slovenije glede blaženja in prilagajanja podnebnim spremembam in s stališči, ki jih
               Republika Slovenija v okviru procesa v Evropski uniji zastopa na mednarodni ravni med
               državami Evropske unije in tudi do držav kandidatk za EU in držav nečlanic v
               regiji.</p>
               <p>Vlada Republike Slovenije zato pozdravlja pobudo za organizacijo multilateralne
               konference držav Jadrana, na kateri bi se oblikovala skupna izhodišča na področju
               varstva okolja, gospodarstva, turizma, energetike, ribištva in drugih dejavnosti, ki
               so močno povezane z rabo obalnega in morskega območja Jadrana.</p>
               <p>Glede konkretnih dejavnosti v severnem Jadranu Vlada Republike Slovenije meni, da
               osmo poglavje resolucije ustrezno naslavlja in poudarja spoštovanje mednarodnih in
               evropskih predpisov na področju varstva okolja, varnosti, prometa in tako dalje.
               Zagotoviti je namreč treba izvajanje in uveljavljanje zunanjepolitičnih prioritet
               Republike Slovenije, v skladu s cilji, ki jih nalaga evropski pravni red, in jih je
               mogoče doseči in uveljaviti le na podlagi konsenza in dobrih sosedskih odnosov. Glede
               na navedeno, predstavlja resolucija Državnega zbora napotilo Vladi Republike
               Slovenije za pospešitev aktivnosti na področju varstva Jadrana in podporo naporom
               Vlade Republike Slovenije za izvedbo prednostnih nalog, obenem pa Državni zbor z njo
               zavzema proaktivno stališče Republike Slovenije v okviru EU z ustreznim pristopom do
               reševanja problemov in izzivov za učinkovito izvajanje morske in pomorske politike.
               Hvala za pozornost.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Anton Anderlič bo
               predstavil stališče Poslanske skupine Liberalne demokracije Slovenije.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani! Predlog resolucije je nastal v nekem specifičnem času in okoliščinah, ki
               narekujejo, da se Slovenija aktivneje ukvarja z nekaterimi vprašanji, kot so zaščita
               in varstvo okolja, da to dosledno izvaja doma in skupaj s sosedi poskuša v širšem
               prostoru zagotoviti, da ne bo prišlo do čezmejnih vplivov na okolje, ki bi ga lahko
               poslabšala. To je že druga točka dnevnega reda Državnega zbora v času, ko zaseda vrh
               v Kopenhagnu. Imeli smo deklaracijo o aktivnejši vlogi Slovenije pri preprečevanju
               podnebnih sprememb in izboljševanju okolja. Sedaj imamo to. Ampak vendarle, ta je
               malenkost bolj aktualna, kot je tista, čeprav je deklaracija vezana na daljši rok in
               seže daleč, je pri tej, ki bi tudi lahko imela tako izhodišče, treba reči, da gre za
               aktualno dogajanje v Tržaškem zalivu, da gre za namere italijanske države in lokalnih
               skupnosti glede postavitev plinskih terminalov, da nimamo prav dobrega sodelovanja s
               sosedo pri ugotavljanju vplivov. Pojavljajo se v javnosti tudi nekatere študije in
               analize, ki demantirajo celo uradne predstavnike države. Ministri slovenske države in
               italijanske se sestajajo. Premikov ni. Zagotovil, da če bo prišlo in ko bo prišlo,
               upam da ne, do postavitve določenih terminalov, ampak nekateri politiki v Italiji,
               tako v vladi kot tudi na pokrajinski ravni, zagotavljajo, da gredo s stvarmi naprej.
               Zato menim in v Poslanskem klubu Liberalne demokracije menimo, da bi morala ta
               resolucija imeti za Vlado bolj zavezujoče učinke kot katerikoli drug akt, ki se
               sprejema na ravni resolucije ali deklaracije. Mi menimo, da bi morali posvetiti tem
               vprašanjem podobno težo, kot jo posvečamo arbitražnemu sporazumu za urejanje meje med
               Slovenijo in Hrvaško. Menimo, da bi bilo treba dati pobudo tako Italiji, Hrvaški kot
               tudi drugim jadranskim državam, da preprosto sklenemo sporazum, zavezujoč sporazum,
               na kakšen način bomo to počeli, ne samo da enostransko mi pozivamo. To je koristno,
               zato bomo mi tudi to resolucijo podprli, ampak bili bi žalostni, če kljub temu ne bi
               uspeli konkretnega primera, o katerem sem že govoril, ustrezno obravnavati in skupaj
               s sosedo, zaenkrat z eno sosedo, jutri se lahko pojavi druga, ki bo imela podobne
               ambicije, so nekatere ideje in celo za nekatere v Sloveniji sprejemljive, da če pa bi
               bil to Krk, bi pa bilo mogoče dobro in sprejemljivo, Žavlje pač ne, in tako naprej.
               To ni prava diskusija. Menimo, da se je treba med državami, tako kot nas tudi
               dokumenti Evropske unije, OZN-a in podobni, pa tudi razni vrhi na nevladnih in
               vladnih ravneh opozarjajo, kako moramo ravnati, ko gre za vprašanje okolja, ko gre za
               vprašanje varnosti in stvari, ki so povezane z gospodarskim razvojem, z načrtovanjem
               nekaterih stvari v prostorih.</p>
               <p>Tukaj bi bilo, kot rečeno, za Liberalno demokracijo nesprejemljivo, če bi ne glede na
               to, kar počne Ministrstvo za zunanje zadeve, Ministrstvo za okolje in prostor, pa
               tudi slovenska vlada, da bi sedaj s sprejetjem tega akta kljub temu v posmeh nam
               prišlo do izgradnje enega, dveh ali še več terminalov v naši soseščini oziroma v
               prostorih <gap n=".."/><stage>/Opozorilni znak za konec razprave./</stage><gap n=".."/> severnega Jadrana. Podprli bomo
               akt.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavila gospa
               Silva Črnugelj.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni, kolegi in
               kolegice!</p>
               <p>Poslanska skupina Socialnih demokratov bo Predlog resolucije za Jadran, ki jo je v
               Državni zbor vložila skupina poslancev s prvopodpisanim Luko Jurijem podprla.</p>
               <p>Resolucija o strategiji za Jadran predstavlja primerno podlago za pripravo, nastanek
               in sprejetje strategije za Jadran, saj je logična posledica nekaterih določil nove
               direktive o morski strategiji, ki je bila sprejeta decembra 2007 in objavljena leta
               2008. Ta direktiva nalaga vsem državam članicam, da pripravijo morske strategije za
               svoja morja, podpira pa tudi možnost, da se pripravijo tudi regionalne strategije.
               Podobna strategija je bila že pripravljena za Baltsko morje, Slovenija je na srečanju
               mešane komisije za Jadran ob koncu slovenskega predsedovanja pripravo take strategije
               že najavila, saj je potreba po zavarovanju morja močno prisotna, ker je zahteva po
               evidentiranju vseh problemov, ki jih je dobro skupno urediti in urejati s sosedskimi
               državami, prisotna najprej z državami članicami, potem pa z vsemi ostalimi državami,
               ki mejijo na Jadransko morje.</p>
               <p>V Poslanski skupini Socialnih demokratov menimo, da je treba pripraviti in se
               dogovoriti o vseh potrebnih ukrepih za zaščito in varovanje Jadranskega morja.
               Pričajoča resolucija se pa zavzema za ohranjanje okolja na omenjenem območju, saj le
               to lahko prispeva k trajnostnemu razvoju, izboljšanju kakovosti življenja in zdravja
               prebivalstva, na eni, ter na ohranjanju priložnosti za razvoj gospodarstva, na drugi
               strani, ker so mišljene le tiste gospodarske panoge, ki so okolju in ljudem prijazne,
               med katere sodita tudi turizem in ribolov. Dokument predvideva močno okoljsko
               komponento. Poslanska skupina Socialnih demokratov meni, da je zlasti pomembno, da se
               za zagotavljanje zgoraj omenjenih zahtev resolucija sklicuje na spoštovanje
               sredozemske strategije trajnostnega razvoja in na sklepe zasedanja mešane slovensko
               hrvaško italijanske komisije za varstvo voda Jadranskega morja in obalnih območij.
               Kot temelj strategije za Jadran pa še posebej omenjamo okvirno direktivo o pomorski
               strategiji EU 2008, 56ES, skupne izjave vseh jadranskih držav o varstvu Jadranskega
               morja in mešano slovensko-italijanske in hrvaške komisije za varstvo voda Jadranskega
               morja in obalnih območij ter onesnaževanju ter protokolom o celovitem upravljanju
               obalnih območjih v Sredozemlju. Svoj visoki domet strategija poudarja s
               predvidevanjem nastanka evropske pomorske strategije za Jadran, ki ima podobno
               nastavljeno visoke okoljske standarde. Jasno je, da strategija daje močnejše poudarke
               severnemu Jadranu in med ostalim ima ambicije, da Vladi prelaga, da območje še
               ustrezneje in bolj zahtevno zavaruje in to varovanje vnese v nastajajočo strategijo.
               Najmočnejši del resolucije je sedmi odstavek, katerega namen je preučitev umestitve
               plinskih terminalov za utekočinjeni zemeljski plin ob slovenskih teritorialnih vodah,
               na širšem območju Tržaškega zaliva, kar pa je premočna formulacija za akt take
               vsebine.</p>
               <p>Poslanska skupina od Vlade pričakuje, da bo skladno z veljavnimi mednarodnimi
               predpisi, konvencijami ter dokumenti jasno in nedvoumno predstavljala in zastopala
               interese zaščite okolja in prebivalcev na območju severnega Jadrana in vse to
               vključila v oblikovanje strategije za Jadran. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani! Vsem tudi v imenu Poslanske skupine SDS prav lep pozdrav! Resolucija o
               strategiji za Jadran je lahko pomemben dokument, če odgovori na ključne izzive, ki so
               na tem področju prisotni z vidika slovenskih strateških interesov. Zagotovo je
               velikanska napaka uvodni del razprave o tej resoluciji, pa tudi večina poant, ki so
               še vedno prisotne, ki reducirajo to resolucijo zgolj na debato o nekih plinskih
               terminalih in njihovi lokaciji, kajti Jadran je mnogo več, kot so neki plinski
               terminali. Slovenski interesi so v tem področju mnogo mnogo širši, drugačni,
               strateški, to pa je zgolj eden od elementov, ki se dotika vprašanja ekologije in pa
               slovenske suverenosti, da ureja vsa področja gospodarjenja tega prostora, vključno z
               ekologijo v največji možni meri. S tega vidika je bil pravzaprav prvotni tekst zelo
               nedodelan in pomanjkljiv in zagotovo v nobenem primeru ne bi bil deležen naše
               podpore. Njegovo edino izboljšavo vidimo v amandmaju, ki je bil sprejet kot amandma
               odbora na predlog poslanske skupine SDS in odgovarja na tisto kar so v resnici
               ključni strateški izzivi Slovenije na tem področju. Ko v izhodišču resolucija
               ugotavlja ranljivost tega prostora, njegovo občutljivost, pomembnost, da se
               dolgoročno in trajnostno sonaravno gospodari v tem območju, je potem dodan odstavek,
               ki ga bom citiral, ker je bistvo celotne resolucije: <q>"Slovenija je v okviru izvajanja
               svoje suverenosti pravno že odgovorila na vse naštete izzive v prejšnjem odstavku, ko
               je leta 2005 sprejela in uveljavila Zakon o razglasitvi zaščitne ekološke cone in
               epikontinentalnem pasu Republike Slovenije. S tem zakonom je Republika Slovenija
               razglasila svojo zaščitno ekološko cono, kjer izvaja svoje suverene pravice glede
               raziskovanja in trajnostne rabe, ohranjanja in upravljanja z morskim bogastvom ter
               jurisdikcijo glede znanstvenega raziskovanja in ohranjanja ter zaščite okolja v
               skladu z mednarodnim pravom in obveznostmi, ki izhajajo iz pravnega reda Evropske
               unije. Ta odločitev Republike Slovenije je zato bistvena z vidika ohranjanja okolja
               in daje pravno podlago za celovito uresničevanje suverenih pravic Republike Slovenije
               v tem občutljivem prostoru."</q> Bistvo te zgodbe je, gospe in gospodje, da država, ki
               nima neposrednega teritorialnega stika z odprtim morjem, kar je ključno slovensko
               strateško vprašanje, sploh ne more uveljavljati svojih suverenih pravic na tem
               območju v polnem obsegu. Zadnje čase se je začelo, očitno zaradi političnega
               interesa, zaradi neke slabo izpogajane pogodbe, govoriti, kot da je čisto vseeno, par
               kvadratnih metrov morja, pa kaj, važno, da imamo prost pretok pa da gremo tja na
               dopust in podobno. Daleč od tega. Samo država, ki ima neposreden teritorialen stik z
               odprtim morjem, lahko polno uveljavlja svoje suverene pravice pri gospodarjenju s tem
               prostorom, pri njegovem ohranjanju, pri vseh ekoloških vprašanjih, ki so povezana s
               tem prostorom. Država, ki pa tega nima, pa je v svoji suverenosti pri urejanju teh
               vprašanj bistveno okrnjena. To je ključno, kar je treba poudariti pri tej zgodbi. In
               Slovenija je na srečo že leta 2005 z zelo visoko stopnjo soglasja sprejela zakon, ki
               to ureja. Sedaj je seveda to samo del slovenskega notranjega pravnega reda. Od
               nadaljnjih postopkov pri urejanju tega vprašanja glede meje s Hrvaško pa je odvisno,
               ali bomo to sposobni uveljaviti tudi v mednarodnem prostoru - to seveda na osnovi
               sedaj podpisane pogodbe zanesljivo ne bo mogoče - in ali bomo torej v resnici
               gospodarili s tem prostorom v polni meri, ga lahko tudi zaščitili v polni meri,
               uveljavili svojo suverenost ali pa bomo prikrajšana država, ker ni samo prikrajšana v
               besedah, ampak tudi prikrajšana v svoji suverenosti, tudi ko gre za odpiranje
               občutljivih ekoloških vprašanj in gospodarjenja na tem občutljivem prostoru.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, spoštovani predsednik. Spoštovani predstavniki Vlade, kolegice in kolegi!</p>
               <p>V Poslanski skupini Zares menimo, da pomorska identiteta Slovenije ni in ne sme biti
               le prazna beseda, na katero se je moč sklicevati le občasno in izključno v funkciji
               zunanjepolitičnih interesov in potreb. Slovenija je pomorska država, ker se zaveda
               pomena svoje jadranske oziroma sredozemske lege in tudi odgovornosti, ki jo pri
               upravljanju z jadransko eko-regijo deli s sosednjimi jadranskimi državami. Zato
               pozdravljamo resolucijo, ki državo poziva in napotuje k dejavnejšemu delovanju v
               smeri oblikovanja regionalne ali subregionalne pomorske politike po vzoru drugih
               evropskih držav in regij, na primer baltske, z namenom, da se vse obstoječe pobude o
               varstvu in trajnostnem razvoju Jadrana udejanjijo s skupno strategijo obalnih držav.
               Pobuda za sklic konference o Strategiji Jadrana je ena od ključnih zahtev te
               resolucije. Za nas je življenjskega pomena zlasti usoda severnega Jadrana, ki je
               najbolj izpostavljen del skupnega morja in je subregija, kateri kot pomorska država
               tudi pripadamo. Dejstvo, da Slovenija razpolaga z najkrajšo obalo - 46 kilometrov -
               severnega Jadrana ni in ne sme biti razlog za dvom o naši pomorski identiteti ali za
               vdanost v usodo, ki jo po navadi pišejo države z bistveno obsežnejšimi obalami.
               Nasprotno, prav naša posebna lega in naš, s sosednjimi primerljivo omejen akvatorij,
               narekuje večjo občutljivost za kakovost tega morja. Slovenska istrska obala je od
               Koprskega do Piranskega zaliva južna obala večjega Tržaškega zaliva. Prav zaradi tega
               je več kot upravičena naša skrb in je utemeljena legitimnost naših zahtev in
               pričakovanj. Sredozemska usmerjenost Slovenije je v zadnjih letih še posebej
               poudarjena, navsezadnje naša obala gosti prvo evromediteransko univerzo, s čimer
               postaja prepoznavna v celotni sredozemski regiji. Slovenija pa je dejavna v vseh
               sredozemskih in jadranskih pobudah, ki jih resolucija tudi navaja. Žal pa vse te
               pobude in konvencije niso še obrodile prave skupne strategije, ki bi ponujala
               drugačno sodelovanje in drugačno sinergijo med državami severnega Jadrana. Ta
               pomanjkljivost, žal, botruje stihijskemu razvoju, kjer prevladujejo zasebni interesi
               nosilcev posamičnih dobičkonosnih projektov. Najbolj pereč problem je pritisk
               zasebnih družb in posledično tudi vlade tam, kjer prevladuje klientelizem in so
               lobisti preprečljivi, da bi namestili varnostno in okoljsko sporne uplinjevalnike na
               najmanj primernih lokacijah v Tržaškem zalivu. Hitenje multinacionalk, ki plinske
               terminale želi umestiti tako rekoč ob ali v samih mestih, tudi v Kopru, in ki za to
               izkoriščajo pomanjkljive varnostne normative Evropske unije in so pripravljeni
               povoziti tudi obstoječe direktive, kot je na primer direktiva SEVESO, za nas ne more
               biti sprejemljiva praksa. Zavedamo se, da mora biti skrb za severni Jadran skupna in
               da zgolj tekmovanje multinacionalk za postavitev čim bolj dobičkonosnih plinskih
               terminalov v neposredni bližini gosto naseljenih obal ni jamstvo za trajnostni razvoj
               skupnega morja. Prvotno, ne amandmirano in usklajeno besedilo resolucije je bilo v
               svojem 7. oziroma zdaj 8. členu prav v odnosu do tega perečega vprašanja bistveno
               bolj jasno in nedvoumno. Na matičnem odboru je nato prišlo do sprememb, ki jih lahko
               ocenjujemo kot kompromisne in ki vendar ohranjajo jasno zavezo, ki izhaja iz
               koalicijske pogodbe, da za plinske terminale zagotovijo lokacije zunaj zaprtih
               zalivov in daleč od naseljenih obal, a ki kljub temu ne omejujejo dvoma, da se želi
               delno ustreči pričakovanjem zainteresiranih družb tudi za ceno zrahljanja jasnosti
               resolucije in stališča tega Državnega zbora.</p>
               <p>Menimo, da ta manever ni uspel in da je resolucija dobra. Poslanska skupina Zares bo
               resolucijo podprla, ob tem pa ugotavlja, da predloženi amandma k 8. poglavju vrača
               njegovo besedilo k izvorni jasnosti, kar bo merodajno tudi za naše današnje odločanje
               oziroma glasovanje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Stališče Poslanske skupine Slovenske ljudske stranke bo predstavil mag.
               Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi. Najprej naj povem, da poslanci
               Slovenske ljudske stranke razumemo predlagano resolucijo kot dobronamerno in predvsem
               dobrodošlo. Gre za besedilo, ki bi ga sprejeli zato, da bi Vladi postavili smernice,
               in smernice pri procesu sprejemanja skupne evropske strategije za severni Jadran. Ta
               strategija pa naj bi določala okoljske smernice, da se kasneje jasno ve, katere
               gospodarske, družbene dejavnosti bi se lahko razvijale na tem območju severnega
               Jadrana.</p>
               <p>V Poslanski skupini Slovenske ljudske stranke bi absolutno podprli resolucijo, kot je
               bila napisana v izhodišču, torej v izvorni obliki. Po našem mnenju je bila jasna,
               načelna in tudi dosledna. Med drugim je bilo v sedmem poglavju zapisano, da je na
               območju severnega Jadrana, citiram, <q>"da je na območju severnega Jadrana pri
               nameščanju novih gospodarskih objektov in drugih posegov v prostor, ki imajo
               relevanten vpliv na ravnovesje ekosistema tega območja, potreben regionalno usklajen
               pristop in da Državni zbor iz okoljskih, varnostnih, prometnih in družbenih razlogov
               nasprotuje namestitvi terminalov za utekočinjen zemeljski plin ob slovenskih
               teritorialnih vodah in v širšem Tržaškem zalivu. Enako spoštovanje omenjenih
               kriterijev pa pričakuje tudi od ostalih držav jadranskega bazena, zato Vladi nalaga,
               da pri oblikovanju strategije za Jadran takšno stališče tudi jasno zagovarja."</q> <stage>(Konec
               citata.)</stage> Po našem mnenju je bilo to poglavje ključnega pomena, saj v Slovenski
               ljudski stranki venomer poudarjamo, da gospodarski interesi ne smejo imeti prednosti
               pred zdravjem ljudi in okolja. Zato smo tudi absolutno proti plinskim terminalom v
               Tržaškem zalivu, ker smo prepričani, da bi ta projekt zagotovo imel izredno škodljive
               posledice, ne le za ekosistem v Tržaškem zalivu, pač pa tudi za življenje, kakovost
               življenja in zdravja ljudi, ne nazadnje pa tudi za turizem in ekonomske razmere na
               splošno. Odkrivajo se namreč novi in novi dokazi o tem, kako nevaren je pravzaprav
               celoten projekt za to zelo občutljivo okolje. Na enem mestu v neposredni bližini
               slovenske meje naj bi tako, po poročanju medijev, poleg tega bili še tudi skladišče
               vnetljivih materialov, plinska centrala, terminal mednarodnega naftovoda, tankerji,
               rezervoarji, sežigalnica odpadkov in tako naprej, kar je za nas nesprejemljivo.</p>
               <p>V Poslanski skupini Slovenske ljudske stranke torej menimo, da Slovenije ne sme
               popustiti ne italijanskim pritiskom ne raznim lobijem, ki želijo doseči svoje, ne
               glede na posledice za okolje in lokalno prebivalstvo. Slovenija kot članica Evropske
               unije ima na voljo različne pravne možnosti za to, da prepreči postopke v okviru
               gradnje plinskega terminala, in zgroženi smo nad dejstvom, da v trenutku, ko bi
               morali iskati prav te možnosti in ukrepe, po parlamentu Republike Slovenije že
               rovarijo takšni in drugačni lobiji, ki so tudi to resolucijo obrnili na glavo. Kar se
               je zgodilo na Odboru za okolje je, po moji oceni, skrajno nedopustno in nerazumljivo.
               Besedilo resolucije se je spremenilo tako, da bi se morda pa le pod določenimi pogoji
               dopustilo gradnjo terminalov. Ne bom se spuščal v to, kateri in kakšni lobiji oziroma
               interesi so to dosegli. Povem lahko le, da smo v Poslanski skupini Slovenske ljudske
               stranke vložili amandma, ki besedilo resolucije vrača v njeno prvotno izborno obliko,
               ki so jo napisali predlagatelji.</p>
               <p>Seveda te resolucije ne bomo podprli, če ta naš amandma ne bo sprejet, saj nikakor ne
               bomo sprejemali aktov, ki bi dopuščali tisto, čemur ostro nasprotujemo in čemur bi
               morali nasprotovati tudi vsi ostali poslanke in poslanci. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Stališče Poslanske skupine DeSUS bo predstavil gospod Franc Jurša.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Lep pozdrav vsem v dvorani! V Poslanski
               skupini podpiramo Predlog resolucije o Strategiji za Jadran, saj po naši oceni
               prinaša dobra izhodišča za oblikovanje slovenskih stališč pri oblikovanju strategije
               za Jadran, kjer naj bi vse države jadranskega bazena začrtale skupne smernice razvoja
               in varovanja okolja. Resolucija ureja okoljske standarde za Slovenijo, ki jih lahko
               naša država posledično pričakuje tudi od ostalih držav, partneric na območju
               Jadranskega morja. Jadransko morje je relativno zelo plitko morje v sklopu prav tako
               zaprtega Sredozemskega morja, zato je zelo občutljivo na vsako spremembo. Celotno
               območje je zaradi strateške lege ekološko vedno bolj obremenjeno, pa naj bo s
               prometom, turizmom, ribolovom, industrijo, skratka z dejavnostmi, s katerimi ljudje
               posegamo in ponavadi uničujemo okolje. Seveda je zavoljo ohranitve tega, kar je sploh
               še ostalo v Jadranu, treba človeško dejavnost nadzorovati in dovoliti zgolj, da
               spoštuje možnosti, ki jih ponuja okolje, seveda ob javnem delovanju vseh držav, ki
               mejijo na Jadransko morje. Podobno skupno strategijo poznamo že v primeru Baltiškega
               morja, zato Strategija za Jadran ne predstavlja nobene novosti. V okviru te
               strategije se uvaja subregionalni pristop, kjer se določene države dogovarjajo za
               skupen nastop, skupno strategijo, seveda predvsem z okoljskega vidika, ki pa je
               predpogoj za vse ostale vidike pri opravljanju z murskimi območji. Državni zbor se s
               to resolucijo aktivno vključuje v ta proces, s tem, da postavlja Vladi Republike
               Slovenije nekatere smernice, kako nastopati pri oblikovanju te strategije. Obenem nam
               ponuja oceno trenutnega stanja in jasno izraženo potrebo po oblikovanju sredozemske
               strategije trajnostnega razvoja in posledično strategije za Jadran.</p>
               <p>Resolucija po naši oceni postavlja cilje okoljske narave, ki bi jih izoblikovala
               strategije, s čimer bi postala tudi steber za pomorsko strategijo Evropske unije za
               Jadran. Predlog resolucije predlaga Vladi, naj sproži diplomatsko pobudo za
               opredelitev severnega Jadrana kot varovanega območja. V zadnjem poglavju pa se dotika
               aktualne teme plinskih terminalov ter postavlja neke pogoje, ki jih Državni zbor
               pričakuje in Vladi predlaga, da izpostavlja postavljanje tovrstnih objektov kjerkoli
               v severnem Jadranu, točneje pa tudi na našem območju. Resolucija ima lahko zavezujoč
               pravni učinek na pravni sistem Republike Slovenije, za sosednje države pa lahko velja
               le kot politično sporočilo. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Silven
               Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Spoštovani, gospod podpredsednik.</p>
               <p>Primarno bi želel poudariti, da kljub temu da je pravna narava resolucije
               neobvezujoča bi ob njenem morebitnem sprejetju vsekakor predstavljala politično
               zavezo vladajoče koalicije in končno oblikovanje enotne politike z namenom zaščite
               Jadranskega morja.</p>
               <p>V Poslanski skupini Slovenske nacionalne stranke se pridružujemo predlogu, ki Vladi
               nalaga, da razglasi območje severnega Jadrana za varovanje območje. S tako
               razlastitvijo bi se namreč preprečile sporne gradnje, ki bi predstavljale
               ogromno in nepopravljivo škodo za okolje. Prav zato je smiselno, da Državni zbor kot
               celota sprejme skupno stališče, da nedvoumno nasprotuje namestitvi terminalov za
               utekočinjeni zemeljski plin tako ob slovenskih teritorialnih vodah kot tudi v širšem
               Tržaškem zalivu. Enako spoštovanje omenjenih kriterijev pa pričakuje tudi od ostalih
               držav jadranskega bazena. Gradnja terminalov nedvoumno predstavlja resen okoljski
               problem, ki zahteva sodelovanje in dialog med slovensko, hrvaško in italijansko
               vlado, pri tem pa je nujno spoštovanje določil okoljske zakonodaje. V tem je zaznati
               morebitne težave, saj je ravnanje Italije v preteklosti že predstavljajo kršitev
               konvencije ESPO, ki zavezuje vse države članice EU. Ta namreč določa, da morajo
               države o nameravanih posegih v okolje redno obveščati zainteresirano javnost in
               omogočati njeno sodelovanje v postopkih presoje vplivov na okolje. Pri projektu
               gradnje plinskih terminalov v Tržaškem zalivu pa je Italija ravnala povsem
               samovoljno. Vladi zato nalagamo, da pri oblikovanju strategije za Jadran v prihodnje
               takšna in podobna ravnanja sosednjih držav jasno obsodi in zahteva ustrezne sankcije
               tudi pred ustreznimi institucijami Evropske unije.</p>
               <p>V Poslanski skupini Slovenske nacionalne stranke smo namreč mnenja, da je pri
               škodljivih posegih v okolje potrebna hita reakcija, sicer je lahko škoda
               nepopravljiva. Strategija naj predstavlja nov, dejaven pristop za učinkovito
               upravljanje s skupnim priobalnim in obalnim ter morskim bogastvom, za kar je potrebna
               čim širša podpora vseh udeležencev in še zlasti najširše javnosti. Svojo podporo
               navedenemu projektu pa daje tudi Poslanska skupina Slovenske nacionalne stranke.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo predstavitev stališč poslanskih skupin. Ker je k predlogu
               resolucije vložen amandma, prehajamo na razpravo o 8. poglavju in amandmaju k 8.
               poglavju, ki ga je vložila Poslanska skupina Slovenske ljudske stranke. Gospod mag.
               Radovan Žerjav? Potem pa dajem čas za prijavo. Besedo ima gospod Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Torej, amandma dejansko vrača resolucijo
               k prvotnemu tekstu, k prvotnemu besedilu. Že predstavnik naše poslanske skupine, ko
               je podal mnenje, je naglasil, da ga bomo podprli in tudi jaz osebno seveda tako
               mislim, da bom podprl resolucijo o strategiji za Jadran, v primeru, da bo ta izredno
               pomemben amandma sprejet, pa ne zato, ker bi ga mi napisali, ampak zaradi tega, ker
               vračamo besedilo v prvotni tekst.</p>
               <p>Pazljivo sem poslušal državnega sekretarja, ko je z odobravanjem podal mnenje Vlade k
               tej resoluciji, vendar nisem zasledil iz njegovega podajanja, ali podpira resolucijo,
               ki je bila predložena, ali podpira resolucijo, ki jo je dal ustrezni odbor, matični
               odbor, v razpravo in sprejetje Državnemu zboru ozirom kaj misli o eni in drugi
               varianti oziroma o vračanju resolucije na prvotni tekst. Predvsem to bi me zanimalo,
               ker menimo, da bo zelo lahko sprejeti resolucijo, če bo sprejet ta amandma, ki
               dejansko prepoveduje tovrstno vlaganje, tovrstne aktivnosti v tem našem malem že
               sedaj zagotovo izredno obremenjenem morju; pa ne samo v našem, tudi v morju v bližini
               našega morja oziroma v sosednjih državah. Tako imamo predvsem tukaj vprašanje. Bil
               sem po računalniku prvi imenovan za razpravo, zato nisem dočakal mogoče, da bi se
               državni sekretar že sicer tudi javil k besedi. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Moram odkrito povedati, da sem glede tega amandmaja nekoliko v
               dvomih, ne zaradi vsebine, kajti gotovo se vsi strinjamo, da neki kolosi ne sodijo v
               občutljiv zaliv, še najmanj na našo mejo, in da je to pač nekaj, kar sodi v prostor,
               kjer so dani pogoji, da - po domače povedano - nikogar ne moti, ker je torej
               ekološko, socialno in po vseh drugih kriterijih zadeva sprejemljiva. Tukaj se najbrž
               vsi strinjamo in zato najbrž ni dvoma.</p>
               <p>Problem tega amandmaja je predvsem v tem, da spet preusmerja pozornost, preusmerja
               pozornost na terminale, to ni resolucija o terminalih, ljudje božji, in ne sme
               postati resolucija o terminalih, pa se jo ves čas na ta način pelje, ves čas se na ta
               način poudarja. Če gre resolucija o strategiji za Jadran, kot piše, potem bi morala
               biti v njem primarno poudarjena naša strateška opredelitev, način, želja, odločnost,
               kako bomo uveljavljali svoje strateške interese na Jadranu. To je bistvo. Edini
               način, da se je ta resolucija izboljšala, je bil sprejeti amandma, že sprejeti
               amandma, od katerega je sedanja razprava in tudi ta amandma, žal, spet preusmerja
               pozornost drugam, da je ključna zgodba, povezana z našo strategijo za Jadran, to, da
               moramo imeti, uveljaviti na vse možne pravne, demokratične načine svoj teritorialni
               stik z odprtim morjem, samo s tem je namreč mogoče mednarodnopravno uveljaviti
               razglašene ekološke cone. Tista država, ki pa tega nima, tega sploh storiti ne more
               in torej sploh ne more uveljavljati polno svoje suverenosti pri zaščiti tega prostora
               niti pri gospodarjenju s tem prostorom. To je bistvo celotne zgodbe!</p>
               <p>Tukaj bi samo še opozoril, da ne bom predolg, na eden problem. Tukaj je bolj
               proceduralna pripomba. Gospod predsednik, v poročilu je napaka, da se ne bo ta napaka
               vlekla še do končnega besedila. Namreč, pri preoblikovanem besedilu resolucije za
               Jadran je v tem amandmaju, ki smo ga vložili - tu imam original -, in pri njegovem
               prepisovanju v besedilo resolucije je prišlo do napake v peti vrstici, kjer v
               poročilu piše, da je Slovenija razglasila svojo zaščitno ekološko <q>"oceno"</q>, kar je
               seveda nesmisel. Pravilno piše v našem predlogu za amandma odbora, ki je bil soglasno
               sprejet, da gre za zaščitno ekološko <q>"cono"</q>. Se pravi, lepo prosim, da se v redakciji
               to besedo popravi, ker bistveno spreminja pomen soglasno izglasovanega amandmaja.</p>
               <p>Da je pa pri tem veliko nerazumevanja, pa samo kot zanimivost. Ob sprejemanju tega
               amandmaja, ki v resnici zgolj povzema 3. člen tega zakona, ki je bil praktično
               soglasno sprejet leta 2005 na predlog takratne vlade v Državnem zboru in je zelo
               dragocen element glede na uveljavljanje slovenskih interesov, je zelo zanimivo, da je
               bil s strani predstavnika Vlade na seji odbora ugovor, češ, kaj pa mi to pišemo, in
               je bilo več kot očitno, da sploh nima pojma, kaj piše v veljavni zakonodaji, ki ureja
               to področje, in to na najbolj dragocen način, ker ureja možnost razglasitve ekoloških
               con. To pa lahko stori samo tista država, ki ima teritorialen dostop do odprtega
               morja, kar torej že iz tega zakona naša odločnost za to neposredno izhaja, in samo
               tista država lahko polno uveljavlja svojo suverenost.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo. Najprej se moram vsem kolegicam in kolegom opravičiti, ker sem
               zamudila predstavitev poročila odbora. Vendar smo poročilo vsi dobili, tako da upam,
               da sprejemate moje opravičilo. Se zgodi, bila sem v pisarni in nisem slišala klica,
               da bi morala priti sem. V svojem lastnem imenu bom povedala stališče do tega
               amandmaja.</p>
               <p>Moram reči, da bo ta resolucija o strategiji za Jadran, če bo ta amandma sprejet,
               imela napačen naslov. To bi potem morala biti resolucija o strategiji ne za Jadran
               niti ne Severni Jadran, ampak za Tržaški zaliv. In morda bi bilo še zraven treba
               napisati Resolucija za Tržaški zaliv in proti plinskim terminalom. Mislim, da je
               škoda, da se tako dober dokument, ki je sicer nastal ob pomoči mnogih strani, ne samo
               s strani Zakonodajno-pravne službe, ki je dala zelo pomembne poudarke, zaradi tega,
               da bi resolucija imela pravi smisel, da bi bila dejansko resolucija, ne pa neka
               izjava Državnega zbora, ki nima široko zastavljenih in splošnih ciljev, kot naj bi
               jih resolucija imela. Poleg tega bi s sprejetjem tega amandmaja dosegli to, da bi
               enostavno onemogočili še kakšna druga pogajanja z našimi partnerji v celotnem
               Jadranu, ker tukaj ne gre samo za severni Jadran, ne gre samo za Tržaški zaliv, ne
               gre samo za načrte Italije pri svojih terminalih, enem, ki je dejansko tudi prometno
               ogrožajoč, o čemer smo dobili mnenje strokovnih institucij. Gre za to, da se ne
               moremo pripravljati na pogajanja o čemerkoli, če pogajalskemu partnerju ali
               partnerjem že takoj na začetku direktno pred nosom zaloputnemo vrata, po možnosti
               tako, da ga udarijo v nos, da mu teče iz njega kri in da potem nima nobene volje se
               sploh še o čemerkoli z nami pogovarjati. Mislim, da Državni zbor ne more na osnovi
               zlasti zelo čustvenih in zelo pristranskih stališč nekaterih skupin sprejemati
               odločitve, ki nimajo nobene prave, ali pa bom rekla ne prave, ker ni pravi izraz,
               ampak nobene strokovne podpore, ker bi bilo treba potem celovito pregledati situacijo
               v Tržaškem zalivu in bi bilo treba celovito ugotoviti, koliko nevarnih snovi se s
               supertankerji - ne z navadnimi, s supertankerji - dovaža v tržaško pristanišče.
               Kakšne narave so tekočine, ki jih supertankerji dovažajo v tržaško pristanišče, kako
               se transportirajo do skladišč, ki so v Dolini pri Trstu, kako se transportirajo, pod
               hišami se transportira skozi cevovod bencin, ki je evidentno eksplozijsko bolj
               nevaren kot pa utekočinjen zemeljski plin. Ne bi zdaj o tem razglabljala, hočem samo
               povedati, da ko se bo naša država pogajala z Italijo in s Hrvaško o ožjem Tržaškem in
               severno Jadranskem zalivu, severnem delu Jadrana bo morala postaviti nekatere
               zahteve. Med drugim je ena od pomembnih zahtev tudi ta, da bo morala Italija
               transport nevarnih snovi skozi tržaško pristanišče omejiti in zmanjšati, tako kot
               bomo mi morali verjetno prej ali slej zaradi tega, ker je Koper eno izmed območij, ki
               je zelo ogroženo zaradi prašnih delcev PPM, PM10 in PM 2,5, za katere vemo, od kod
               izvirajo. Je že res, da izvirajo tudi iz prometa, ampak zelo veliko jih izvira iz
               enega vira o katerem nočemo kaj dosti govoriti, zaradi tega, ker je že obstoječ,
               zaradi tega, ker nosi dohodek, ker za njim stojijo delovna mesta in tako naprej - na
               našem teritoriju, na našem ozemlju. Takrat kadar gre za to, da z našega ozemlja ravno
               tako povzročamo neko nevarnost ali da s sosednjega ozemlja, s sosednje države obstaja
               zelo obsežen transport nevarnih snovi, ki potem potujejo sicer po italijanski strani,
               vendar pa potujejo na druge namembne prostore, skladišča pa so v neposredni bližini
               našega ozemlja, doživeli smo že, nekateri med vami ste bili premladi, jaz pa se
               spomnim požara, ki je nastal zaradi terorističnega napada v Dolini in - kaj potem?
               Nič hudega, saj to že vendar tam stoji in se ne more omejiti! Ni res! Mi se lahko v
               pogajalskih izhodiščih pogovarjamo tudi o tem, da če hoče nekdo nekaj narediti, mora
               v bistvu pod dežnikom ohraniti ali celo zmanjšati ogrožanje okolja.</p>
               <p>Ko govorimo o načrtih za razvoj območja, o katerem je zdaj govora, bi rada opozorila,
               da nikoli nihče ni uradno, in jaz upam, da tudi neuradno, predlagal, da bi se
               kakršnakoli sežigalnica gradila na tem območju. Tisti, ki je to rekel, naj prosim
               pove, o kakšni sežigalnici je govora. Mislim, da je cela vrsta momentov, ki nas lahko
               s tako, bom rekla, s takšno dikcijo, kakršno smo v kompromisu sprejeli in jaz mislim,
               da kompromis je po navadi zadeva, kjer nihče ni popolnoma zadovoljen s tem, kar je
               napisano ali kar je bilo dogovorjeno. Nikoli, nobena od strani; ker če je ena od
               strani bolj zadovoljna kot druge ali če je ena zadovoljna, druge pa ne, potem to ni
               kompromis. Potem je to izsiljevanje in prisiljevanje. Mislim, da smo se lepo
               dogovorili, da je bil amandma, ki je bil k 8. poglavju sprejet na odboru, sprejet z
               glasovi tistih, ki sedaj načrtujete in obljubljate, da boste glasovali za amandma, ki
               vrača prvotno besedilo, in mislim, da najmanj kar je, najmanj kar je, bi lahko rekli,
               da je zelo vprašljivo takšno glasovanje s figo v žepu, ko se potem z nekom drugim
               dogovarjamo, kako bomo stvar znova vrnili v prvo fazo.</p>
               <p>Lahko vam zelo naravnost povem, da me k takšnemu razmišljanju vodi, da je treba ta
               amandma zavrniti, da je treba resolucijo, zato da bo res ohranila svojo, da rečem,
               integriteto, sprejeti takšno, kakršna je bila sprejeta na Odboru za okolje in
               prostor, da mene zagotovo ne vodijo nobeni kapitalski dobički, lobiranje velikih
               kapitalistov. Ker če koga to vodi, potem lepo prosim - in če to mene vodi - da tisti,
               ki to trdite in v javnost dajete, tudi to s konkretnimi dokazi dokažete. Mislim, da
               je dovolj jasno, da imam dovolj zdravega razuma in dovolj znanja in dovolj poznavanje
               te tematike, da mi ne morete očitati, da razmišljam pod vplivom nekoga, da ne
               razmišljam v splošnem in javnem interesu, zlasti v interesu naše države, pa ne te
               vlade, ampak vsakršne vlade, ki bo prišla ali je imela probleme z dogovarjanjem okoli
               tega famoznega ali teh famoznih plinskih terminalov.</p>
               <p>Ko se pogovarjamo o tehnologijah, je treba tehnologije poznati, je treba vedeti, za
               kaj gre in se v zvezi s tem tudi potem odločati. Moram reči, da če se odločamo
               politično, potem je zelo vprašljivo, ali bo ta odločitev tudi zares koristna. Mislim,
               da je najmanj, kar je, zelo nenavadno, raje bi uporabila malo tršo besedo, ampak je
               ne bom, da mi ne bo kdo očital, da sem žaljiva - da je najmanj, kar je, nenavadno, da
               stroki baje verjamemo, ampak takrat kadar stroka reče nekaj, kar ni v skladu z našimi
               mislimi in z našimi zamislimi, takrat je pa stroka kupljena, podkupljena, zlobirana
               in ne vem kaj še vse. Mislim, da ta ista stroka, ki jo sedaj v nekaterih medijih
               kritizirajo, je zelo podobno mnenje - ko govorimo o prometu. O tem je ta stroka
               razglabljala že prej. Jaz sem celo v tej dvorani že pred časom prav na to opozorila,
               da je ta stroka rekla, da je prometno nevaren plinski terminal <q>"off shore"</q> oziroma
               proč od obale, da je prometno nevaren zaradi tega, ker bistveno zožuje prometne poti
               ladjevja, ki prihaja po naši strani, bom rekla, v koprsko in tržaško pristanišče in
               odhaja iz koprskega in tržaškega pristanišča po italijanski strani Jadranskega morja.
               Ta stroka je rekla takrat, da je prometno nevaren ta terminal, medtem ko je za
               terminal na kopnem rekla, da prometno ni nevaren. Torej, če sedaj ponovi na malo
               širši način isto trditev. Ne vidim, kakšna je razlika, predvsem pa ne moremo reči, da
               je zaradi poglobljenega ali drugačnega pogleda - kot je moj, recimo - ta stroka sedaj
               <q>"figo vredna"</q> in ji zato ne bom verjela.</p>
               <p>Meni je žal, ampak jaz ravno zaradi tega tudi z velikim užitkom prihajam na naša
               predavanja Znanje žanje, ker vidim, da imamo visoko kvalitetno stroko v tej državi,
               ki ji lahko zaupamo in ki lahko smo nanjo ponosni - tudi na pomorski fakulteti v
               Portorožu.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Luka Juri kot predlagatelj. Izvolite.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>Tukaj imamo nekaj konceptualnih težav z razumevanjem in pomenom resolucije. Moj
               predhodnik, ko je govoril o razglasitvi ekonomske cone in o tem, da resolucija ne bi
               smela biti resolucija o terminalu, je imel delno prav. Resolucija je bistveno širšega
               obsega, kot je samo vprašanje terminala. Je pa zgrešil eno bistveno razliko med
               pravnim aktom, ki smo ga pravilno vključili v resolucijo, in resolucijo samo. Pravni
               akt o razglasitvi ekonomske cone je enostransko dejanje, ki sicer naj bi imelo, in
               upam, da bo tudi, ko bomo videli v poteku arbitražnega sporazuma - čeprav naj ne bi
               veljal, ker je po letu 1991 -, upam, da bo imel dober učinek, je pa bistveno drugačen
               od resolucije, ker resolucija poudarja potrebo po sodelovanju in po skupnemu
               sooblikovanju nečesa, čemur se reče strategija za Jadran. Torej ne gre za
               postavljanje slovenskih interesov preko strategije za Jadran, gre za postavljanje
               skupnih interesov, predvsem iz okoljskega vidika pri sami strategiji.</p>
               <p>Kar se tiče vprašanja amandmaja, kajti razpravljamo o tem amandmaju, na splošno bi
               povedal takole. Resolucija, tudi tako kot je bila oblikovana na Odbor za okolje in
               prostor jasno postavlja dva pogoja, pod katerima smo lahko v Sloveniji mirni, da
               terminala ne more biti. Namreč pravi, da mora biti terminal v primerni oddaljenosti
               od gosto naseljene obale in ne v zaprtih zalivih, ker je Tržaški zaprti zaliv in ker
               je, na primer, vsa slovenska obala pa tudi Tržaška obala gosto naseljena, sta to dva
               pogoja, ki onemogočata postavitev terminalov. Po drugi strani je pa res, da sam
               amandma stvari dosti bolj jasno postavlja. Tako da z vidika učinka ne vidim bistvenih
               sprememb, ker pa je to resolucija, je treba priznati, da drugačna dikcija postavlja v
               drugačno luč vprašanje terminala. Tukaj je pa treba priznati. Ker pa imamo pri
               vprašanju terminalov nekaj nejasnosti, bi vam rad te nejasnosti pojasni.</p>
               <p>Pri zemeljskem plinu in terminalih smo slišali velikokrat trditve, v tem primeru
               morebitnega investitorja za terminal v Sloveniji, to je TGE Gas Inženiring, da so
               terminali varni, da je število nesreč zanemarljivo, da v primeru izpusta plina ni
               možnosti požara, da v primeru izpusta plina ni možnosti eksplozije in da je
               tehnologija bistveno boljša od tiste, ki jo ponuja Gas Natural v primeru Žavelj. No,
               pa sledijo dejstva. Tehnologija je dejansko boljša od Gas Natural v Žavljah, ker ne
               upošteva segrevanja z morsko vodo, segrevanja plina z morsko vodo, ampak za to
               uporablja plinsko parno elektrarno, in potemtakem je tudi malo dviganja sedimenta, ki
               je v severnem Jadranu nevaren zaradi prihoda živega srebra preko reke Soče. Vendar v
               nobenem primeru pa se zadeva ne spreminja pri varnosti terminala in pri varnosti
               transporta. Tukaj ni bistvenih razlik. Sliko, ki jo vidite na panelih, je slika v
               Bostonu, ZDA, kjer je terminal umeščen v gosto naseljeno območje. V ospredju vidimo
               petnadstropno stavbo, v ozadju pa tanker, ki prenaša utekočinjen zemeljski plin.
               Potem bomo kasneje videli, kakšne so nevarnosti, ki jih stroka ugotavlja, ampak
               toliko, da lahko vidimo že, kakšne so proporce, kako gromozanske ladje so te in
               kakšen učinek imajo v gosto naseljenih območjih. No, v oklepaju, ta tanker, ki
               prenaša 200, 300 tisoč kubičnih metrov utekočinjenega zemeljskega plina, ne bo več
               dolgo časa prihajal v Boston, kajti celo v ZDA so se odločili, da bodo terminal, ki
               se trenutno nahaja v praktično urbani coni Bostona, premaknili na morje - prav zaradi
               varnostnih vidikov. Če gremo naprej, to je ocena sprejemljivosti vpliva morskega
               plinskega terminala. To je ocena na katero se nanaša tudi moja predhodnica, tudi
               pomorske fakultete v Piranu, ki je ugotavljala, da je postavitev terminala - ne z
               vidika prometa, z vidika nevarnosti razlitja utekočinjenega zemeljskega plina
               nesprejemljiva za naše območje. In ocenjuje, da lahko pride v primeru razlitja 200
               tisoč kubičnih metrov utekočinjenega zemeljskega plina, videli pa smo, da tanker nosi
               med 200 tisoč do 300 tisoč, do razlitja, kjer bo spodnja vžigna meja - torej, ta
               oblak zelo hladnega plina, ki bo drsel po morju, bo lahko dolg celo 11 kilometrov in
               še vedno dovolj gost, da se bo lahko vžgal. Vžge ga pa lahko tudi šibica ali pa
               iskra, ko vklopimo na primer luč v sobi.</p>
               <p>Ker pa je ta študija postala vprašljiva, kajti eno leto kasneje je ista skupina istih
               raziskovalcev objavila drugo študijo, kjer pa ugotavlja, da je v bistvu terminal
               popolnoma varen. Razlika je v tem, da je tokrat plačnik študije investitor za
               terminal TGE GAS Engineering. Vendar ne želim postavljati pod vprašaj stroko, zato se
               distanciram od te študije, ki sem jo zdaj predstavil, ker je, če govorim, da je
               nekredibilna študija, ki je bila predstavljena pred nekaj meseci, je toliko
               nekredibilna potem tudi ta - toliko moram biti dosleden oziroma če je kredibilna ena
               je kredibilna potem tudi druga, sta si pa v kontradiktornosti!</p>
               <p>Zato se bom raje nanašal na drugo študijo iz leta 2004, tako imenovani <q>"Sandia
               Report"</q> ameriškega podjetja Sandia National Laboratories, kjer pa pridemo do zelo
               zanimivih zaključkov. Ta report pa je nesporno samostojen in neodvisen, ugotavlja dve
               pomembni zadevi. Kot prvo, investitor za terminal v Kopru trdi, da ni mogoče, da bi
               prišlo do razlitja, ker so hitrosti v bližini pristanišča zelo nizke, in torej tudi v
               primeru trka ne more priti do razlitja. No, v tem grafu vidimo, do kakšnega razbitja
               samega okovja ladje, in torej tudi do razlitja, lahko pride ob kakšni hitrosti. Prva
               modra linija kaže na razbitje zunanjega okovja, druga, tista roza, pa notranjega
               okovja. In vidimo, da že pri hitrosti 5 vozlov lahko pride do razbitja tudi
               notranjega okovja in razlitja. 5 vozlov je pa hitrost, ki jo doseže povprečna
               turistična jadrnica ob nezahtevnem vetru. 5 vozlov je 9 kilometrov na uro. Takšno
               hitrost bistveno presegajo ladje, ki se premikajo v Tržaškem zalivu. In zato dejansko
               obstaja nevarnost.</p>
               <p>Če gremo naprej, ista študija, če je prej študija, ki sem jo navedel navajala 11
               kilometrov možne spodnje vžigne meje, ta študija navaja, morda bolj realne številke,
               kjer lahko pride do <q>"distance to lower flamebility limit"</q>, torej do spodnje vžigne
               meje 4506 metrov. Kaj pomeni 4506 metrov v radiusu, bomo pa zdaj videli.</p>
               <p>Torej, gremo na zemljevid. To so fotografije iz filma, žal nam tehnologija tu ne
               omogoča, da vidimo film, testa, ki so ga naredili ob izpustu utekočinjenega
               zemeljskega plina, da lahko tudi grafično vidite, kaj to pomeni in kaj pomeni ta
               oblak, ki se potem premika in ki se lahko vžge. No, tu so spuščali 35 tisoč litrov,
               torej ne kubičnih metrov, ampak litrov utekočinjenega zemeljskega plina, to je
               približno 500-krat manj, kot jih ima tanker. No, in tako se, vidite, ta oblak zelo
               hladnega plina razprši po morju in zelo zelo hitro dosega 2, 3, 4, 5, 6 kilometrov
               razdalje. No, tu je pa zdaj zemljevid in tu lahko vidimo ob postavitvi terminala,
               kakšen je radius 1,5 kilometra, pokrije praktično celotno Luko Koper in se že dotika
               samega koprskega mestnega jedra. Če pa gremo ne na 4500, ampak na 3 kilometre, kar je
               bistveno pod tistim, kar omenja Sandia Report kot možnost dolžine oblaka, ki bi se
               lahko vžgal, vidimo, da ne samo pokrijemo celotno koprsko mestno središče, ampak
               pokrijemo Ankaran, Žusterno, Markovec in Semedelo, skupaj 24 tisoč ljudi, ki bodo
               vsak dan postavljeni pred smrtno nevarnost - zaradi zaslužka in posla nekoga
               drugega.</p>
               <p>Še grafično, kako bo izgledal terminal, tudi vizualn impact je katastrofalen, in
               razdalja med koprsko obalo in tem tankerjem je 1,5 kilometra. Ampak, ker je bila
               trditev, da je število nesreč zanemarljivo. To je 20. oktobra leta 1944, Cleveland,
               Ohio, ko je eksplodiralo skladišče utekočinjenega zemeljskega plina - gremo lahko
               naprej s fotografijami - razdejalo je praktično eno od mestnih četrti v Clevelandu in
               bilo je 130 mrtvih. Lahko bi rekli, da se je to zgodilo pred 60 leti; pred petimi
               leti pa se je zgodilo to v vzhodni Alžiriji, 19. januarja 2004. Terminal je gorel,
               nekateri silosi plina so celo eksplodirali in kakšna je bila na koncu bilanca te
               nesreče - 27 mrtvih.</p>
               <p>Če naredimo kratek povzetek. Tu vidimo še, kako gori in torej kako vnetljiv je
               utekočinjen zemeljski plin, to je bilo 3. junija lani na otoku Varanu v zahodni
               Avstraliji. In če pridemo do povzetka nekaterih nesreč z zemeljskim plinom: 20.
               oktober 1944: že rečeno, Cleveland Ohio - 130 mrtvih; februar 1973: Staten Island New
               York ZDA - 37 mrtvih; 25. september 1998 Longford Victoria Avstralija - 2 mrtva, 13.
               novembra 2002: trčenje med podmornico in tankerjem v Gibraltarju - zakaj je pomemben
               Gibraltar, ker je območje z gostim prometom, tako kot Luka Koper. K sreči je bil
               tisti tanker prazen in zaradi tega do razlitja in katastrofalnih posledic ni prišlo.
               23. december 2003: Chongqing, Ljudska republika Kitajsa - 234 mrtvih v terminalu, 19.
               januar 2004: Alžirija, smo že rekli - 27 mrtvih. Kar pa je še bolj zaskrbljujoče, ker
               boste rekli, dobro, ampak to se na evropskem teritoriju, kjer je standard varnosti
               toliko visok, ne more zgoditi; 31. julij 2004: Belgija - 11 mrtvih. In nazadnje, zelo
               pomembno, 13. julij 2006: Amman, Jordanija - 12 ranjenih. Zakaj zelo pomembno - ker
               se je ta nesreča zgodila takrat, ko so polnili in praznili tanker za utekočinjeni
               zemeljski plin. Torej, to je točno tisti proces, ki se bo dogajal v Luki Koper.</p>
               <p>Naj zaključim s tem, da je Občinski svet Mestne občine Koper soglasno sprejel sklep,
               s katerim nasprotuje plinskim terminalom in tudi v eni od anket, objavljeni septembra
               2009, 85% ljudi nasprotuje trditvi, da je plinski terminal dober, ker bo prinesel
               nova delovna mesta. V Kopru je javnost praktično soglasno proti takšnim terminalom.
               Upam, da je ta predstavitev razjasnila nekaj vprašanj o tem, ali je zadeva nevarna,
               koliko je nevarna. Veste, v razpravah se tudi uporablja argument, saj konec koncev
               pot na letalu je nevarna, ali pa pot z avtomobilom je nevarna. Sigurno, in bistveno
               nevarnejša je kot ta. Vendar obstaja neka velika razlika. Ko se mi odločimo, da bomo
               leteli z letalom, ali da se bomo usedli v avto in šli na neko pot se sami odločimo in
               se zavedamo posledic. V tem primeru pa bi se nekateri drugi bi radi odločili namesto
               Koprčanov. In kar je najbolj žalostno, drugi bodo mastno služili, kajti ta
               investicija ni nobena strateška investicija, ampak dober posel za nekatere, Koprčani
               bodo pa nosili tveganje. Omenja se TE 6, omenja se nuklearko. Na tistem območju ni
               odločitev občinskih svetov ali javnosti, ki bi jasno nasprotovale tem projektom. Celo
               lahko rečem z gotovostjo, v primeru TEŠ-a je velika podpora temu projektu, podpora
               javnosti in lokalne politike. V Kopru ni tako. V Kopru je zadeva bistveno drugačna.
               Zato vas pozivam, ne glede na to, kako se boste odločili pri amandmaju, ki, kot
               pravim, ga samega po sebi jemljem kot dobronamernega, čeprav vsebinsko zadev ne
               spreminja. Ne glede na to vas prosim, da teh podatkov, ki so bili sedaj tu
               predstavljeni, ne pozabite. In če bo še kdo nadalje želel razpravljati o plinskih
               terminalih, da imate v mislih tudi te številke. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči. Torej, najprej glede amandmaja. Sam bom podprl ta
               amandma, čeprav mislim, da je resolucija tudi z besedilom, ki ga imamo pred seboj,
               dobra in zagotavlja to, kar amandma na bolj jasen in na bolj decidiran način zahteva.
               Dikcija, ki jo imamo zdaj v resoluciji, je praktično citat iz koalicijske pogodbe,
               kjer smo že takrat skušali čim bolj jasno opredeliti iskanje ustreznih lokacij za
               tovrstne objekte, za plinske terminale, zunaj zaprtih zalivov in daleč od gosto
               naseljenih obal. In ta dikcija je zdaj vključena in je tudi po mojem mnenju dobro
               zagotovilo, ampak nikoli ni tako dobro, da ne bi lahko bilo boljše. In amandma, ki ga
               predlaga Poslanska skupina SLS, vrača besedilo k prvotnemu besedilu, ki je bilo
               usklajeno do trenutka, ko smo se začeli pogajati za kompromis. Ta beseda je bila
               danes uporabljena že nekajkrat, tudi kolegica Pečanova je izjavila, da je bil ta
               kompromis, ki je sicer sprejemljiv, ampak še zmeraj ni tako jasen in odločen, kakršen
               je amandma, o katerem bomo glasovali.</p>
               <p>In zakaj je prav to poglavje resolucije tako pomembno? Strinjam se tudi s kolegom, ki
               zatrjuje, da mora biti to resolucija o Jadranu in da je poudarek glede Tržaškega
               zaliva morda pretiran in da je poudarek glede plinskih terminalov morda pretiran. Nič
               ni pretirano! Poglejte, mi imamo samo eno obalo. Naša obala ne sega dlje od severnega
               Jadrana. In ne samo to. Ta naša obala ne sega dlje od Tržaškega zaliva. Mi smo
               Slovenija, mediteranska Slovenija in slovenska obala je južni del Tržaškega zaliva.
               In torej ni nič čudnega, če znotraj te resolucije, ki vsebuje kar nekaj poglavij,
               imamo poglavje z jasnim poudarkom glede naših pričakovanj v zvezi s plinskimi
               terminali. Seveda, kot je kolegica Pečanova povedala in se z njo strinjam, obstaja
               cel niz drugih problematik, ki jih bo treba znotraj te strategije reševati dogovorno,
               dialoško s sosednjimi državami. Ampak, razlika med terminali in drugimi
               problematikami je v tem, da te problematike obstajajo, so dejstvo in jih je treba
               sanirati. Plinski terminali pa so stvar, ki prihaja in ki je ni treba sanirati, jo
               lahko pa preprečimo. Prav zaradi tega se mi zdi smiselno, da izpostavimo na zelo
               jasen način naš odnos do plinskih terminalov, ki ni apriorno nasprotujoč do plinskih
               terminalov. Plinski terminali so dobra tehnologija, so zanimiv način za transport
               zemeljskega plina, ki v precejšnji meri omogoča državam, da se bolj elastično, bolj
               fleksibilno opredeljujejo glede tržne ponudbe zemeljskega plina; tega se vsi
               zavedamo. Ampak smisel te resolucije je prav poziv vsem državam severnega Jadrana, da
               končno razmislijo o skupni strategiji. In del skupne strategije je tudi to, kar se že
               dolgo pojavlja kot alternativa plinskim terminalom v Tržaškem zalivu - to je skupno
               sodelovanje pri načrtovanju plinskih terminalov ali plinskega terminala na ustrezni
               lokaciji. To je bolj težko - zakaj? - ker gre izven okvirov kapitalskih interesov
               zasebnih družb. Zasebne družbe nimajo takega interesa, želijo priti čim prej in čim
               bolj poceni do naseljenih obal, do že pripravljene infrastrukture, skratka, do
               pogojev, kjer bo prevažanje in prodaja zemeljskega plina dobičkonosna. Če pa govorimo
               strateško in želimo zagotoviti vsem trem državam, ki si delijo severni Jadran,
               možnost pridobivanja zemeljskega plina preko plinskih terminalov, potem pa bi morale
               te tri države nastopiti strateško in razmišljati tudi o skupnih posegih, kjer javni
               sektor sodeluje s privatnim sektorjem in zagotavlja trajno oskrbo tudi s tem
               energentom. Mislim, da je ta amandma s tega vidika dodatna spodbuda k temu. Mislim,
               da mi ne izsiljujemo nikogar. To ni izsiljevanje, temveč je to zgled, kajti v tem
               členu oziroma poglavju je jasno zapisano, da se Slovenija odreka terminalom v lastnih
               teritorialnih vodah in podobno pričakuje od drugih držav, ki imajo obalo v Tržaškem
               zalivu. In to je seveda predvsem Italija.</p>
               <p>Nedavno, bilo je veliko govora o strokovnih podlagah. Poglejte, mi se od leta 2006
               ukvarjamo s tem vprašanjem in prejšnja vlada, in jaz želim tukaj javno priznati
               prejšnji vladi, da je premogla ta preboj in se ni vkopala v dogmatična stališča,
               ampak je prisluhnila zahtevam lokalnih skupnosti, je prisluhnila civilni družbi, je
               ustanovila strokovno medresorsko skupino, ki je na strokovni in znanstveni način
               pripravila kar nekaj poročil. Torej mi imamo podlago. Ne samo to! Mi smo dobili lani
               oktobra 2008 poročilo, ki ga je že navajal Luka, kjer so naši strokovnjaki uporabili
               celo vrsto različnih modelov, testov. Torej ni stvar politične ali čustvene presoje,
               kot je nekdo omenil, ampak so dejansko podatki, ki izhajajo iz strokovnih ocen. Ne
               samo to! Če pustimo te naše ocene, ki so lahko enostranske, ker smo morda želeli
               dokazati, da so italijanski plinski terminali za nas nevarni. Naenkrat, ko se poraja
               projekt plinskega terminala v samem mestu Koper, naenkrat ni več problemov! In
               družba, ki je investitor, naroči analizo - in glej ga, zlomka, ta analiza naenkrat
               ugotavlja, da ni več nobenih nevarnosti. In da mi verjamemo taki analizi! Naslednji
               dan pa je v Trstu zasedalo skupno strokovno omizje, kjer sodelujejo slovenski in
               italijanski strokovnjaki in so v triurni razpravi dokazovali, da te ugotovitve,
               pozitivne, pomirljive ugotovitve, žal, ne držijo. Tisto omizje pa je organiziral
               sindikat italijanskih gasilcev, ki sodeluje s strokovnjaki za požare in za nevarnosti
               plina, bencina in drugih vnetljivih elementov. In na tistem omizju je bilo jasno
               povedano, da ogroženost je in še kakšna. In je še večja, ker niti Italija in žal
               izgleda niti pri nas niso pripravljeni nekateri upoštevati osnovno direktivo, ki
               preprečuje nevarnosti domine efekta, direktiva SEVESO. Zakaj je v Žavljah toliko bolj
               nevaren tisti terminal? Zato, ker ga bodo postavili ob drugih objektih, ki so skrajno
               nevarni! In zakaj bi bil Koper še nevarnejši? Ker bi se pretovarjanje odvijalo pri
               drugem pomolu, kjer že sedaj imamo rezervoarje s kerozinom, medtem, ko na sedmem
               imamo nafto, imamo bencin, imamo druge kemikalije in tam bi nastal tudi terminal z
               nepredvidljivimi posledicami v primeru nesreče, v primeru terorističnega napada, v
               primeru človeške napake, itd.</p>
               <p>Skratka, ta resolucija ima tudi preventivni značaj in mi mislimo, da prav s to
               dosledno držo, ki izhaja iz 7. oziroma 8. poglavja, sporočamo sosedom, da nimamo
               namen popustiti pred izsiljevanjem nekaterih lobijev, ki so močni, ker v zadnjih
               dveh, treh letih so uspeli marsikoga prepričati in so uspeli obrniti ploščo tudi
               nekaterih strokovnjakov, ki so požrli lastne raziskave zato, da bi podpisali drugo
               raziskavo - ampak pustimo. Jaz se strinjam, da to predvsem razvrednoti tudi takratne
               raziskave. In to je tisto, kar nas lahko skrbi, kako hitro se spreminjajo te ocene in
               je javnost zmedena. In dokler bomo zmedeni, zakaj bi podpisali bianco menico. Povej
               <q>"dulcis in fundo"</q>, resolucija je dobra in z amandmajem bo še boljša. Seveda bom ta
               amandma podprl in če amandma ne bo sprejet, bom vseeno glasoval za resolucijo, ker
               resolucije je vseeno dobra in prav tako zagotavlja nekaj, za kar se bo treba morda
               bistveno bolj boriti kot, če bi imeli tako jasnejšo dikcijo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod mag. Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi!</p>
               <p>Moja ocena je, da to, kar se dogaja s tem predlogom resolucije o strategiji za
               Jadran, da je to prava farsa, in res ne vem, kdo tukaj drži fige v žepu. To
               resolucijo smo v Slovenski ljudski stranki sprejeli z navdušenjem in se zahvaljujemo
               pripravljavcem te resolucije, smo pa bili zelo neprijetno presenečeni nad dogajanji
               na Odboru za okolje. Resolucija naj bi se torej jasno opredelila tudi do vprašanja
               plinskih terminalov v smislu nasprotovanja in tukaj se absolutno strinjam s kolegom
               Grimsom, da bi ta resolucija morala biti mnogo več. Tako je v osnovnem besedilu
               sedmega ali novega osmega poglavja, ki so ga pripravili predlagatelji, pisalo, danes
               sem že enkrat citiral ta tekst: Državni zbor iz okoljski, varnostnih, prometnih in
               družbenih razlogov nasprotuje namestiti terminalov za utekočinjen zemeljski plin ob
               slovenskih teritorialnih vodah in v širšem Tržaškem zalivu, da ne bom bral vsega. S
               to resolucijo bi se direktno in zelo eksplicitno, jasno o problematiki terminalov
               opredelila tudi Slovenija. Vse lepo in prav, toda med pripravo te resolucije in
               obravnavo resolucije na Odboru za okolje se je očitno nekaj spremenilo oziroma se je
               nekaj zgodilo. In sam trdim, pa bom govoril v prvi osebi množine, da smo poslanci v
               krempljih lobijev. Tudi meni so pošiljali različna gradiva, pa ne bom omenjal
               gospodarskih subjektov, ki so to delali, me vabili na zmenke, na kosila, ne vem kaj
               vse. Celo po eni od okroglih miz, ki je bila organizirana v Kopru, ki sem se je tudi
               sam udeležil in tam morda bil malo kritičen do realizacije takšnih in podobnih
               projektov v Kopru in okolici, ob polnoči je zvonil telefon, zato ker je naslednji dan
               bil Odbor za okolje. Skratka, pritiski so očitno grozljivi. Ampak na osnovi vsega
               tega se je potem na Odboru za okolje predlagal amandma, ki pravi, citiram: <q>"Državni
               zbor Vladi predlaga, da pri oblikovanju strategije iz tretjega poglavja prouči in
               ustrezno upošteva premisleke in opozorila okoljske, prometne in energetske stroke,
               stroke z varnostnega področja in nevladnih organizacij glede umestitve plinskih
               terminalov na območje Tržaškega zaliva."</q> Tralala hopsasa se temu reče. In to mene
               osebno zelo zelo skrbi. Še bolj me pa skrbi, ker je ta amandma predlagala predsednica
               Odbora za okolje, tista, ki bi morala biti prva najbolj skeptična pri vsakih takih
               razpravah o umestitvah različnih industrijskih objektov, ki so, kakorkoli obračamo,
               pa prihajam iz te stroke, iz naftne stroke, nevarni. Vprašanje je seveda kakšen je
               delež tveganja in tako naprej. Seveda se to da zminimalizirati z določenimi
               tehnološkimi prijemi in tako naprej in tako dalje. Ampak Odbor za okolje bi moral
               biti prvi tisti, ki bi bil najbolj skeptičen.</p>
               <p>Več kot očitno je tudi danes iz te razprave, da tudi nekateri kolegi iz koalicijskih
               strank niso najbolj zadovoljni s tem, kar se dogaja in ne nazadnje tudi zaradi tega
               je bil predlagan amandma na amandma, ki bi ga tudi želel prebrati. Citiram: <q>"Pri
               načrtih za izgradnjo plinskih terminalov ali drugih zahtevnih objektov na območju
               severnega Jadrana je treba upoštevati čezmejne presoje vplivov na okolje in direktivo
               SEVESO,"</q> najbrž SEVESO2, ki je zadnja. <q>"Takšne objekte je treba namestiti v primerni
               oddaljenosti od gosto naseljenih obal in ne v zaprte zalive"</q> in tako naprej. Tukaj
               vrata niso zaprta do konca. Tukaj so vrata priprta. Torej, dopuščamo neko možnost, da
               se pa takšen terminal, ne vem kje, ne vem kdo, pa vendarle postavi. Sedaj sprašujem
               sam sebe in vse nas tukaj zbrane, kaj mi pravzaprav sploh hočemo in kaj se pravzaprav
               gremo s to resolucijo. Če želimo jasno reči <q>"ne"</q> terminalom v Tržaškem zalivu, potem
               sprejmimo to resolucijo v osnovnem tekstu, tako kot so jo predlagatelji predlagali,
               in sprejmimo amandma, ki vrača tekst v prvotno obliko. Če tega nočemo oziroma bi
               špekulirali, pa morda spustili kakšno možnost, da do kakšne izgradnje takšnega
               terminala v Tržaškem zalivu pride, pa raztrgamo to resolucijo, ker je ne rabimo, ker
               se delamo norca sami iz sebe. Predlagam, da se ne gremo več takšnih piarovskih igric,
               dobesedno - se opravičujem, če sem malo bolj oster ali pa direkten, ker me to jezi.
               Res se sprašujem, koga <q>"imamo za norca"</q>. Mene osebno ne. Imamo pa marsikoga za norca,
               predvsem tiste prebivalke in prebivalce, ki živijo v Primorju oziroma ki živijo v
               Kopru in okolici. Tiste pa <q>"imamo definitivno za norca"</q>. Sprašujem se, kdo ima danes
               tukaj figo v žepu. Kakšne velike besede smo ne nazadnje poslušali v primeru
               deklaracije o aktivni vlogi Slovenije pri oblikovanju nove svetovne politike
               podnebnih sprememb. Oh in ah in sploh! Vse lepo in prav. Se strinjam in podpišem vse.
               Kaj pa danes? Danes na široko odpiramo možnost, da kljub javnomnenjskim raziskavam,
               ki jih je kolega Juri prikazal, v Kopru in okolici, ko so ljudje proti, skoraj
               večinsko ali pa v celoti proti, kljub temu puščamo možnost, da bo nekdo na ne vem
               kakšen način v tem Tržaškem zalivu gradil plinski terminal, morda celo dva. Namreč,
               če danes ne bomo jasni in eksplicitni in bomo spet tako cincali kot Slovenci vedno
               znamo, bodo Italijani zgradili terminal pred nami, kar bo imelo za posledico, da
               najbrž bomo pa še tudi mi v Tržaškem zalivu imeli enega. Bodimo resni tokrat in
               recimo: <q>"Ne, nočemo tega!"</q> In s tem jasnim ne in odločnim ne tudi slovenske vlade
               nastopajmo proti italijanski vladi. Če bomo tu mi danes sprejemali neke tekste, ki
               bodo tako ali drugače kompromis - kako boste nastopali proti mednarodni javnosti,
               kako boste nastopali proti italijanski vladi, kako boste branili interese Slovenije?
               Saj jih ne morete! Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala. Vidim še željo po razpravi. Odpiram čas za prijavo. Izvolite.</p>
               <p>Gospod Kus, ste vi želel razpravljati? Ja. Zdaj? Besedo ima mag. Zoran Kus, državni
               sekretar v Ministrstvu za okolje in prostor. Izvolite.</p>
            </sp>
            <sp who="SDZ5:KusZoran">

               <speaker>MAG. ZORAN KUS:</speaker>

               <p>Najlepša hvala za besedo, gospod podpredsednik. Vlada meni, da besedilo 8. poglavja
               dopolnjenega Predloga resolucije o Strategiji za Jadran ustrezno in dovolj določno
               naslavlja in poudarja spoštovanje mednarodnih konvencij in protokolov ter vseh
               evropskih predpisov, relevantnih predpisov, določil in postopkov na področju varstva
               okolja, varnosti prometa in tako dalje, vezano na plinske terminale. Takšno besedilo
               8. poglavja pomeni, da Italijo lahko realno pričakujemo za skupno pogajalsko mizo, ko
               bomo skupaj z drugimi državami Jadrana pripravljali morsko strategijo za Jadran. V
               primeru sprejetja amandmaja Vlada izraža skrb, da Italijo za skupno pogajalsko mizo
               za pripravo strategije za Jadran ne bomo uspeli pridobiti, da Italija ne bo želela
               sesti za to skupno pogajalsko mizo, saj bi z amandmajem zožili vsebino, ki naj bi jo
               opredeljevala Strategija za Jadran in o kateri bi se Italija vsekakor želela vsaj
               pogovarjati, ne glede na končni izid, ne glede na dokončni dogovor, ne glede na
               dokončno besedilo Strategije za Jadran, kjer pa so naša stališča znana in jasna.
               Ampak v tem primeru bomo potem vsaj skupaj črtali to poglavje, imeli pa bomo vsa
               ostala poglavja. Če Italije za pogajalsko mizo ne bo, ne bomo imeli nobenega poglavja
               Strategije za Jadran. To je naša skrb. Torej, v primeru sprejetja amandmaja obstaja
               skrb, da bo Italija politično in strokovno voljo za skupno pripravo subregionalne
               strategije za Jadran časovno želela pomakniti na kasnejši čas, ki pa je lahko za
               nekatere konkretne projekte morda že prepozen. Namreč, Direktiva o morski strategiji
               določa pripravo regionalnih morskih strategij in eksplicitno ne določa priprave
               subregionalnih strategij, ki so opcijske, predvsem pa ne določa časa, v katerem naj
               bodo te subregionalne strategije pripravljene. Ta čas je namreč v direktivi nekoliko
               pomaknjen na kasneje. In če zagovarjamo idejo, da imamo pripravljeno skupno morsko
               strategijo za Jadran že v letu 2010 in 2011, potem originalno besedilo brez amandmaja
               daje več možnosti za pripravo te strategije pravočasno.</p>
               <p>Naj zaključim. Glede plinskih terminalov so stališča Vlade znana, jasna in določna in
               Vlada jim v popolnosti sledi. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Zmago Jelinčič Plemeniti.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Prav razveselilo me je, ko sem slišal predstavnika
               Vlade, kaj je povedal. Kajti z drugimi besedami, najbolj enostavno, je povedal, da je
               naša Vlada nesposobna izpogajati karkoli, če ne bomo Italijanom že v samem začetku
               dali kakšne prednosti. To je sramotno s strani naše vlade, za katero sem še vedno
               mislil, da je vendarle slovenska vlada, ampak zdaj že kaže, da je pod protektoratom
               Rima in da bomo delali tako, kot hočejo Italijani, ne pa, da bi ščitili lastne
               interese.</p>
               <p>Mislim, da je nujno sprejeti ta amandma. Resolucija je dobra in s tem amandmajem bomo
               postavili določena stališča, od katerih ne bomo odstopali. Žalostno je, da Vlada
               pripravlja že takoj neke odpustke, da bodo ja Italijani prišli zraven sedet, kot da
               so oni vsezveličavni in da brez Italije pravzaprav ničesar ni. Sredozemlje je malo
               širša regija in sredozemskih držav je več. Tudi ob Jadranski obali je več držav in
               mislim, da če bodo te države, ki so ob jadranski obali, imele konferenco, bo zagotovo
               sodelovala tudi Italija. Dejstvo je, da Slovenija je ravno tako članica Evropske
               unije kot Italija in da ima določene pravice, razen če si jih sama ne jemlje. In kot
               vidim, je Vlada že pripravljena, da bo popustila že v samem začetku. Prepričan sem
               vedno bolj, da gre tukaj za ene privatne interese in želje po tem, da bi se vendarle
               omogočilo tistim, ki bi bili pripravljeni nekomu nekaj dati, nekaj <q>"šenkati"</q>,
               stlačiti nekaj v žep, da bi tistim dovolili vendar eno možnost, da bi lahko gradili
               tudi terminale, če bi bilo treba in če bi se kakšnemu gospodu iz trenutne koalicije
               to zazdelo dobro.</p>
               <p>Mislim, da je gospod Juri Luka dobro povedal o nevarnosti takih terminalov. Treba je
               vedeti, da se v vojnih krogih že dolgo časa delajo poizkusi s tako imenovanimi
               aerosolskimi bombami. Terminal, kakršen je, ob razlitju utekočinjenega plina
               pravzaprav deluje kot aerosolska bomba. Ta aerosolska bomba bi uničila približno krog
               25 kilometrov. Seveda bi hiše ostale več ali manj, razen popokanih stekel, vendar bi
               bila pa populacija uničena. Ampak, če se plača za to, pa dajmo to narediti, si
               mislijo nekateri iz Vlade. Mislim, da je žalostno tudi, da ni danes tukajle našega
               okoljskega komisarja gospoda Potočnika, ko govorimo o tej zadevi. Verjetno sedi kje v
               Bruslju, se praska pa bere, kaj jaz vem, kakšne stripe, Alana Forda morda ali kaj
               podobnega. Kajti sam še nisem zasledil, da bi gospod Potočnik dal kakšno izjavo v
               zvezi s tem, navkljub temu da je, če se ne motim, Slovenc, in če se ne motim,
               predstavnik slovenske države kot komisar - ali je pa že kaj drugega? Ne vem, tudi to
               bi bilo mogoče.</p>
               <p>V samem amandmaju je lepo napisano <q>"v širšem Tržaškem zalivu,"</q> v 8. poglavju takšnega
               teksta, kot pa je, piše pa <q>"območje severnega Jadrana"</q>. Ampak pravzaprav območje
               severnega Jadrana je širši Tržaški zali. Kot vem, je na primer Genovski zaliv na
               drugi strani Italije in je samo na tej strani Tržaški zaliv. Tako ne vem, zakaj je
               nekaterim tako hudo, ko sem prej poslušal razprave, da je ravno tista dikcija o
               širšem Tržaškem zalivu sporna v tem amandmaju. Mislim, da je amandma je dober in res
               postavlja prvič slovensko stališče trdno napram nekim drugim pogajalcev. Do sedaj smo
               imeli skoz neko medlost pa se je vedno vlada morala nekako zvijati pa kimati levo,
               desno. Pravilno je, da so naša stališča trdna, tudi tako nas bodo upoštevali. V
               nasprotnem primeru nas bodo poslali v kot čistiti škornje gospodom, potem pa spet
               nazaj v kot. Tako se dogaja sedaj z našimi gospodi tudi v Evropskem parlamentu konec
               koncev, kajti jaz še tudi nisem slišal, da bi se kakšen slovenski evropski poslanec
               zavzel za kakšno našo državno zadevo, slišim za Kosovo, za Srbijo, za Makedonijo, za
               Bosno, za vse, za naše pa ne.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Jelinčič<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>In mislim, da je treba, da sprejmemo ta amandma.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p><gap n=".."/>eno prošnjo. Verjamem, da bo vaša razprava enako prepričljiva brez teh žalitev.
               Izvolite.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Ne vem, kje je bila tukaj žalitev. Ne vem, povedal
               sem samo dejstva. Dejstva se pa dajo<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Za dejstva, gospod Jelinčič, je treba imeti dokaze.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>O, z veseljem. O, z veseljem! Plačajte mi pot v Bruselj, pa vam bom prinesel dokazov,
               kolikor hočete. Prinesel bom cele kupe dokumentacije, kjer ni notri niti besedice
               kateregakoli od slovenskih evropskih poslancev, najmanj pa o taki stvari ali pa o tej
               konkretni stvari.</p>
               <p>Še enkrat. Pri nas bomo podprli ta amandma in prav je, da ga podprejo vsi tisti, ki
               jim je do ohranitve tako življa kakor tudi življenjskega okolja v širšem Tržaškem
               zalivu. Treba se je zavedati, da gre za slovensko nacionalno etnično področje in tudi
               tega moramo ohraniti, čeprav je pod okupacijo Italije in čeprav slovenska vlada
               dopušča, da se okupacijski val širi vedno bolj v Slovenijo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Situacija je prav zanimiva in meni se poraja kar nekaj dvomov, ne glede vsebine
               resolucije pa glede vsebine amandmaja, to je meni popolnoma jasno, ampak problem
               nastaja nekje drugje, kjer se pa postavlja vprašanje, ali je resolucija taka sploh
               smiselna. Namreč, resolucija kot taka je bila zasnovana izključno, da bi govorila o
               terminalih. Sedaj ali <q>"za"</q> ali <q>"proti"</q>, to je konec koncev vseeno - izključno, da bi
               govorila o terminalih. To ni ne resolucija, še manj resolucija o strategiji, vendar
               tudi strategija ne more biti, če govori samo, ali je intenca samo omeniti terminale:
               ali nasprotovati ali pa biti <q>"za"</q> - saj je konec koncev vseeno. To bi bila slaba
               popotnica, kaže pa na določen kontroverzen položaj Slovenije v zadnjem obdobju. In če
               ne bi bil sprejet tisti amandma, ki ga je predlagala SDS, kjer smo omenili tudi
               teritorialni pristop, se pravi, zaščitno ekološko-ribolovno cono, kar je dejansko
               bila vsebina tistega amandmaja, ki je bil soglasno sprejet, potem taka resolucija res
               ne bi bila potrebna. To bi bil nek dokument, ki bi se moral imenovati kako drugače.
               Mislim pa, da bi bila tudi resolucija popolnoma brezpredmetna, če se ne bi pokazalo,
               da imamo neposreden teritorialen pristop do odprtega morja. Potem je to nekaj takega,
               kot če bi gledali goloba na strehi, pa uživali, kaj vse lahko z njim naredimo. Je na
               strehi. Če nimamo neposrednega teritorialnega pristopa do odprtega morja, potem nismo
               pomorska država in lahko o vseh pravicah, ki iz tega izhajajo, samo sanjamo. Tako sem
               vsem hvaležen, ki ste podprli ta naš amandma na Odboru za okolje in prostor, ker bi
               bila država prikrajšana, če tega ne bi imeli.</p>
               <p>Kar pa se tiče samih terminalov, je pa zadeva absurdna in to me bega. Ampak gledam
               širše - ne v okviru resolucije in tudi ne tega amandmaja -, v Kopenhagnu, vemo, v tem
               trenutku poteka konferenca, ki ima zelo ambiciozne cilje. Nekateri so to poimenovali
               Kopenhagen. Se pravi, upamo na nekaj, kar bi se tam lahko zgodilo, da bi naše
               življenje bilo takšno, da bi sprejemali take odločitve, da bi gospodarstvo gradili na
               okolju prijaznih stvareh, na okolju prijaznih energentih in podobno. Po drugi strani
               pa zdaj v neki resoluciji, ki naj bi imela nek širši obseg, govorimo izključno proti
               plinski oskrbi - recimo, tako lahko nek neprizadet opazovalec na zadevo gleda. Ne
               nazadnje je plin prijazen energent. Če stanje opazujemo še z drugega zornega kota,
               zornega kota naših sosedov, recimo, v tem primeru gre konkretno za Italijo, oni to
               imajo za gospodarsko priložnost. Mogoče v Tržaškem zalivu ne toliko, ampak ostali
               deli Italije gledajo na to kot na gospodarsko priložnost. In mi jim to priložnost
               jemljemo. Ne nazadnje, tam je že naftovod, naftni terminal, ki pelje do Ingolstadta v
               Nemčiji. In govoriti, da moramo z Italijo doseči sporazum, da bodo zmanjšali
               aktivnosti pri dobavi nafte - ja, verjetno bomo morali vprašati še Nemčijo! Če bo pa
               Nemčija za to, da bi zmanjšali njihovo oskrbo z nafto, je pa vprašanje. Zadeva je tu
               in govoriti o tem, kako bi to bilo dobro, kako bi morali, je golob na strehi.</p>
               <p>Po drugi strani govorimo, da plinski terminali ne spadajo k nam, naj imajo to Hrvati
               na Krku. Ja, Hrvati bodo pa vzeli to nevarnost, ki se je mi otepamo! In četudi bi
               Hrvati to sprejeli, smo odvisni od njihove oskrbe. Kar je pa še bolj zanimivo, po
               tretji strani je pa vsa naša zelena iniciativa, če jih lahko sploh imenujemo
               <q>"zelena"</q>, proti gradnji nekega plinovoda v tem delu Slovenije, na kraškem terenu in
               podobno. Vsakršni plinovod, ki bi šel čez Slovenijo v Italijo, ali je to južni tok
               Nabucco ali je kateri severni tok, je čisto vseeno, skozi to območje bo moral iti. Se
               pravi, ne plinovoda čez naše ozemlje, Hrvati bi mogoče lahko imeli terminal za nas pa
               bomo od njih odvisni, tukaj plina ne moremo imeti. Kar pa je še najbolj zanimivo, ta
               ista zelena iniciativa, ki ima upravičene, recimo, pomisleke proti gradnji določenih
               infrastrukturnih objektov, pa nič ne reče glede gradnje velikega objekta na premog v
               Šoštanju. Sam nisem proti Šoštanju, da ne bo kdo rekel, ampak tisto je okolju manj
               prijazno - tam je vse tiho; pri plinu se pa vsi oglašamo in postavljamo Slovenijo v
               čuden položaj. In o tem govorim! Ne toliko o tem amandmaju, ne o resoluciji, ker
               resolucija v končni fazi ni pomembna, pomembno je, kaj mi delamo, dejansko moramo
               vnesti tisto, kar sprejemamo na papirju. Spustimo na realna tla, tudi to je pomembno
               pri tej razpravi. Italija, če bo ocenila, da ima koristi od tega, bo verjetno nekaj
               naredila, bo verjetno izkoristila gospodarsko priložnost. Tako kot zadnji dogodki
               kažejo, za zadnje leto govorim, nas Italijani ne bodo nič vprašali, tako kot nas tudi
               Hrvatje nič več ne vprašajo, kar se tiče meje, pa tudi jim ni treba, ker naša Vlada
               tako ali tako takoj počepne. Gospod meni naproti najprej strogo zapre pogajanja,
               sploh se noče pogajati, česar Evropa ne razume, potem pa pusti vse mimo, tudi uvoz
               radioaktivnih odpadkov, da bi oni lahko imeli to poglavje o energetiki. Bodimo
               pošteni in to povejmo, to je realno stanje, to je trenutna realnost, pa če je to komu
               všeč ali ne. Meni tudi ni, da ne boste mislili! Tudi meni ni, ampak jaz živim tu, če
               mi je všeč ali ni. Kar je nenavadno, je to, da se je Slovenija znašla v takem
               položaju. To je nenavadno, da prijaznim energentom nasprotujemo, gradimo pa velike
               objekte, ki proizvajajo veliko emisije CO2. V tem je problem, to sem hotel povedati.
               Nisem se opredelil za to, ali je prav, da se opredelimo proti tem terminalom ali ne,
               ampak Slovenija se je znašla v čudni situaciji, resnično. O tem bo treba razmisliti,
               imamo tako situacijo na področju meje, sedaj smo pri prijaznih ali neprijaznih
               energentih, pri uporabi teh energentov. Nasprotujemo tistim, ki so okolju prijazni,
               čisto tiho pa smo pri tistih, ki so neprijazni. To se pravi, recimo, predlog. Kar je
               še bolj zanimivo, naša delegacija naj bi v Kobenhavnu zagovarjala stališče, da bi še
               bolj reducirali izpuste CO2. Super, super je to. Samo potem nekaj ne gre skupaj s
               tem, da smo tiho, ko gradimo velike objekte na energente, ki imajo velike izpuste
               CO2, nasprotujemo pa tistim, ki so prijazne okolju. Ene takih so tudi vetrne
               elektrarne. Vetrne elektrarne so v Sloveniji zablokirane, pa so okolju zelo prijazen,
               ne proizvajajo emisij CO2. Smo proti verigi, ne vem, hidroelektrarn - okolju zelo
               prijazne, ne proizvajajo emisij CO2. Smo pa čisto tiho, ko gradimo velike objekte, ki
               so emitorji CO2. Tako sem zmeden - ne zaradi amandmaja, to mi je vse jasno, ampak
               zaradi situacije, v kateri se je znašla Slovenija, in to v zadnjem letu, ko nas je ta
               vlada pripeljala tako daleč, da imamo svet okrog obrnjen. Po drugi strani bi pa
               želeli, da bi še bolj zmanjšali emisije CO2, mi pa delamo ravno obratno. Tukaj je
               sedaj neko nasprotje, ki ga ne morem nekako spraviti v kontekst, in to so tisti
               dvomi, ki se mi porajajo.</p>
               <p>Glede samega umeščanja terminalov, je meni vse jasno, nimam nobenih težav, ampak o
               tem bo treba razmisliti, o tej dvoličnosti ali pa o tej čudni situaciji, v kateri se
               je Slovenija znašla. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo ima mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Še enkrat hvala za besedo. Zanimivo je pri tem amandmaju, da sta spoštovani poslanec
               SD-ja, ki je zdajle žal zunaj, in državni sekretar - ampak pazite, v povsem
               nasprotnem kontekstu, eden <q>"za"</q>, eden <q>"proti"</q> - govorila o istem izhodišču. To se
               pravi, načela sta vprašanje sodelovanja. Zlasti s tem, kar je rekel kolega poslanec,
               moram reči, da se zelo strinjam, ker je sodelovanje dejansko edini način, da
               uveljavimo v tem prostoru neko skupno strategijo in da pač na ta način omogočimo neko
               normalno sožitje, skladno z modernimi normami. Problem je samo, da so zaključki, ki
               so bili potem nadgrajeni, vsi napačni. Kdo pa lahko v praksi sodeluje? Sodelovanje,
               gospe in gospodje, je žal ali pa na srečo, odvisno od našega ravnanja v bodoče,
               mogoče samo med enakopravnimi partnerji. Kaj to v praksi pomeni? To v praksi pomeni,
               da je to, ali bomo enakopravni partnerji, in da torej bo možno sodelovanje, odvisno
               od tega ali bomo sposobni uveljaviti našo temeljno strateško odločitev, naš temeljni
               strateški interes, da mora Slovenija brezpogojno imeti dostop, stik do odprtega morja
               in s tem možnost razglasitve ekoloških con. Kajti brez tega, gospe in gospodje, ne
               bomo nič sodelovali, ker ne bomo enakopravni partner in se bodo glede Jadrana Hrvatje
               in Italijani sami dogovorili o vsem, mi pa bomo lepo čepeli nekje v oslovski klopi in
               eventualno nas bodo kdaj seznanili, kaj so se zmenili, morda nas bodo kdaj kaj
               povprašali, upoštevati pa, verjemite, bore bore malo. Taka je pač realna politika,
               tak je svet. Če nisi enakopraven partner, potem te po navadi nihče niti nič ne
               vpraša, zagotovo pa zelo zelo malo upošteva tisto, kar mu rečeš.</p>
               <p>To se pravi, dogaja se, žal, pri tej razpravi ravno tisto, kar smo opozorili v SDS na
               začetku, da če je to strategija za Jadran, bi morali govoriti o uveljavljanju naših
               temeljnih strateških interesov, ne pa se reducirati samo na eno, morda ta trenutek
               aktualno, vendar za celoto nebistveno točko v tej problematiki. Samo če bomo, po
               domače rečeno, zavrnili napačen arbitražni sporazum, ki ne garantira teritorialnega
               stika z odprtim morjem in če bomo odprli sploh možnost za dejansko uveljavitev
               strateških interesov Slovenije na Jadranu, bomo enakopraven partner in bomo lahko
               enakopravno sodelovali z drugimi pri oblikovanju strategije, pri eventualni
               razglasitvi con, pri gospodarjenju s tem prostorom, pri odpiranju ekoloških in drugih
               vprašanj, ki so s tem občutljivim prostorom povezani. Če tega ne bo, potem ne bomo
               nič sodelovali ali pa bomo zelo zelo malo sodelovali samo pri obrobnih vprašanjih. O
               ključni stvari, o kateri danes govorimo, to je strategija za Jadran, pa pač ne bomo
               zraven, ker ne bomo enakopravna jadranska država, ker bomo oškodovani, omejeni,
               oškodovani v svoji suverenosti. In to je bistvo te zgodbe in žal nas vse to zgolj
               oddaljuje od tega. Če želimo sodelovanje, se moramo zavedati, da je sodelovanje
               mogoče samo na enakopravnih temeljih. In enakopravni temelji so mogoči samo med
               državami, ki imajo enakopraven status glede Jadranskega morja, to se pravi med
               državami, ki imajo nesporen mednarodnopravno priznan stik, teritorialen stik, z
               odprtim morjem. Pri Hrvaški in Italiji je to dejstvo. Pri nas je to še vedno odprto
               vprašanje, žal v veliki meri <q>"zaštrikano"</q> z napačnimi pogajanji v zadnjem obdobju in
               lahko samo upamo, da bo ta sporazum, vsiljen sporazum, razveljavilo Ustavno sodišče
               ali da ga bomo zavrnili vsi skupaj na referendumu in s tem sploh odprli možnost, da
               dejansko pridemo do tega partnerstva, do sodelovanja in do popolne uveljavljene
               suverenosti na prostoru Jadrana. To se pravi, vključno z možnostjo razglasitve
               ekoloških, ribolovnih in vseh drugih con in popolnega gospodarjenja, suverenega
               gospodarjenja na tem prostoru. Za to bomo potrebovali veliko odločnosti in tudi
               veliko znanja. In tudi glede tega, moram še enkrat povedati, me zelo skrbi, kajti
               spomnil bi vas na to, kar sem že prej povedal, na seji odbora se je izkazalo, da niti
               predstavnik Vlade ni vedel, da ta naš amandma, ki je bil potem sprejet kot amandma
               odbora - soglasno, hvala vsem, ki ste zanj glasovali -, ne dela drugega, kot zgolj
               povzema 3. člen veljavnega Zakona o razglasitvi ekološke in ribolovne cone. Torej je
               sestavni del našega pravnega reda, ki zavezuje tudi Vlado, tudi tistega predstavnika
               Vlade in je on dolžan izvajati. On pa ni imel pojma, da to v zakonu piše! In potem
               govorimo o strokovnosti, kadar dostikrat očitam nestrokovnost in neznanje, ponavadi
               naletim na posmeh, ampak tukaj je bil eklatanten primer - in to, ko gre za temeljni
               strateški interes Slovenije, o katerem danes govorimo! In potem se čudimo, če smo
               tam, kjer smo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franci Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Resolucija ne govori samo o plinskih terminalih, o tem govori zgolj 8. poglavje; del
               te resolucije je tudi amandma SDS-a, sprejet, kot je bil predlagan in napisan.</p>
               <p>Na mizi imamo amandma SLS. Ne govori o ničemer izven tega, kar resolucija že vsebuje,
               vendar je bolj natančen, bolj jasen, bolj eksakten. Vsakdo, ki je načelno proti
               postavitvi plinskih terminalov na neprimerna mesta, ne bi smel imeti razloga, da ne
               podpre tudi tega amandmaja, ki ga predlaga SLS.</p>
               <p>Zato bom ta amandma tudi podprl.</p>
               <p>In če Vlada pravi, da so stališča Vlade jasna in znana - jih jasno tudi zapišimo!</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Še so želje za razpravo, odpiram čas za prijavo.</p>
               <p>Besedo ima gospod Miran Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Čeprav prihajam iz Prekmurja, se pravi, iz
               čisto drugega konca Slovenije, mi ni vseeno, kaj se dogaja na našem Primorskem. In ta
               resolucija, ki je vezana v prvi vrsti na takšne potencialne nevarnosti, zato jo tudi
               sprejemamo, da preprečimo to, kot so ti plinski terminali, in ker sem pred kratkim
               vložil tudi poslansko vprašanje gospodu okoljskemu ministru v zvezi z načrtovanimi
               plinskimi terminali, bi tudi zdaj v svojem lastnem imenu nekaj povedal na to
               temo.</p>
               <p>Ko sprejemamo resolucijo o Jadranu, mimo teh plinskih terminalov in tega amandmaja k
               8. poglavju, ki ga pozdravljam in ga bom vsekakor podprl, ne moremo iti. Ampak, je pa
               ena zadeva, ki sem jo izpostavil že v poslanskem vprašanju, ampak žal sem imel čas
               omejen na tri minute, ker gospoda ministra ni bilo, ker se je očitno ukvarjal z
               drugimi zadevami: strankarskimi, policijskimi, tožilskim in ne vem, s kakšnimi vse,
               bi rad še nekaj tu povedal glede energetske nujnosti, energetske politike, nove
               energetske politike. To sem takrat hotel tudi pri ustnem vprašanju izpostaviti, pa ni
               bilo časa. Kajti, nekatere razprave v Ljubljani, žal, brez sodelovanja politike in v
               sodelovanju z mednarodno nevladno ekološko organizacijo Alpe Adria Green, so pokazale
               nujnost izdelave takšne skupne nove energetske politike med državami, ki si delijo
               Jadransko morje, se pravi Slovenija, Hrvaška in Italija, vse v namen razrešitve tako
               pomembnega okoljevarstvenega spora, kot so ti terminali. To pomeni, da bi bilo treba
               pri uporabi energetskih virov v tako občutljivem jadranskem zalivu izdelati in
               sprejeti ustrezne energetske načrte za skupno energetsko uporabo v prihodnjih 20-ih,
               30-ih letih in dati prednost plinovodom, ki manj onesnažujejo okolje in predstavljajo
               manjše tveganje v primeru nesreč. Da gre pri načrtovanju omejenih projektov za na nek
               način kar mafijske posle, je ugotovila celo italijanska policija, ki je dokumentirano
               ugotovila prirejanje podatkov o usedlinah, temperaturah vode, globini morja in tako
               dalje, da študije ne upoštevajo posledice morebitnih nesreč ladij in tako naprej.
               Nekoč je bilo rečeno, da naše ministrstvo za okolje in prostor ne izključuje možnosti
               tožbe proti Republiki Italiji na Evropskem sodišču, in me prav zanima, kako daleč je
               okoljsko ministrstvo prišlo glede teh odločite v tem smislu. Ko slišimo, tudi koprska
               občina nasprotuje načrtovanim plinskim terminalom in je z italijanskima občinama
               Mirje in Dolina že vložila tožbo na upravnem sodišču v Trstu zoper italijansko
               ministrstvu za okolje in za kulturno dediščino. Kajti, glejte glede čezmejnega vpliva
               dopolnjenega projekta morskega terminala za vnovično uplinjanje zemeljskega plina v
               Tržaškemu zalivu so strokovnjaki Morske biološke postaje Piran in piranskega
               nacionalnega inštituta za biologijo izdelali mnenja, ki dokazujejo kratkoročne in
               dolgoročne negativne vplive gradnje plinskih terminalov za okolje.</p>
               <p>Poleg tega pa obstaja že nova tehnologija, ki izključuje terminale na morju, in tudi
               tehnologija zaprtih sistemov, ki izkoriščajo toploto zraka in imajo zato bistveno
               manj škodljiv vpliv na okolje. To je tako imenovana tehnologija <q>"LNG"</q> s <q>"vaporization
               process"</q>, to je uplinjanje vpliva s pomočjo zraka in morske vode. Se pravi, sporna je
               tako lokacija kot tudi uporabljena tehnologija, nesporne pa so nevarnosti oziroma
               posledice za okolje; torej okoljska degradacije zaradi obremenitve Tržaškega zaliva z
               nevarnimi snovmi, to je dvigovanje usedlin živega srebra, ohladitev vode, kloriranje
               vode z varikino ali s čim to delajo in seveda posledično uničenje flore in favne;
               tudi degradacija ribištva kot gospodarske dejavnosti in turizma, da ne naštevam
               negativnih vplivov, ki jih je še in še. Da ne govorim o splošni varnosti prebivalcev
               v okolici zaradi možnosti napak pri takšnih tehnoloških procesih.</p>
               <p>Potem potencialna nevarnost vžiga plina in ne nazadnje tudi nevarnost potencialnih
               terorističnih napadov na plinske terminale ali tankerje, kar pa bi z ustreznim
               zavarovanjem po predpisanih standardih tveganja in varnosti pomenilo zopet obsežno
               militarizacijo Tržaškega zaliva. Popolnoma je ogrožena tudi tradicionalna dejavnost
               tega območja, to sta ribištvo in turizem, kot sem že omenil. Kar pa je najbolj
               žalostno, pa je ignoranca upora lokalnega prebivalstva tako v Italiji kot
               Sloveniji.</p>
               <p>Italijanska vlada ne zagotavlja dostopnosti do dokumentacije in informacij, kot sem
               seznanjen, in s tem krši pravice prebivalstva, tako svojega kot posredno našega.
               Lokalna politika in prebivalstvo odločno namreč nasprotujeta umestitvi plinskih
               terminalov na območju Tržaškega zaliva ali njegove obale in to tudi argumentirata z
               visoko stopnjo onesnaženosti plitvega Tržaškega zaliva, z visoko obremenjenostjo
               Tržaškega zaliva, prometno mislim, z gosto naseljenostjo obale, ne nazadnje, s
               poslabšanjem varnostnega stanja in, kot sem že omenil, tudi z negativnimi vplivi na
               razvoj in ohranjanje tradicionalnih gospodarskih dejavnosti. Kar me pa še najbolj
               čudi, ker spremljam delo naših poslancev, mislim nedelo naših poslancev v Evropskem
               parlamentu, da taka zadeva, ki se zdaj pripravlja s temi plinskimi terminali, ni bila
               v Evropskem parlamentu nikoli predstavljena. Ne nazadnje imamo celo evropskega
               okoljskega sekretarja. Ne vem, ali bodo reagirali takrat, ko bo vse skupaj prepozno?
               Imam občutek, da vse to, kar zdaj tu govorimo, govorimo v prazno; da ti terminali
               bodo, ker smo premajhni, ker smo premalo aktivni, ker smo premalo odločni, ker smo,
               ne nazadnje, preko svojih predstavnikov v Evropskem parlamentu tudi nesposobni to
               preprečiti. In to se mi zdi najtežje in si mislim, čemu se sploh trudimo, da bi to
               preprečili, ko pa ima človek občutek, da nam je to usojeno. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Kolegice in kolegi! Tako kot je že moj predhodni kolega prej rekel, smo
               poslanci iz različnih koncev, pa vendar je še kako pomembno in nam še kako gre za
               našo, mojo domovino, kakšna bo ali kako dolgo še bo. In za to smo odgovorni vsem
               državljankam in državljanom. Lahko vam zelo odkrito povem, da sem ob predlogu te
               resolucije o Strategiji za Jadran bil relativno vesel in sem rekel, no, ja, vsaj
               nekaj dobrega. Tudi dosti jasno in eksaktno je zapisano, bom rekel, v jeziku, ki ga
               tudi sam rad uporabljam - jasno, glasno, natančno, da se ve, kdo, kje in zakaj -
               skratka, naj se ve, kdo pije in kdo plača.</p>
               <p>V sami resoluciji je bilo zapisano, ker je pač to resolucija Državnega zbora, da
               Državni zbor nasprotuje namestitvi terminalov. <stage>/Nemir v dvorani./</stage> Bom počakal. Da
               Državni zbor nasprotuje namestitvi terminalov in tako dalje in potem razlogi naprej.
               Ko se pa zapiše v sami resoluciji, ki jo sprejme Državni zbor, da <q>"Državni zbor
               pričakuje"</q> - ja, kdo je pa naslednji? Kdo pa je za tem Državnim zborom še, da pa bo
               odločal, da naj bo belo, črno, zeleno, rumeno? Kdo je še tisti? Ga ni več! In če
               napišeš, da nekaj pričakuješ, da je treba namestiti v primerni oddaljenosti. Kaj pa
               je primerna oddaljenost - kilometer in pol, tri kilometre? To, kar je kolega Juri
               pokazal, pet kilometrov, deset, ne vem? Eksaktno je treba zapisati, ali pa tako, kot
               je bilo v sami resoluciji in sedaj je to zapisano v amandmaju, da enostavno temu
               nasprotujemo. Pika. In nasprotujemo - komu? Ja, graditvi terminalov z italijanske
               strani in jasno in glasno povemo, da tudi sami tega ne bomo počeli; torej, kar ne
               želiš sebi, ne stori drugemu, in v tem primeru, česar ne dovolimo, da bi v nasprotju
               z zakonodajo, z evropskimi direktivami in tako dalje sosedje naredili - Majda, jaz
               sem zelo vesel, da si tako glasna -, potem tudi sami povemo, da tega tudi mi ne bomo
               naredili. In sprejetje resolucije z amandmajem Slovenske ljudske stranke je edino
               smiselno in primerno, saj v nasprotnem primeru je popolna bedarija oziroma brez zveze
               resolucija kot takšna.</p>
               <p>Glejte, tudi v Državnem zboru smo sprejeli resolucijo v zvezi s Hrvaško in smo jasno
               povedali, kaj zahtevamo, da se umaknejo s teritorija Republike Slovenije in tako
               dalje, ampak se to kasneje ni upoštevalo in ker se ni upoštevalo pri arbitražnem
               sporazumu, smo danes tam, kjer smo. In če nič drugega, sem vesel, da je to že tudi
               ugotovil Pahor, da tisti sporazum ni dober. Sam upam, da bomo vsaj pri tej resoluciji
               o strategiji za Jadran ta amandma Slovenske ljudske stranke sprejeli in to je edina
               garancija, res edina garancija naše odkritosti in naše jasnosti, našega jasnega
               stališča do sosedov in do Evropske unije, da tega enostavno ne pustimo, Državni zbor
               temu nasprotuje, zahteva, ne dovoli, da bi se to gradilo; seveda, eden izmed razlogov
               je tudi varstveni, varnostni in tako dalje. Nekateri poslanci so razpravljali v
               smeri, češ, da bi bili nekako proti plinu, pa proti atomski energiji in ne vem čem,
               tako na splošno, nekateri smo proti gradnji plinovoda in tako dalje. Ni res. Vedno je
               treba eksaktno in jasno povedati, za kaj gre. Brez energije ne bo šlo, brez
               energetike ne in zato je treba imeti popolnoma jasen koncept. Moti pa me, da nekateri
               potem, ko je nekaj dobro zastavljeno, padejo pod vpliv nekih posameznih lobijev. V
               tem primeru sta menda neka navezava med največjo opozicijsko in največjo vladno
               stranko, neki p.p.-ji bili baje neke navezave, kar me čudi in zelo moti. In da se
               pade pod takšen vpliv nekih lobijev, ki ne gledajo to, na kar moramo mi, tukaj v
               Državnem zboru, za ohranitev naše države in za dobrobit naših državljanov. Ti lobiji
               izključno gledajo na lastne koristi, zato so pripravljeni ne dajati samo za kakšne
               večerje in tako dalje, ampak marsikaj in marsikomu. Vidi se, da so začeli na nekatere
               takšne hišice iz kart, ki so bile sestavljene, vendar veliko škodo povzročile, veliko
               ljudi poslale na borze, so se začele sesuvati same vase. Eden izmed takšnih je tudi
               tik pred popolnim zlomom in nekateri, ki bodo tu veliko izgubili, saj so tudi na
               nepošten način dobili, Istrabenz, je tudi prav.</p>
               <p>Zato resnično si želim in apeliram na zdrav razum vseh poslank in poslancev, da
               resolucijo vrnemo z amandmajem nazaj na mesto, kjer je bila, preprosto povedano,
               dobra.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči.</p>
               <p>Tudi sam menim, da če sprejmemo amandma, bo predvsem okrepljena sporočilnost te,
               sicer, dobre resolucije. In to sporočilo bi bilo koristno prav v trenutku, ko tri
               obmejne občine - ena slovenska in dve italijanski: Koper, Milje in Dolina - so skupaj
               zgledno sprožile tožbo in to pri upravnem sodišču dežele Furlanije-Julijske krajine
               zoper italijansko vlado zaradi soglasja, ki je bilo izdano na podlagi, ne bom rekel,
               ponarejene, ampak vsaj pomanjkljive dokumentacije ali prirejene dokumentacije. O tej
               <q>"pomanjkljivosti"</q>, v narekovaju, so govorili tudi eksperti, strokovnjaki na nedavnem
               zasedanju v Trstu v Teatru Bobbiu, kjer so znanstveniki, strokovnjaki in gasilci
               ugotavljali objektivno nevarnost tistega terminala v Žavljah. Prav zaradi tega menim,
               da je Državni zbor v treh letih prizadevanj, da bi vendar bili jasni in da bi podprli
               pričakovanja in tudi odgovarjali pričakovanjem zainteresirane javnosti in še posebej
               prizadete javnosti, bi bilo skrajno nedosledno, da bi začeli odstopati od tiste
               odločnosti, zlasti potem ko je bilo pripravljenih že toliko poročil in toliko ocen,
               ki temeljijo na strokovnih analizah.</p>
               <p>Poglejte, severni Jadran je zelo raztegljiv pojem, ampak dejstvo je, da se igra
               odvija v največjem zalivu severnega Jadrana, to je Beneški zaliv. Znotraj tega
               Beneškega zaliva imamo manjši, bolj zaprt zaliv, ki se imenuje Tržaški zaliv, in
               znotraj tega Tržaškega zaliva je južna obala naša, izključno slovenska oziroma do
               Savudrije. In vprašanje je, ali se zavedamo, da je to naša edina obala in da jo
               moramo absolutno ščititi. Sam menim, da z amandmajem ne bomo posegali v tisto
               pogajalsko moč deklaracije, kajti to je naša <gap n="..."/><stage>/Opozorilni znak za konec
               razprave./</stage><gap n="..."/> enostranska izjava, ki je zgled in nas krepi pri nadaljnjih pogajanjih
               z Italijo o problematiki njihovih terminalov.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati? Predlagatelj? Izvolite, gospod dr. Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Jaz bi se zahvalil za razpravo, ki je vendar bila zelo vsebinska. Še enkrat bi
               poudaril, da resolucija z ali brez amandmaja, bo dosegla svoj namen, kajti je široko
               postavljena, v tem pa dejansko eden od elementov je tudi vprašanje terminalov,
               vsebinsko nekih sprememb ne bo, je pa res, da je z amandmajem jasnejša, zato bom, da
               ne bo dvomov, tudi sam amandma, to je moje osebno stališče, podprl. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ne vidim več rok, zato zaključujem razpravo. O amandmaju bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               28. točki dnevnega reda. S tem prekinjam to točko dnevnega reda.</p>
               <p>Prehajamo na 28. točko dnevnega reda - <title>14. REDNO LETNO POROČILO VARUHA ČLOVEKOVIH
                  PRAVIC REPUBLIKE SLOVENIJE ZA LETO 2008.</title> 14. redno letno poročilo je v
               obravnavo Državnemu zboru predložila varuhinja človekovih pravic. Besedo dajem
               varuhinji človekovih pravic gospe dr. Zdenki Čebašek Travnik za dopolnilno
               obrazložitev poročila. Izvolite.</p>
            </sp>
            <sp who="SDZ5:ČebašekTravnikZdenka">

               <speaker>DR. ZDENKA ČEBAŠEK TRAVNIK:</speaker>

               <p>Spoštovani predsednik Državnega zbora, spoštovane poslanke in poslanci, pozdravljeni
               vsi, ki spremljate današnjo sejo Državnega zbora! Izteka se leto 2009, s tem pa tudi
               prva polovica mojega mandata varuhinje človekovih pravic. Danes pa bomo razpravljali
               o poročilu varuha za leto 2008. To je pomembno dejstvo, ki ga kaže upoštevati, kajti
               v letu 2009 so se nekatere zadeve, ki sem jih predlagala, že uredile, seveda je pa
               veliko takšnih, ki ostajajo stalnica varuhovih poročil in priporočil. Letno poročilo
               za leto 2008 smo nadgradili z izoblikovanimi priporočili varuha, da bi njihovemu
               uresničevanju lažje sledili v prihodnosti. Večina ministrstev je takšno obliko
               poročila dobro sprejela, kar nas je utrdilo v prepričanju, da je tako na bolj
               pregleden način pripravljena podlaga za učinkovitejše urejanje težav. Žal pa se je
               zapletlo v Državnem zboru, kjer so ravno ta, od varuha pripravljena priporočila
               postala predmet proceduralnih zapletov.</p>
               <p>Ob predstavitvi letnega poročila v Državnem zboru se moram odločiti za določene
               poudarke. Izbrala sem predvsem tistem zadeve, ki niso časovno omeje na leto 2008. Če
               se bo v razpravi pokazalo za potrebno, bom dodala pojasnila tudi v zvezi z drugimi
               temami. Najprej razmislek o razgrajevanju in razvrednotenju avtoritete državnih
               institucij, saj so v končni posledici ravno te tiste, ki varujejo človekove pravice
               posameznikom. Širjenje nezaupanja in spodkopavanja avtoritete sodstvu in drugim
               nosilcem oblasti, a tudi nadzornimi institucijam, med katerimi je Varuh človekovih
               pravic, se lahko hitro vrne kot bumerang v obliki razkroja pravne države. Če
               institucije pravne države ne bodo mogle delati učinkovito in neodvisno od nosilcev
               politične moči, ne bo več nikogar, ki bi lahko zagotavljal spoštovanje človekovih
               pravic. Zato je zaskrbljujoče tudi naraščanje nezaupanja v zdravstveni, socialni pa
               tudi šolski sistem. V težkih gospodarskih in socialnih razmerah imajo vse večjo
               odgovornost za delovanje institucij pravne države nosilci vsakokratne oblasti, ki ne
               bi smeli dopustiti, da se z manipulacijami in spodbujanjem sovraštva in nestrpnosti
               do posameznikov, skupin ali institucij ustvarjajo pogoji za razkol sistema in
               institucij demokratične, pravne in socialne države. Gospodarska kriza ne sme biti
               izgovor za zmanjševanje človekovih pravic na kateremkoli področju, zlasti ne na
               socialnem. Država mora zagotoviti, da prebivalci lahko s svojim delom ustvarijo
               dohodek za dostojno življenje.</p>
               <p>Ugotavljam, da so še vedno najbolj množične kršitve v močno prekoračenih rokih, pri
               obravnavah posameznih zadev v okviru sodstva, pa tudi v okviru upravnih postopkov,
               predvsem na drugi stopnji. Ravno ta počasnost pri odločanju v mnogih primerih privede
               do resnih kršitev človekovih pravic s področja socialnega in zdravstvenega varstva,
               urejanja prostora in varovanja okolja, kar hkrati predstavlja resno grožnjo načelom
               pravne države. Vedno več je tudi kršitev pravice do zdravega in čistega, torej
               neonesnaženega okolja. Vendar ugotavljam, da prizadeti posameznik praviloma ostaja
               nemočen, da mu je ali pa mu bo težko dokazati, da na primer neka velika gospodarska
               družba s svojim ravnanjem povzroča čezmerno onesnaževanje okolja ali s svojim
               ravnanjem povzroča neposredno nevarnost za življenje ali zdravje ljudi. Država bi
               morala poskrbeti za mehanizme, da bi bila pravna sredstva učinkovita, ne glede na to,
               kdo jih uporablja.</p>
               <p>Zagotoviti je treba, da bo pripad zadev na sodiščih obvladljiv in da bodo lahko
               učinkovito in kakovostno sodila na temelju izčrpne in celovite obravnave predloženih
               zadev in brez nepotrebnega odlašanja.</p>
               <p>Ugotavljam tudi, da so posameznikom, ki so socialno oziroma ekonomsko šibkejši močno
               otežen dostop do informiranja in do učinkovitega pravnega varstva.</p>
               <p>Delovanje inšpekcijskih služb ni dovolj učinkovito. Postavlja se pod vprašaj
               smiselnost vseh predhodnih postopkov in pravnega reda v državi. Stalno opravičilo in
               pojasnilo o pomanjkanju inšpektorjev za varuha človekovih pravic niso sprejemljiva.
               Opažamo tudi nekoordinirano delo znotraj posameznih ministrstev, kjer organi v
               sestavi oziroma organi znotraj ministrstva sprejemajo vsebinsko različne odločitve.
               Številne so tudi kršitve s področja delovnih razmerij, tako v zasebnem kot v javnem
               sektorju, pri čemer izpostavljamo več tipov kršitev: neustrezni delovni pogoji,
               neustrezna delovnopravna zakonodaja in šikaniranje oziroma trpinčenje na delovnem
               mestu.</p>
               <p>Stanovanjski zakon, takšen kot je sedaj, ne omogoča v ustavi zapisane zaveze države,
               da ustvarja možnosti, v katerih si državljani lahko pridobijo primerno stanovanje.
               Potrebne bi bile takojšnje dopolnitve, zlasti v sedanjem času, ko so posledice
               revščine dostikrat najbolj krute ravno na tem področju.</p>
               <p>Oči tujih ombudsmanov so uprte v nas. Slovenski model implementacije opcijskega
               protokola po konvenciji Organizacije Združenih narodov proti mučenju in drugim
               krutim, nečloveškim in poniževalnim kaznim ali ravnanju, saj kot državni organ
               sodelujemo z nevladnimi organizacijami; in tu gre za novost na področju
               javno-zasebnega partnerstva. A pozor! Uresničevanje priporočil državnega
               preventivnega mehanizma je zaveza države pogodbenice protokola, kar Slovenija je.</p>
               <p>Skrbi me počasnost in premajhna odločnost pri urejanju zadev, ki so nevzdržne
               predvsem za starejše ljudi. Ne gre samo za primere revščine in nasilja, ki jih tudi
               varuh odkriva praktično vsak dan, temveč za sistemsko nedorečeno bivanje in varstvo v
               domovih za starejše in storitve, ki jih ti potrebujejo. Ocenjujem, da so najbolj
               problematične tiste kršitve, ki se zgodijo najbolj ranljivim skupinam prebivalstva,
               to je otrokom, starejšim ljudem, bolnim in tistim s posebnimi potrebami, invalidom in
               hendikepiranim. Zato moje prioritete ostajajo enake kot ob začetku mandata: otroci,
               starejši ljudje, invalidi in hendikepirani.</p>
               <p>Slovenija še vedno ostaja država brez zakonske prepovedi telesnega kaznovanja otrok,
               kar bi moralo resno skrbeti našo vlado, ki mora pojasnjevati mednarodnim forumom to
               zares neugledno dejstvo. Kot varuhinja si iskreno želim, da bi čim prej uzakonili
               delovanje zagovornika otrokovih pravic. Številnim otrokom bi to omogočilo, da se
               sliši njihov glas ter se tako uresničuje konvencijsko določilo o tem, da morajo biti
               pri vseh dejavnostih v zvezi z otroki prav otrokove koristi glavno vodilo.</p>
               <p>Verjamem in pričakujem, da bo mojemu uvodu sledila strokovna in poglobljena razprava
               o zadevah, predstavljenih v poročilu, in tako prispevala k višji ravni spoštovanja
               človekovih pravic v naši državi. Verjamem, da ste opazili, da so danes skavti in
               taborniki prinesli tudi v parlament luč miru, s sporočilom: <q>"Kaj ti bo plamen, če
               srca ni zraven."</q> To je vse. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Poročilo je obravnavala Komisija za peticije ter za človekove pravice in
               enake možnosti kot matično delovno telo in pripravila predlog priporočil Državnemu
               zboru. Ker je bilo to obravnavano na dveh sejah matičnega delovnega telesa in sta to
               vodila enkrat gospa Eva Irgl kot predsednica in drugič kot podpredsednik gospod
               Andrej Magajna, bosta podala vsak svoje poročilo. Ker je celotno poročilo omejeno na
               pet minut, bom razdelil na dva dela, na dve minuti in pol za vsakega. Izvolite, gospa
               Irglova.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo. Glede na to, da priporočilo ni bilo sprejeto, kar se sicer
               zahteva pri obravnavi poročila varuha, sem kot predsednica Komisije za peticije ter
               za človekove pravice in enake možnosti ugotovila, da je obravnava 14. rednega letnega
               poročila Varuha človekovih pravic za leto 2008 na matičnem delovnem telesu končana.
               Poudarjam, da je bilo moje ravnanje ves čas v skladu s poslovnikom in nikakor ni
               imelo niti najmanjšega namena ne obravnavati tega poročila na seji Državnega zbora.
               Vendar so poslanci koalicije, ki imajo v komisiji večino, odločili, da ne podprejo
               nobenega od priporočil. Ko so uvideli kakšno neumnost so storili, pa so mimo mene
               sklicali sejo komisije, v popolni tajnosti, medtem ko sem bila sama na bolniški. Sejo
               so sklicali mimo vseh poslovniških določil, odšli tudi v mojo pisarno, kjer so
               pravzaprav na nek prisilen način prisilili strokovne službe, da brez moje vednosti
               skličejo komisijo in ponovno obravnavajo priporočila varuha, čeprav je bila seja že
               zaključena.</p>
               <p>Če bi koalicija na seji, ko smo obravnavali poročilo varuha, podprla priporočila,
               potem bi poročilo varuha obravnavali že na oktobrski seji, vendar jih ni podprla.
               Sama nikakor ne nasprotujem obravnavi poročila, celo več, menim, da je to izjemno
               pomembno in potrebno, vendar pa ne pristajam na izsiljene in grobe kršitve
               poslovnika, ki smo jim bili priča na Komisiji za peticije ter za človekove pravice in
               enake možnosti. Takšno ravnanje ne bi smelo biti nikomur, ki sedi tukaj v Državnem
               zboru, v ponos in kot predsednica te komisije ne bom dovolila, da bi poslanci
               koalicije, kjer prednjačijo tisti iz SD-ja, delovali v smeri demontaže in
               razvrednotenja te komisije samo zato, ker jim pač ne ustreza demokratičen princip, da
               morajo vedno biti predsedniki te komisije iz vrst opozicije.</p>
               <p>Najlepša hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Andrej Magajna, izvolite.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Lep pozdrav vsem navzočim. Gospod predsedujoči, gospa Zdenka Čebašek Travnik. Lep
               pozdrav tudi vsem kolegom poslancem.</p>
               <p>20. novembra je bila na podlagi drugega odstavka 48. člena Poslovnika Državnega zbora
               s strani poslanke in poslancev poslanskih skupin: SD, Zares in LDS name kot na
               podpredsednika Komisije za peticije ter človekove pravice in enake možnosti
               naslovljena zahteva za sklic nujne seje s točko dnevnega reda 14. letno poročilo
               Varuha človekovih pravic za leto 2008. Predlagatelji nujne seje so v svoji
               obrazložitvi med drugim zapisali, da bi morala biti predlagana točka uvrščena že na
               redno oktobrsko sejo Državnega zbora. 8. oktobra je bila obravnava opravljena, vendar
               je bila točka, ki se je nanašala na poročilo Varuha človekovih pravic, zaključena
               tako, da ni omogočila obravnave in odločanja na seji Državnega zbora. Na neustrezno
               formo je predsednico komisije opozoril tudi predsednik Državnega zbora gospod Pavel
               Gantar. Zato so podpisniki vztrajali, da se poročilo Varuha človekovih pravic
               Republike Slovenije za leto 2008 na ustrezen način obravnava v letošnjem letu, saj so
               menili, da bi nesprejetje poročila pomenilo negativen signal prizadevanju varuhinje
               človekovih pravic, obenem pa močno okrnilo ugled Državnega zbora.</p>
               <p>Bom skrajšal, ker je še malo časa. Torej, po krajši razpravi, ki je sledila na tej
               nujni seji, smo na podlagi tudi predloga gospe Majde Potrata izglasovali najprej umik
               5. točke priporočil, nato pa dali na glasovanje in soglasno sprejeli priporočilo s
               štirimi točkami. Omenil bom le 1. točko, ta točka vključuje kar 135 priporočil
               varuhinje in zajema celoto tega gradiva. Državni zbor priporoča vsem institucijam in
               funkcionarjem na vseh ravneh, da upoštevajo priporočila Varuha človekovih pravic,
               zapisana v letnem poročilu za leto 2008.</p>
               <p>Kot sem že omenjal, na tem mestu ne bom razširjal diskusije o proceduralnih zapletih.
               Priznam pa, da izredne seje in nagli sklici ne prispevajo k ugledu Državnega zbora,
               posebno, če izjeme ne bi bile le izjeme. Žal mi je, da je prišlo<gap n="..."/><stage>/Znak za konec
               razprave./</stage><gap n=".."/> takšne situacije, in upam, da bova s predsednico naprej korektno
               sodelovala, kot sva že vse do sedaj.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Dovolim si opomniti poslanke in poslance, da na današnji seji ne
               obravnavamo teh dveh poročil komisije, ampak obravnavamo poročilo varuhinje
               človekovih pravic.</p>
               <p>Besedo dajem predstavniku Vlade za predstavitev mnenja. Gospa Irma Pavlinič Krebs,
               ministrica za javno upravo. Izvolite.</p>
            </sp>
            <sp who="SDZ5:PavliničKrebsIrma">

               <speaker>IRMA PAVLINIČ KREBS:</speaker>

               <p>Hvala lepa za besedo. Spoštovana gospa varuhinja s sodelavci, poslanke in
               poslanci!</p>
               <p>Letno poročilo varuha človekovih pravic za leto 2008 je izjemno kompleksen dokument,
               ki vedno znova, tako tudi za to leto, potrdi nujnost obstoja neodvisne institucije.
               Prav zato je Vlada vsem resorjem naložila, da skrbno preučijo ugotovitve varuha in
               pripravijo natančno odzivno poročilo, pri oblikovanju resornih politik pa upoštevajo
               vsa priporočila. Vlada Republike Slovenije se zaveda resnosti in realnosti
               problematike, ki jo izpostavlja varuhinja, gospa Zdenka Čebašek Travnik, prav tako pa
               tudi svoje odgovornosti. Zato želimo izboljšati stanje, za katero je bila sprejeta
               ocena, da ni dobro urejeno ali ni primerno izvrševano. Tako so že stekle aktivnosti
               na področju urejanja položaja invalidov, saj je Slovenija ena izmed prvih držav, ki
               je ratificirala konvencijo Organizacije združenih narodov o pravicah invalidov in jo
               na podlagi sprejetega akcijskega programa za invalide tudi izvajamo. Pomemben premik
               na tem področju pa bosta po naši oceni prinesla Zakon o izenačevanju možnosti
               invalidov in Zakon o osebni asistenci za invalide, ki sta tudi že v fazi priprave.
               Danes je Vlada Republike Slovenije potrdila besedilo Družinskega zakonika, katerega
               namen je izboljšanja položaja otrok v družinskih razmerjih, in v ta predpis je
               umeščen tudi poseben institut zagovornik otroka. Avgusta leta 2009 se je pričel
               uporabljati Zakon o duševnem zdravju in sprejetih je bilo tudi že pet podzakonskih
               predpisov, ki ob pozornem spremljanju izvajanja zakona s strani Ministrstva za
               zdravje, ob sodelovanju z Ministrstvom za pravosodje in izvajalci psihiatričnega
               zdravljenja spremljajo in rešujejo težave, ki jih izvajanje tega izjemno zahtevnega
               predpisa prinaša.</p>
               <p>Zelo pospešeno potekajo tudi aktivnosti, na katere permanentno varuhinja opozarja,
               torej aktivnosti pri odpravi administrativnih ovir na različnih področjih, zato si je
               aktualna vlada v skladu z evropskimi usmeritvami zadala cilj zmanjšati le-te za
               četrtino do leta 2012 na vseh področjih dela vlade in z ambicijo dejansko izboljšati
               konkurenčne prednosti slovenskega gospodarstva, našim državljanom pa pohitriti in
               bolj približati upravne postopke, torej postopke na vseh ravneh, kjer se odloča o
               pravicah in obveznostih v stiku z javnimi oblastmi.</p>
               <p>Pomembna pridobitev, ki jo je ta vlada v letu 2009 že poslala v Državni zbor in jo je
               Državni zbor pretekli mesec tudi sprejel, je Resolucija o normativni dejavnosti. Ta
               pomeni tudi pomemben odgovor na opozorilo varuhinje, da je nujno zagotoviti
               sodelovanje javnosti v postopku priprave politik, torej v procesu, ko Vlada oblikuje
               politike, morajo javnosti imeti procesno zagotovilo, sodelovati in dobiti odgovor v
               primerih, če se njihove pripombe v postopku priprave predpisov ne upoštevajo.</p>
               <p>Obsežno in pomembno delo, ki ga varuhinja s sodelavci opravlja in ki je vsako leto
               strnjeno v poročilu, tako tudi za leto 2008, dejansko vsakokratni oblasti nastavlja
               ogledalo pri oceni, ali s svojim delom opravičuje poslanstvo, ki so ga ji zaupali
               volivci na področju varovanja človekovih pravic. V celoti se strinjamo, da
               razvrednotenje dela institucij pravne države, ki so ji v preteklih letih bili priča,
               so terjali takojšen odziv aktualne vlade. In aktualna vlada je zaradi zagotovitve
               neodvisnosti institucij uredila ustavno vzdržen položaj sodnikov, odvetnikov,
               Državnega sveta, izbrisanih - zakonodaja je zdaj v postopku. To vse so pravzaprav
               aktivnosti, s katerimi aktualna vlada želi odgovoriti na izziv, ki je tudi v krizi
               izjemno pomemben, obraniti integriteto institucij, ki so za razvoj pravne države
               bistveno <gap n="..."/><stage>/Znak za konec razprave./</stage><gap n="...."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Laszlo
               Göncz, v imenu Narodnih skupnosti.</p>
            </sp>
            <sp who="SDZ5:GönczLászló">

               <speaker>DR. LASZLO GÖNCZ:</speaker>

               <p>Hvala lepa za besedo, gospod podpredsednik. Spoštovana varuhinja, gospa dr. Čebašek
               Travnik, spoštovana gospa ministrica, predstavniki vlade, kolegice in kolegi! V uvodu
               želim poudariti, da se strinjamo s priporočili Komisije za peticije ter za človekove
               pravice in enake možnosti v zvezi s poročilom Varuha človekovih pravic, še posebej s
               tistimi ugotovitvami, ki se nanašajo na proučitev normativov na področju socialnega
               varstva delavcev, ker se dobro zavedamo, da je stanje na tem področju v iztekajočem
               letu še precej slabše, kot je bilo leto prej.</p>
               <p>Ugotovitve varuhinje v zvezi s kršitvami pravic otrok, starejših, invalidov ter
               problematika počasnosti postopkov na sodiščih, vse to so pač področja, ki zahtevajo
               tudi izjemno pozornost. Potrebno pa se mi zdi poudariti tudi pomen ugotovitve
               varuhinje v zvezi z izboljšavo reševanja romske problematike ter vprašanj, ki se
               pojavljajo v zvezi s to kompleksno vsebino, med drugimi tudi ugotovitve v primeru
               skupine sintov. O ostalih splošnih vsebinah poročila bo veliko bistvenega in, upam,
               tudi koristnega povedano, v stališčih drugih poslanskih skupin ter v poznejši
               razpravi. Ker v okviru človekovih pravic pripada posebno mesto, tudi pravica narodni
               in etnični skupnosti in drugih manjšin, se bom v nadaljevanju osredotočil predvsem na
               to področje, in to z vidika madžarske in italijanske narodne skupnosti.</p>
               <p>Če ocenjujemo poročilo Varuha človekovih pravic za leto 2008 z vidika uresničevanja
               pravic dveh avtohtonih narodnih skupnosti v Sloveniji, bi lahko na osnovi same
               ugotovitve varuhinje zaključili s formalnim stališčem, da je stanje, ker neposrednih
               prijav o kršitvah in pripomb, naslovljenih Varuhu človekovih pravic, takrat ni bilo,
               torej da je na tem področju stanje zadovoljivo oziroma dobro. Seveda pa ni v celoti
               tako, vendar za težave ni krivo poročilo oziroma varuhinja človekovih pravic, ki
               sicer v poročilu za leto 2008 nakazuje na možne probleme tudi na tem področju. Na
               nedoslednosti in kršitve je treba opozoriti tudi zato, ker marsikdo na osnovi nekih
               splošnih enostranskih ugotovitev ustvarja dokaj neobjektivno sliko o uresničevanju
               pravic avtohtonih narodnih skupnosti v Sloveniji. Do tega, torej do ustvarjanja
               neobjektivne slike o manjšinah, še bolj prihaja v situaciji, če v določenih
               političnih interpretacijah stanje omenjenih skupnosti prikazujejo zgolj enostransko,
               predvsem z vidika nepreverjenih in netočnih informacij. Kot rečeno, žal beležimo
               precej primerov kršitev manjšinskih pravic, neposredne in posredne narave, kar je
               nedvomno v nasprotju z načeli slovenske manjšinske politike in zakonskimi normami.
               Mimogrede poudarjam, da nihče ne postavlja pod vprašaj, da je pravna podlaga
               narodnostnih pravic v Sloveniji na dokaj visoki ravni. Ker smo z varuhinjo človekovih
               pravic oziroma njenimi sodelavci začeli intenzivneje sodelovati na začetku tekočega
               leta, pred tem pa s strani narodnih skupnosti in njunih pripadnikov niso prihajale
               informacije o nedoslednem izvajanju oziroma kršenju pravic do omenjene institucije,
               lahko ob obravnavi poročila zgolj naštejemo področja, kjer prihaja do težav. Na te
               latentne možnosti kršitev je tudi nakazano v poročilu varuhinje. Če torej zgolj
               taksativno naštejem nekatere od najbolj perečih vprašanj kršenja kolektivnih
               manjšinskih pravic, moram omeniti nedoslednosti na področju dvojezičnosti določenih
               pravnih dokumentov in občinskih odlokov, pomanjkljivost dvojezičnih dokumentov in
               obrazcev, zaradi česar pripadniki narodnih skupnosti velikokrat nimajo možnosti
               uporabe svojega maternega jezika, neupoštevanje poznavanja jezika narodnih skupnosti
               pri zaposlovanju v primerih, ko je to z zakoni definirano, skorajda celovito
               opuščanje jezika narodnih skupnosti v gospodarski in komercialno-propagandni sferi,
               kar se tudi omenja sicer v poročilu, ter na področju elektronskih storitev. Nadalje,
               zelo omejene možnosti uporabe maternega jezika v zdravstvu, kar povzroča velike
               probleme in psihološko stisko predvsem starejši populaciji, težave s komuniciranjem v
               maternem jeziku v javnih službah in lahko bi še našteval. Poznamo primere, ko
               izraženo željo pripadnika narodne skupnosti, ki sicer obvlada tudi jezik večine, da
               spregovori v določeni situaciji v maternem jeziku, sprejema uradna oseba kot
               provokacijo ali, kar ni samo problem narodnosti, ko se pri umestitvi neprimernega
               gospodarskega objekta v določeno naselje oziroma prostor ne upošteva jasno izraženega
               stališča in volje prizadetih občanov, kot je to primer v Močvarjevcih.</p>
               <p>Skratka, težav, problemov in neposrednih kršitev je kar nekaj, med njimi tudi takih,
               ki so vsaj kot informacija v tekočem letu že prišli do varuhinje človekovih pravic.
               Želim še poudariti, da v preteklih mesecih smo se dogovorili za konkretno obliko
               sodelovanja med narodnimi skupnostmi in ustanovo Varuha človekovih pravic, kar se mi
               zdi zelo pomembno. Na tem področju smo že tudi realizirali nekaj konkretnih
               programov. Gre za specifično področje, kar se vsebinskih rešitev tiče, zato je
               smiselno, da se s tem bolj intenzivno po možnosti enkrat letno ukvarjamo tudi v
               okviru Komisije za narodni skupnosti Državnega zbora. To bo nedvomno, po moji oceni,
               prispevalo k opogumljanju pripadnikov narodnih skupnosti, da bodo v prihodnje v
               primeru kršitev poiskali varuha človekovih pravic. Pozdravljamo tudi pozitiven
               primer, kar omenja v svojem poročilu tudi varuhinja, ki je bil na osnovi odločbe
               Ustavnega sodišča narejen na področju spremembe zakona o društvih.</p>
               <p>Na koncu želim še poudariti, da kljub različnim mnenjem in izkušnjam v konkretnih
               primerih ukrepanja ter glede na različne politične interese in pritiske, kar bi bilo
               treba seveda v zvezi z delovanjem varuha človekovih pravic v največji možni meri
               preprečiti oziroma omejiti, sem prepričan, da je prišlo na tem področju v zadnjem
               času do napredka. Ta institucija je postala opazna in pomembna v Republiki Sloveniji,
               ker je razvidno tudi iz poročila za leto 2008. To potrjuje tudi sorazmerno visoka
               raven strokovnosti in intenzitete delovanja ustanove, torej tako varuhinje kot njenih
               sodelavcev. Je pa dejstvo, kot je na to tudi sama opozorila, da se obseg in kvaliteta
               dejavnosti spontano širi ter se prilagaja dejanskim okoliščinam v družbi, kar je tako
               po svoje tudi prav.</p>
               <p>Poročilo za leto 2008 bova s poslancem italijanske narodne skupnosti podprla. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima mag. Potrata v imenu Poslanske skupine Socialnih demokratov.
            </p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa dr. Zdenka Čebašek Travnik z
               namestnikoma varuhinje človekovih pravic. Spoštovani ministri in sekretarji, poslanke
               in poslanci. Predaja rednega letnega poročila Varuha človekovih pravic predsedniku
               Državnega zbora že julija, ne pa šele do 30. septembra, kot je zakonska norma,
               omogoča, da Državni zbor opravi razpravo o poročilu in se odzove nanj v poslovniško
               določenem času. To je na jesenskem zasedanju. Časovni zamik zaradi lanskih volitev pa
               je povzročil, da bomo letos obravnavali kar dve poročili varuha človekovih pravic.
               Kljub časovni bližini je opazna razlika med njima, zato naj takoj povem, da Socialni
               demokrati prenovljeno ureditev poročila štejemo za dobrodošlo novost, zato
               pričakujemo, da je naslednja poročila ne bodo opustila, ampak nadgradila.</p>
               <p>Človekove pravice in temeljne svoboščine predstavljajo eno temeljnih pravnih vrednot
               sodobne civilizacije in tudi eno temeljnih zavez Poslanske skupine Socialnih
               demokratov. Zato je vsako opozorilo glede njihovega dejanskega ali morebitnega
               kršenja dobrodošlo in pomembno. Prav zato se vsakokratne obravnave letnega poročila
               lotevamo z veliko natančnostjo in resnostjo, ker so v njem zbrani primeri, ki jih je
               varuh po svoji presoji izbral izmed prispelih vlog in so zato kljub morebitni odpravi
               kršitev in slabosti v upravljanju prikaz celoletnega delovanja varuha človekovih
               pravic. Torej, pritrjujemo mnenju varuha, da je poročilo tudi dokumentarno
               gradivo.</p>
               <p>Ker se zavedamo, da ne moremo mimo stalne težave, to je prepletanja dogajanja
               preteklega leta in vpletanja sedanjega dogajanja, se bomo poslanke in poslanci
               Socialnih demokratov trudili svojo osrednjo pozornost nameniti poročilu in odzivnemu
               poročilu Vlade. Prav zaradi pomembnosti slednjega v Poslanski skupini Socialnih
               demokratov ob obravnavi poročila za leto 2008 ugotavljamo, da je bila varuhinja
               človekovih pravic povabljena na sejo Vlade, s čimer je znova vpeljana opuščena
               zakonska obveznost Vlade, da omogoči varuhu predstaviti redno poročilo celotni Vladi.
               Varuhinja je poudarila, da je odzivno poročilo Vlade skrbno pripravljeno in da je
               Vlada že upoštevala nekatera priporočila, neopažen pa ni ostal tudi pozitiven odnos
               ministrstev na varuhove pobude. Posebej je izrazila zadovoljstvo, da je Vlada v letu
               2008 sprejela nekatere zakone, na katere so v uradu že dalj časa opozarjali, da jih
               država nujno potrebuje. Gre za Zakon o preprečevanju nasilja v družini, Zakon o
               pacientovih pravicah in Zakon o duševnem zdravju. To so zakoni, ki z normativnimi
               opredelitvami omogočajo bistveno izboljšanje stanja človekovih pravic. Prav tako je
               poudarila pripravo družinskega zakonika, s katerim naj bi bil celoten sklop otrokovih
               pravic urejen tako, kot si je varuh dolgo prizadeval. Spodbuden je tudi spremenjen
               odnos do zaposlenih v sistemu zavodov za prestajanje kazni in povečanje
               inšpekcijskega nadzora.</p>
               <p>V Poslanski skupini Socialnih demokratov pritrjujemo varuhinji, da je predlog
               družinskega zakonika, katerega osnovni namen je izboljšanje položaja otrok v
               družinskih razmerjih bodisi pred postopkom na sodišču, v samem postopku in tudi po
               njem, izrednega pomena. Zato je zelo pomembno, da mu je podporo izrekla tudi ona, pa
               čeprav del javnosti nekaterim določbam predloga družinskega zakonika ostro
               nasprotuje. V poslanski skupini namreč mislimo, da je, navajam: <q>"Bolj kot kdajkoli
               prej postalo potrebno, da varuh človekovih pravic predstavlja tisti vrh kritične
               javnosti, ki je pripravljen tvegati tudi spopad z moralizacijo prava in večinskim
               javnim mnenjem,"</q> konec navedka. To sem povzela po referatu dr. Leva Krefta Človekove
               pravice med demokracijo in populizmom, ki ga je imel ob šestdesetletnici sprejetja
               splošne deklaracije o človekovih pravicah, seveda deklaracije Organizacije združenih
               narodov in ob petnajstletnici sprejema Zakona o varuhu človekovih pravic lani ob
               dnevi človekovih pravic.</p>
               <p>Predlog končno udejanja tisto, za kar si je varuh človekovih pravic prizadeval že več
               let, to je namreč prepoved telesnega kaznovanja otrok, uveljavitev zagovornika
               otrokovih pravic in preprečevanje diskriminacije. Javnost za vse probleme namreč ni
               enako dovzetna, zato se marsikatero opozorilo in priporočilo iz varuhovih poročil
               spregleda ali pozabi. Posebej pogosti so očitki, da se preveč ukvarja z manjšinskimi
               problemi ne pa z problemi večine. Tako pa je varuh vendarle med prvimi opozarjal na
               revščino, na nasilje v družini in druge vrste nasilja, seveda pa bil tudi med prvimi,
               ki so opozarjali na izbrisane, Rome, nove manjšine, homofobijo in druge probleme, ki
               smo jim priča v naši družbi.</p>
               <p>Kot poseben problem se odpira tudi razmerje med politiko in varuhom človekovih
               pravic. Do kod lahko sega dialog med obema, da je neodvisnost in samostojnost varuhu
               človekovih pravic še zagotovljena. To ni zvezano toliko s posameznimi vlogami
               državljank in državljanov, kjer mora imeti dialog svojo osmislitev v odpravi slabosti
               in kršitev, zaradi katerih se posamezniki obračajo na varuha, in izboljšani
               zakonodaji, ampak predvsem v tistem delu, ko se varuh človekovih pravic opredeljuje
               do posebnih tem, ki si jih izbere sam, ali ko se srečuje z javnimi pozivi po
               vrednostnem opredeljevanju do posameznih aktualnih dogodkov, zgodovinskih dejstev ali
               političnih vprašanj, ki presegajo njegove pristojnosti in naloge.</p>
               <p>Ponovno je treba poudariti, da se mora varuh pri svojem delu ravnati po določilih
               ustave in mednarodnih pravnih aktih o človekovih pravicah in temeljnih svoboščinah in
               da se pri svojih intervencijah lahko sklicuje tudi na načela pravičnosti in dobrega
               upravljanja. Še posebej pa zlasti v razmerju do Državnega zbora kaže spomniti, da
               varuh ne more biti klican na odgovornost za mnenja ali predlog, ki ga je izrekel v
               okviru opravljanja svoje funkcije. Ob obravnavanem poročilu pa se je razprlo še novo
               vprašanje. Vsebinska in oblikovna zasnova poročila je prinesla nekaj novosti, ki so
               med tistimi, ki nam je obravnava poročila še posebej naložena, žele veliko
               odobravanje. Mislim predvsem na povzetek predlogov in priporočil ob koncu vsakega
               vsebinskega sklopa. Za Poslansko skupino Socialnih demokratov so sestavina rednega
               poročila in jih ni mogoče trgati iz konteksta, jih ni mogoče poljubno odbirati in
               brez kriterijev odločati, kaj bomo podprli in česa ne. Poročilo torej jemljemo kot
               dokument časa. Posebej izpisani predlogi in priporočila pa bodo olajšali spremljanje
               uresničevanja oziroma neuresničevanja le-teh. Torej bodo odlično pomagalo tudi
               Državnemu zboru, da bo pregledneje in jasneje ugotavljal, kaj so naslovniki predlogov
               in priporočil storili.</p>
               <p>V resoluciji Evropskega parlamenta o dejavnosti varuha človekovih pravic v letu 2008
               je med drugim zapisano, da Evropski parlament pozdravlja izredno sodelovanje med
               Varuhom človekovih pravic in Odborom za peticije v institucionalnih okvirih in v
               zvezi z medsebojnim spoštovanjem pristojnosti in posebnih pravic, in samo želeti si
               je, da bi lahko enako povzeli domače razmere in z njegovim udejanjanjem povečevali
               vlogo obeh v zadovoljstvu ljudi. Ker se je, prav tako po mnenju Evropskega
               parlamenta, vloga varuha pri zaščiti interesov državljanov Evropske unije, v odnosih
               z institucijami in organi Evropske unije, v štirinajstih letih od ustanovitve njegove
               funkcije okrepila, prav zaradi njegove neodvisnosti in demokratičnega nadzora
               njegovih dejavnosti, ki ga izvaja parlament, je to treba upoštevati tudi pri našem
               delovanju. Ne bom povzemala vsebinskega povzetka šestnajstih poglavij in vsega
               tistega, kar je v poročilu uvodoma povedala spoštovana varuhinja človekovih pravic, o
               posameznih poglavjih in primerih iz varuhovega poročila bodo razpravljale kolegice in
               kolegi iz poslanske skupine, zato se bom zadržala samo še pri načrtih del varuhovega
               dela v prihodnje. Nujno je spremljanje uresničevanja zakonodaje, ki jo štejemo za
               pomemben dosežek, recimo, Zakona o preprečevanju nasilja v družini, o pravicah
               pacientov, o duševnem zdravju, novega kazenskega zakonika. Socialni demokrati posebej
               poudarjamo pomen varovanja otrokovih pravic, starejših ljudi, invalidov in
               hendikepiranih, manjšin, še posebej pa se nam zdi pomembno varovanje socialnih
               pravic, da bodo državljanke in državljani občutili svojo državo kot pravno in
               socialno. Zato med novimi projekti veliko pričakujemo predvsem od ugotavljanja vpliva
               gospodarske krize na socialno in zdravstveno stanje prebivalcev.</p>
               <p>Za presojanje vloge, pomena in ugleda varuha človekovih pravic pa bo dobrodošla
               napovedana vsebinska analiza opravljenega dela po posameznih področjih ob
               petnajstletnici delovanja varuha, še posebej, ker bo opravljena tudi primerjava z
               ugotovitvami drugih nacionalnih institucij varuhov. Obetamo si, da bomo tako dobili
               tudi jasnejšo predstavo o gibanju števila prispelih vlog, o njihovi vsebini pa tudi o
               njihovi upravičenosti. Naraščanje števila vlog ni nujno povezano z naraščanjem
               upravičenih vlog, za primer vzemimo iz poročila evropskega varuha: v letu 2007 je
               dobil tri tisoč dvesto enajst vlog, leta 2008 za približno dvesto več vendar je bilo
               v letu 2007 osemsto sedemdeset upravičenih in v letu 2008 za skoraj sedemdeset manj.
               Tako je delež upravičenih vlog v letu 2007 bil 26,4% in v letu 2008 23,5%.</p>
               <p>Tako statistika sama po sebi brez ustrezne interpretacije ne omogoča jasne
               statistične podlage za ugotavljanje stanja človekovih pravic. Kot zanimivost samo, če
               boste pogledali v statistične priloge, je bilo največ vlog obravnavanih in
               zaključenih v letu 2002 in ne v letu 2008.</p>
               <p>V Poslanski skupni Socialnih demokratov se zavedamo pomena poročila za delo poslank
               in poslancev, zlasti za presojanje kakovosti sprejete zakonodaje in v temu kontekstu
               jemljemo z vso resnostjo opozorila na hitro spreminjanje le-te, predvsem pa na
               nedorečenosti, povezane z vključevanjem civilne družbe, dolžino in načinom javne
               razprave. Poročilo je tudi izhodišče za poslanke pobude in vprašanje, skratka za vse
               tiste dejavnosti, ki so poslanskemu delu imanentne.</p>
               <p>In za sklep, Poslanska skupina Socialnih demokratov bo podprla predlog priporočila k
               14. rednemu poročilu Varuha človekovih pravic za leto 2008 in v imenu cele skupine
               izrekam priznanje in zahvalo varuhu človekovih pravic za opravljeno delo. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Eva Irgl v imenu Poslanske skupine SDS. Prosim.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovana varuhinja, poslanke in poslanci. Preden se
               omejim na samo vsebino poročila, bi želela nekaj besed najprej nameniti tudi
               nedopustnemu dogajanju ob obravnavi poročila na Komisiji za peticije ter za človekove
               pravice in enake možnosti. Moram reči, da sem bila sama nad dogodki naravnost osupla,
               ki so se odvijali na komisiji, saj so si poslanci koalicije, člani komisije,
               preprosto vzeli pravico, da mimo mene kot predsednice komisije skličejo sejo, ker
               niso bili zadovoljni z rezultatom glasovanja, ki so ga sami odločili, in sicer na že
               zaključeni seji, kjer smo obravnavali poročilo varuhinje in kjer so zavrnili
               popolnoma vsa priporočila, ki sem jih predlagala. Takšno zahrbtno ravnanje ne more in
               ne sme biti nikomur v ponos in kaže predvsem na to, kako koalicija zardi očitne
               nesposobnosti Vlade, ki je danes vidna že na večini področij, popolnoma izgublja tla
               pod nogami. Da ne govorim o tem, da ni nič čudnega, da zaradi takšnih ravnanj, ki so
               se odvijala na Komisiji za peticije, parlament izgublja tako na ugledu kot na
               verodostojnosti. Članica komisije je kasneje tudi z izjavami v medijih želela
               prikazati, da sama bijem nekakšno bitko z varuhinjo človekovih pravic in da zato
               nisem želela, da poročilo varuhinje pride v Državni zbor.</p>
               <p>Gre za popolnoma neresno izmišljotino, ki je nastala v vrstah koalicije potem, ko so
               uvideli, da so sami storili napako in da zaradi njihove neumnosti poročilo ni moglo
               biti uvrščeno na oktobrsko zasedanje Državnega zbora. Sama sem ves čas v celoti
               delovala v skladu s poslovnikom in sama nisem imela nikakršnih težav glede obravnave
               poročila na oktobrski seji, zato so zlonamerna natolcevanja, da v Slovenski
               demokratski stranki in jaz osebno, delujem s tem proti varuhinji, neupravičena in
               tudi v celoti neosnovana, razen če se v tej državi, odkar je oblast prevzel Borut
               Pahor, ne sme več opozarjati na delovanje institucij, in v primerih, ko je to treba,
               biti kritičen do dela ljudi, ki so na takšnih funkcijah, kot je varuh človekovih
               pravic. Takšno ravnanje, da podpredsednik skliče sejo v popolni tajnosti, da se na
               uslužbence pritiska, da morajo ravnati v nasprotju s poslovnikom, da se kar zasede
               mojo pisarno brez dovoljenja in v njej, medtem ko sem sama na bolniški, kuje tajni
               načrt o izpeljavi seje, o kateri opozicijski poslanci, ki so sicer člani komisije
               niso bili niti obveščeni, je nesprejemljivo, je grdo in je tudi v nekih segmentih
               kaznivo. Naravnost ironično je, da se ravno na komisiji, ki opozarja na to, kako
               nedopustno je izvrševati pritisk in mobing na zaposlene, sploh če se le-ta vrši s
               pozicije moči, dogaja prav slednje. Zato niti ni čudno, da se v zadnjem času tako
               opazno širita strah in nelagodje med zaposlenimi na različnih delovnih področjih.
               Seveda pa je v takšnem napetem vzdušju težko delati, kar vpliva tudi na delovne
               procese in potem posledično tudi na slabo družbeno klimo v celoti.</p>
               <p>Tudi varuhinja v svojem poročilu, ki ga danes obravnavamo, ugotavlja, da je
               prisotnega vedno več tako imenovanega mobinga na zaposlene, ki ga pa žrtve, hvala
               bogu, tudi vedno bolj prepoznavajo kot nedopustnega, tudi zaradi tega zavedanja, da
               gre za kaznivo dejanje, ki se lahko kaznuje celo z odvzemom prostosti do teh let.
               Varuhinja je zato v svoji predstavitvi na Komisiji za peticije ter za človekove
               pravice in enake možnosti med drugim tudi dejala, da bo v prihodnje še več svojega
               časa namenila prav mobingu oziroma šikaniranju v delovnih okoljih, glede na
               situacijo, v kateri se država nahaja, pa tudi vplivu gospodarske krize na socialno in
               zdravstveno stanje prebivalcev. Takšno najavo ukrepov s strani varuhinje človekovih
               pravic v Poslanski skupini Slovenske demokratske stranke seveda pozdravljamo.</p>
               <p>Pred seboj imamo torej 14. redno poročilo Varuha človekovih pravic, kjer znotraj
               poročila urad varuha ugotavlja, v katerih primerih so bile v letu 2008 največkrat
               kršene človekove pravice, katerim temam se je v prejšnjem letu posvečalo največ
               pozornosti. Iz poročila lahko vidimo, v katerih primerih se ne spoštuje zakonodaja,
               kdaj in zakaj se posamezniki največkrat obračajo na urad varuha. Skratka, poročilo
               predstavlja nekakšen prerez stanja na področju varovanja, spoštovanja in kršenja
               človekovih pravic, ki ne bi smele biti nikoli in nikdar teptane, in ne bi smeli
               nikoli zaradi različnih vzgibov, dejavnikov, vzrokov, kakorkoli posegati v človekovo
               dostojanstvo in integriteto. Varuhinja v uvodu poročila pravi, da je delanje analize
               stanja na področju človekovih pravic zelo zahtevna in odgovorna naloga. S tem se
               seveda vsi, ki smo danes tukaj prisotni na tej seji, zagotovo strinjamo, saj to
               pomeni, da mora varuh svoja stališča do določene problematike obravnavati
               nepristransko, objektivno, predvsem pa z močnim čutom za pravičnost, pa tudi, da
               svojega položaja ne sme prilagajati kakorkoli trenutnim političnim situacijam ali pa
               se do problemov posameznikov in skupin opredeljevati kakor koli politično.</p>
               <p>Varuh človekovih pravic je prva oseba v državi, ki se mora v skrbi za spoštovanje
               človekovih pravic pri varovanju le-teh odločati izključno in samo na podlagi ustave,
               deklaracije in resolucije o človekovih pravicah, mednarodnih aktov, konvencij,
               zakonov in nikakor ne po morebitnem diktiranju politike in njihovih predstavnikov. Le
               tako lahko zaupanje v takšno institucijo pri ljudeh raste.</p>
               <p>Še posebej je to pomembno za vse tiste najbolj ranljive skupine ljudi, kot so
               invalidi, otroci, starejši, ki nimajo za seboj aparata nevladnih organizacij,
               medijev, določene politike, ki bi namesto njih izvajali pritiske za upravičeno dosego
               njihovih ciljev. Naj ponazorim s primerom, s položajem izbrisanih se praktično
               ukvarja celotna država, ministrica Kresalova se že skoraj celo leto, odkar je
               nastopila na položaj notranje ministrice, ukvarja več ali manj z vračanjem odločb in
               odškodnin izbrisanim. Tudi mediji na veliko pišejo o tem. Medtem ko se pa takšnim, ki
               že leta opozarjajo na svoje pravice, na primer o oškodovancih po 2. svetovni vojni,
               ne posveča toliko časa, tudi črnila v medijih je bistveno manj prelitega kot pri
               prejšnji temi. Verjetno zato, ker nimajo za seboj celotnega kolesja levih političnih
               stran pa tudi nevladnih organizacij ter medijev, ki bi jih podpirali pri
               uveljavljanju njihove pravice in namesto njih povzdignili glas, ko potrebujejo to
               pozornost in zaščito.</p>
               <p>In prav zato je potrebna takšna institucija varuha, ki nepristransko bdi nad tem, ali
               so bile posamezniku dejansko kršene človekove pravice. Ko je spoštovana varuhinja dr.
               Zdenka Čebašek Travnik bila imenovana na to zagotovo težko in odgovorno delo oziroma
               funkcijo, sem sama imela veliko zaupanja vanjo, sploh glede na očitno politično
               opredeljenost njenega predhodnika. Prav se mi je zdelo, da si je za svoj mandat
               zadala še posebej veliko skrb za najranljivejše skupine, govorim seveda o otrocih,
               invalidih, starostnikih, upokojencih, saj smo bili za časa njenega predhodnika priča
               temu, da se je bolj ali manj posvečal predvsem tako imenovanim marginalnim skupinam,
               na najranljivejše pa večkrat pozabljal. In tu moramo sedanji varuhinji priznati, da
               je vsekakor naredila velik korak naprej v skrbi za najranljivejše skupine. Na
               komisiji, pa tudi danes, je dejala, da bo tudi v prihodnje še bolj izboljšala oziroma
               skušala izboljšati sodelovanje tako z domačimi kot tujimi institucijami, ki se
               ukvarjajo s hendikepiranimi, starejšimi ljudmi in otroci. Žal pa moram reči, da bi v
               nekaterih primerih pričakovali v Poslanski skupini Slovenske demokratske stranke
               bistveno več angažmaja in pozornosti tudi pri temah, kot je odnos do polpretekle
               zgodovine, povojnih pobojev, želeli bi jasna mnenja o tem, kako varuhinja gleda na
               ponovno obujanje komunističnih simbolov, na postavitev ceste Titu leta 2009, ki je
               bil nesporno diktator, kako gleda na odkrito sovraštvo do Rimskokatoliške cerkve, ki
               je ob podpori levih strank in medijev še bolj potencirano, kako varuhinja gleda na
               aktualne dogodke, kot je imenovanje Zavgajeva za veleposlanika, gre namreč za
               človeka, ki je teptal človekove pravice in je tudi sokriv za zločine nad lastnim
               narodom. Zanima nas tudi, kako varuhinja gleda na odlikovanje gospoda Tomaža Ertla,
               ki za Slovence predstavlja simbol kršenja človekovih pravic.</p>
               <p>V Poslanski skupini Slovenske demokratske stranke bi pričakovali, da se oseba na
               takšni funkciji oglasi ob tako spornih in skrajno neetičnih imenovanjih in
               odlikovanjih, ki v ljudeh zbujajo velike pomisleke in danes tudi že odločna
               nasprotovanja. Varuh človekovih pravic ima zaradi svoje funkcije, predvsem pa zaradi
               vsebine, ki jo pokriva, veliko moč besede v javnosti in s tem tudi vpliv nanjo. Zato
               se še kako pričakuje, da se odzove takrat, ko gre za očitno zlorabo spoštovanja
               človekovih pravic, čemur smo priča v zadnjih mesecih. Več kot očitno je, da se v tej
               državi zares dogajajo zanimive, da ne rečem kar čudne stvari, ki želijo postaviti na
               glavo nekatere resnice ter prevrednotiti nekatere družbene dogodke, kar se želi
               doseči ob znatni podpori predstavnikov, ki jih ima ta vlada in politična levica
               nastavljene na vseh ključnih položajih - od civilne družbe, do medijev,
               najpomembnejših državnih funkcij. In vse to kaže na neko nenormalno stanje v državi,
               ki že samo po sebi kliče po na novo vzpostavljeni pluralnosti in odprtosti. Zakaj to
               govorim? Zato, ker sem že ob lanskem poročilu varuha človekovih pravic dejala, da
               bomo v Slovenski demokratski stranki z zanimanjem spremljali, ali bo v naslednjem
               poročilu varuha, torej v tem, ki ga danes obravnavamo, moč zaslediti zapis tega, ne
               čisto normalnega stanja za državo, v kateri naj bi vladala demokracija in spekter
               različnih razmišljanj. In takrat sem še dejala, citiram: <q>"Danes žal temu ne moremo
               pritrditi in mirno lahko rečemo, da so določenemu delu prebivalstva, ki je upravičen
               tudi do drugačnega mnenja, kršene človekove pravice."</q> Konec citata. In kaj
               ugotavljamo danes? Ne samo, da je še vedno tako, ampak ugotavljamo, da je stanje
               danes še slabše. Vendar pa nobenega zapisa o tem ni moč zaslediti znotraj poročila,
               čeprav bi to pričakovali.</p>
               <p>Zato vas, spoštovana varuhinja, danes, ker imam priložnost, sprašujem: Ali se vam
               osebno zdi takšna situacija, ko ima praktično vse v rokah ena politična opcija,
               normalna? Kakšno je vaše stališče do odlikovanja gospoda Tomaža Ertla, pa tudi do
               imenovanja veleposlanika Zavgajeva?</p>
               <p>Naslednja tema, ki se pojavlja znotraj poročila in je vsekakor zelo pomembna, je
               vprašanje medijev, natančneje, vprašanje senzacionalističnega poročanja. Varuhinja
               opozarja, da mediji vse prevečkrat dajejo prednost senzacionalizmu, da pretirano
               posegajo v zasebnost ljudi in s tem povzročajo še dodatne travme tistim, ki se jih
               poročanje dotika. Predvsem je nedopustno, da se kljub večkratnim varuhovim opozorilom
               še vedno v medijih razkriva identiteta otrok, ko se zaradi želje po večji branosti in
               gledanosti senzacionalistično poroča o družinskih tragedijah. Zato je varuhinja tu
               jasna in pravi, da je treba najti čim bolj učinkovite mehanizme, ki bodo tovrstna
               poročanja na način senzacionalizma omejevali, saj več kot očitno samoomejevanje
               medijev ne deluje.</p>
               <p>Varuhinja zato tudi pozdravlja rešitve v novem kazenskem zakoniku, ki ga je sprejela
               prejšnja vlada in proti kateremu je bila, mimogrede, današnja koalicija. Kazenski
               zakonik namreč daje možnost sankcioniranja, ko pride do škodljivega izpostavljanja
               otrok, kar lahko povzroči velike posledice in hude travme na otroku in mladostniku. V
               zvezi z zaščito otrok v okviru poročanja medijev v primerih nasilja v družini pa je
               bil sprejet tudi že prej omenjeni zakon o preprečevanju nasilja v družini, kjer
               poseben člen ureja navedeno problematiko. Namreč, o žrtvah ali povzročiteljih nasilja
               ne smejo biti javno posredovani podatki, na podlagi katerih bi bilo mogoče kakorkoli
               prepoznati žrtev ali njeno družino, posredovanje podatkov pa je mogoče le ob soglasju
               polnoletne žrtve. Z omenjenim zakonom je torej tako naložena odgovornost staršev,
               otrokovih skrbnikov, rejnikov ali posvojiteljev, da otroka v okviru izvajanja skrbi
               zanj varujejo pred izpostavljanjem javnosti. Že prej sem povedala, da tudi novi
               kazenski zakonik, ki ga je sprejela vlada Janeza Janše prinaša novost na omenjenem
               področju varovanja otroka v okviru izpostavljanja v medijih. Kot kaznivo dejanje je
               torej opredeljena objava osebnih podatkov otroka, ki je udeleženec v sodnem, upravnem
               ali kakršnemkoli drugem postopku, ali objava druge informacije, na podlagi katere bi
               bilo mogoče prepoznati njegovo identiteto. Sankcija za to pa je bodisi denarna kazen
               ali pa kazen zapora do treh let.</p>
               <p>Senzacionalistično poročanje pa je tudi problem, ko se samo zaradi političnih
               interesov želi nekoga očrniti v javnosti, pa čeprav gre lahko zgolj za špekulacije in
               natolcevanja brez kakršnihkoli dokazov. Omenimo samo primer Patria in lažnivo
               obtožbo, da je nekdanji predsednik vlade prejel podkupnino. V javnosti je bila tik
               pred volitvami vržena laž, ki pa ni bila podkrepljena niti z enim samim najmanjšim
               dokazom. Sramota, kaj vse se lahko v tej državi dela samo zato, da nekdo pride na
               oblast. Vendar pa v varuhovem poročilu za leto 2008 tega nedopustnega posega v dobro
               ime ni bilo moč zaslediti. Tako pomembna afera, pa ni bilo niti besede znotraj
               poročila varuha! V poročilu za leto 2008 varuhinja izpostavlja tudi delovnopravni
               položaj novinarjev, za katerega pravi, da je velikokrat negotov, kar pa vpliva na
               kakovost in neodvisnost njihovega dela. Ob tem naj omenim in tudi moram reči, da se
               tukaj strinjam z varuhinjo, zadnji primer novinarja Meška, ki je bil vržen na cesto,
               ker ni bil po volji novi oblasti in katerega primer je obravnaval tudi Odbor za
               kulturo, šolstvo, šport in mladino. Znotraj poročila varuha tako kot tudi lansko leto
               je precej prostora namenjenega tudi prepoznavanju sovražnega govora. In tukaj se
               absolutno strinjam z varuhinjo, da je treba najti rešitev,kako bomo učinkovito
               preganjali in kaznovali sovražni govor, ki ga je vedno več. Vedno bolj je prisoten
               predvsem na raznih spletnih forumih, kjer spletni administratorji žal ne opravljajo
               svojega dela in v veliko primerih dopuščajo sovražni govor, ki posega na različna
               področja od političnega do seksističnega do homofonega in verskega sovražnega govora.
               To so vse oblike, ki bi jih uredniki spletnih portalov dejansko morali prepoznavati
               kot neprimerne, zakonodajo pa bi morali spremeniti v smeri, ki ne bi dovoljevala
               takšnih zlorab oziroma bi uporabnika, ki širi sovražni govor, kaznovala. V Poslanski
               skupini Slovenske demokratske stranke se strinjamo, da je treba to področje urediti,
               vendar pa je pri tem treba biti dosleden, predvsem pa imeti za vse enaka merila, ne
               pa, da pri političnem sovražnem govoru, ki se dogaja in je prisoten, obsojamo
               tistega, ki navadno prihaja z desnice, ko govorimo o političnem sovražnem govoru, ob
               sovražnem govoru levo usmerjenih politikov pa največkrat kar molčimo oziroma se
               sprenevedamo, da gre samo za nerodno izjavo. Varuhinja tudi opozarja na sovražni
               govor, ki se dotika verskih skupnosti, zlasti spodbujanja verske nestrpnosti do
               Rimskokatoliške cerkve v spletnih medijih in forumih. Spodbujanje tudi sovražnega
               govora s strani aktualne oblasti, tukaj imam v mislih predvsem pisanje ministrice za
               kulturo na blogu, kjer je s svojim pisanjem grobo posegla v osebnostno integriteto
               direktorja Televizije Slovenije Jožeta Možine in predsednika Programskega sveta RTV
               Slovenija dr. Staneta Grande; in seveda še bi lahko naštevali. Teh primerov je
               veliko.</p>
               <p>Poročilo varuha se seveda sooča še z vrsto drugih problemov, ki posegajo na področje
               kršenja človekovih pravic in je kot takšno pomemben pokazatelj, predvsem v tem
               smislu, kaj je treba popraviti, kje je potrebno spremeniti zakonodajo, na katerih
               področjih je treba biti še posebej pazljiv, da pridemo do primernega reševanja
               posameznikovih problemov. In s tega vidika je zagotovo dobrodošel in pomemben
               dokument.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vito Rožej v imenu Poslanske skupine Zares.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Spoštovani predsedujoči, predstavniki Vlade, spoštovana varuhinja, kolegice in
               kolegi.</p>
               <p>Vsem je najbrž jasno, da je pot do spoštovanja človekovih pravic križev pot. Zakaj je
               temu tako? Najbrž zato, ker jih ne razumemo vsi enako, tudi stališča, predstavitve
               mnenj poslanskih skupin nam to kažejo. Jaz razumem, da urad varuha človekovih pravic
               jemlje in razume človekove pravice tako, kot morajo biti jemane in razumljene. Ima na
               tem področju dolgoletne izkušnje, štirinajsto je že to poročilo, ki ga zdaj
               obravnavamo in v temu delu jim gre verjeti. Sestavljajo pa poročilo na podlagi
               podanih prijav, na podlagi podanih prijav vidijo in ocenijo, na katerem področju se
               je največ kršitev v posameznem letu zgodilo, in iz tega sklepajo, kaj se seveda da
               storiti za naprej.</p>
               <p>Če kdo v temu poročilu kakšno stvar pogreša, bo najbrž razlog v tem, da ta stvar ni
               bila podana, prijavljena varuhinji človekovih pravic. Če bi temu bilo tako in bi bila
               tehtna in smiselna ta prijava, bi najbržda bila obravnavana. Mnoge od teh prijav so
               in zaradi tega je tudi priporočil k poročilu varuhinje človekovih pravic mnogo.
               Mislim, da je vseh sto petintrideset, ki jih je podanih, primerno utemeljenih, imajo
               svoj dober razlog, v katerega ne gre dvomiti, vsaj mi v Poslanski skupini Zares ne
               dvomimo in ne favoriziramo katero izmed priporočil je tehtnejše in katero ni.</p>
               <p>Čeprav je treba povedati, da je letošnje poročilo bilo narejeno hitro, bilo je
               omenjeno že v juniju, tudi odzivno poročilo Vlade je bilo temu primerno lahko
               pripravljeno prej in tudi nekateri ukrepi so se lahko odvili prej, kot pa bi se, če
               bi vsi lovili samo zadnje roke, kar je za spoštovanje človekovih pravic v Republiki
               Sloveniji pohvalno. Vidimo namreč lahko, da tudi če se poročilo varuha človekovih
               pravic ne obravnava v Državnem zboru Republike Slovenije, to seveda še ne pomeni, da
               posamezni odgovorni javni funkcionarji in uradniki ne jemljejo teh priporočil resno,
               da se zakonodaja ne popravlja, da se podzakonski akti ne popravljajo in da se
               postopki ne urejujejo v skladu s temi napotki varuha človekovih pravic. Seveda, po
               drugi strani imamo pa tudi funkcionarje te države, ki teh priporočil ne jemljejo tako
               resno. Tak primer imamo, žal, tudi v tej hiši. Ob obravnavi poročila varuha
               človekovih pravic je od nekaj čez 130 priporočil, skoraj več kot 40 teh priporočil iz
               predlogov, ki naj bi jih potrdila Komisija za človekove pravice kot matično delovno
               telo, izpadlo. Kakšnih je bilo tistih 40 priporočil, da niso našla poti v končno
               poročilo, ki naj bi ga komisija sprejela, je treba vprašati pripravljavko delovnega
               gradiva. Nanašala so se ta priporočila na Rome, zapornike ali kot nekateri radi
               rečejo marginalne skupine, pri čemer je treba vedeti, da so ravno te marginalne
               skupine po svoji definiciji tiste, katerim so najbrž kratene človekove pravice, zato
               ker so ravno zaradi svoje drugačnosti marginalne, so nagnjene k temu, da bodo njihove
               pravice kršene, ker so drugačne od večinskih skupin, zato je logično, da se varuhinja
               posveča ravno njim. Če smo vsi pošteni vsak sam do sebe, bo ugotovil, da se bo najbrž
               pri vsakem izmed nas našla osebna okoliščina, v kateri je vsakdo izmed nas lahko del
               ene marginalne skupine, mogoče kdo šepa na levo nogo, drugi slabše vidi na desno oko,
               v nobenem pogledu pa ne moremo reči, da smo vsi vedno večinski, skratka zato moramo
               imeti tudi razumevanje za vse marginalne skupine.</p>
               <p>Med predlaganimi priporočili komisiji ni bilo več kot 40 tistih, ki jih je predlagala
               varuhinja, in sicer v tej novi strukturi poročila, ki je preglednejše lažje se
               sledijo sprejeti ukrepi pristojnih organov oziroma drugih vej oblasti na podlagi tega
               poročila in se lažje ureja to področje, to je treba povedati. Poleg, bom rekel,
               izgubljenih 40 priporočil so se pa v predlagano delovno gradivo vrinila nekatera
               nova, ki zadevajo ravnanja policije in sodišč. V obravnavi na delovnem telesu se je
               izkazalo, da večina članov komisije za človekove pravice razume mnenje varuhinje
               človekovih pravic kot merodajno in priporočila, ki jih je sama naredila, kot
               merodajna in jih zato podpira vsa in v celoti. Proceduralni zapleti, ki jih boste
               znali oceniti sami tudi na podlagi poročila, ki ga je predsednica komisije
               predstavila v dveh minutah in pol, kolikor ji je bilo tukaj na voljo, so tista, ki so
               botrovala temu, da se je bilo treba še enkrat sestati pod drugim vodstvom, pod
               proceduro, ki je sledila Poslovniku Državnega zbora sprejeti mnenje v matičnem
               delovnem telesu zato, da danes lahko obravnavamo to poročilo varuha človekovih pravic
               Republike Slovenije za leto 2008. Hvala bogu, vsaj v letošnjem letu, čeprav bi ga
               lahko tudi že na kakšni seji prej, morda na oktobrski, zagotovo pa lahko na
               novembrski.</p>
               <p>Med vsemi mnenji oziroma področji, ki jih varuhinja navaja kot problematična, je že
               leta področje javne besede oziroma etike javne besede. Ob obravnavi letošnjega
               poročila varuhinje človekovih pravic smo lahko videli, kakšen je napredek na področju
               etike javne besede. Predsednica delovnega telesa, ki obravnava to poročilo varuha
               človekovih pravic, je večino članov tega delovnega telesa posredno imenovala za
               neumne, seveda, ker naj bi storili neumnost, ki naj bi jo kasneje popravljali, čeprav
               je seveda šlo zgolj in samo za to, da smo se čutili dolžne, da kot delovno telo
               Državnega zbora opravimo tisto, kar nam zakonodaja nalaga: izrazimo dolžno
               spoštovanje varuhinji človekovih pravic in da naredimo tisto, kar moramo storiti.
               Danes so seveda ta priporočila tukaj, pred vami, poročilo je pripravljeno. Sami ste
               se lahko poglobili tudi v poročilo varuha človekovih pravic, ob njegovi preglednosti,
               je najbrž bilo vaše delo lažje kot doslej.</p>
               <p>Kot že rečeno, nekatera priporočila so se začela izvajati že med pisanjem odzivnega
               poročila Vlade, nekatera do te obravnave v Državnem zboru, nekatera pa se dogajajo
               sedaj, ko govorimo, tukaj je bil omenjen družinski zakonik, morda velja omeniti tudi
               možnost spremljanja dnevno informativen oddaje za gluhe v znakovnem jeziku in še
               kakšna stvar bi se našla. Vsak od govornikov bo najbrž našel svojo temo, ki bi jo rad
               posebej izpostavil kot problematično. Mislim, da bi bilo treba posebno pozornost dati
               tudi področju mobinga, ki je v zadnjem letu naraščajoče, še posebej tam, kadar gre za
               nadlegovanje na delovnem mestu, kjer je delodajalec država, še posebej tam, kjer gre
               za represivni aparat države. V tem poročilu za 2008 boste našli posebej izpostavljen
               primer nadlegovanja zaposlenih v Slovenski vojski, in to ne zaradi katerega koli
               razloga, ampak zaradi razloga, ker so izkoristili 190. člen o delovnih razmerjih, ki
               staršem daje nekatere dodatne ugodnosti, če želite, in da je starševstvo razlog za
               diskriminacijo v Slovenski vojski, je seveda skrb zbujajoče. Zato bi ob ostalih
               zakonskih spremembah, ki so bile že omenjene, veljalo razmisliti tudi o skladnosti
               zakona o delovnih razmerjih z zakonom o službi v Slovenski vojski in zakonom o
               obrambi, ker če vojska te države ne razume, koga ščiti, skratka otrok te države in
               njeno bodočnost, potem ji najbrž ni pomoči, pa če bo svoje znanje nabirala v še tako
               perečih in žgočih žariščih povsod okrog po svetu.</p>
               <p>Kot rečeno, v Poslanski skupini Zares smo tega poročila veseli, predvsem njegove nove
               oblike, preglednosti. Kar se same vsebine tiče, izrekamo varuhinji vso pohvalo za
               skrb in doslednost. Sami se bomo pri priporočilih o možnih spremembah zakonodaje
               potrudili v najboljši moči, da bodo šle spremembe v smer, ki bo zagotavljala večje
               spoštovanje človekovih pravic. Upamo, da bomo naslednje poročilo varuhinje človekovih
               pravic lahko obravnavali prej kot na decembrski seji. Izražamo tudi upanje, da bo
               naslednje poročilo tanjše, kot je to. Da se bo to zgodilo, pa moramo vsi, ki k temu
               lahko kakorkoli pripomoremo, narediti svoj delež. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Bogovič v imenu Poslanske skupine Slovenske
               ljudske stranke.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep pozdrav, spoštovani podpredsednik, spoštovane kolegice in kolegi, spoštovana
               varuhinja s sodelavci, spoštovani minister, spoštovani predstavniki številnih
               ministrstev!</p>
               <p>14. letno poročilo varuha človekovih pravic za leto 2008 je pred nami in v Poslanski
               skupini Slovenske ljudske stranke menimo, da mora Državni zbor ne glede na zaplete
               pri sprejemanju priporočil na matični komisiji obravnavati poročilo varuhinje
               človekovih pravic iz več razlogov. Prvič, iz spoštovanja do neodvisnega instituta
               varuha človekovih pravic, drugič, iz razloga, da opozorimo in obravnavamo pereče
               probleme, na katere poročilo opozarja, in tretjič, predvsem zato, da bi Vlada in
               odgovorne institucije upoštevale priporočila varuha oziroma varuhinje in ustrezno
               ukrepale.</p>
               <p>Tudi sami želimo opozoriti na nekaj opozoril, ki so bila izpostavljena. Dejstvo je,
               da se najbolj pereči problemi vlečejo iz leta v leto. Na mnoge, kot na primer na
               sodne zaostanke, parlament nima vpliva, lahko zgolj le opozarjamo in pozivamo
               ministrstva in pravosodne organe, da ukrepajo. Varuhinja poroča, da so se statistično
               zaostanki sicer delno zmanjšali, zaskrbljujoče pa je, da se nanjo obračajo pobudniki,
               ki še vedno poročajo o devet in več let trajajočih postopkih. Ta problem se vleče iz
               poročila v poročilo, iz leta v leto, in to kljub temu da se na pobudo sodne veje
               sprejemajo zakoni in ukrepi, sprejeto pa je bilo pred kratkim celo veliko in mogoče
               celo v tem času neupravičeno povečanje plač v sodni veji, glede na krizo. To je
               nedopustno in v nasprotju z ustavno pravico do pravne varnosti državljanov - se
               pravi, ti zaostanki -, predvsem pa ni izpolnjena pravica do sojenja v razumnem roku.
               Zaskrbljujoča so opozorila s področja socialne varnosti in zdravja, stanovanjskih
               problemov in podobno, zato tudi vsa priporočila s tega področja podpiramo. Zahtevnost
               naloge je nekaj, s čimer poskušajo nekatera ministrstva in drugi organi pojasniti
               zaostanke pri uresničevanju posameznih zahtev, ki so jim bile postavljene. Na takšna
               pojasnila bi morali biti ministrice in ministri in druge odgovorne osebe posebej
               pozorni, saj jasno sporočajo, da določena služba zadevnega problema ne obvladuje.
               Vsem, tudi nam poslancem in poslankam, se mora vtisniti naslednja ugotovitev
               varuhinje, ki bi jo morali upoštevati pri sprejemanju zakonodaje in drugih predpisov.
               Površnost pri presoji medsebojnega vpliva posameznih določil, da določi novo pravico,
               je kriva za mnoge nejasnosti in nedoslednosti, ki neposredno ali posredno zmanjšujejo
               pravico posamezniku. Novi zakoni se po mnenju varuha, sprejemajo prehitro in premalo
               se upošteva strokovno in drugo javnost. Varuh ponovno priporoča, da se sodelovanje
               javnosti pri sprejemanju predpisov uredi s posebnim zakonom in se z njim določi tudi
               krog udeležencev, čas razprave, način posredovanja pripomb ter obveznost nosilcev teh
               razprav, da se opredelijo do prejetih pripomb in predlogov. V poslanski skupini
               dodajamo k temu tudi to, da bi Vlada morala upoštevati tudi javne razprave, ki jih
               opravljamo v Državnem zboru, in prav v zadnjem času smo priča pri dveh zakonih, kako
               so bile večinske javne razprave prezrte in tudi neupoštevane. Govorim o družinskem
               zakoniku in tudi o spornem zakonu o skladu kmetijskih zemljišč.</p>
               <p>Priporočilom ne prisluhne niti Državna volilna komisija, pobudo varuha za boljše
               vnaprejšnje obveščanje v volilni in referendumskih postopkih ter opozorilo, da so
               bili nekateri podatki, ki so jih pogrešali objavljeni manj kot dva tedna pred iztekom
               zakonskih rokov, je Državna volilna komisija razumela kot vprašanje, do kod naj seže
               aktivizem Državne volilne komisije. Strinjamo se z ugotovitvijo varuhinje, saj je
               pravica do obveščenosti in pravica soodločati osnovna pravica državljanov in prav
               tako za uspešnost demokracije. Morda bi Državna volilna komisija za ta opravila
               potrebovala okrepitve, vsekakor pa bi si želeli več korektnega sodelovanja z
               varuhom.</p>
               <p>Varuhinja je precej pozornosti posvetila verski svobodi in verskim skupnostim, saj že
               v uvodnem poglavju 1/1 - Svoboda vesti, posveča tej problematiki precej pozornosti in
               prostora. Varuh sicer pozdravlja odločitev Urada za verske skupnosti, ki je v
               novembru pripravil posvet s predstavniki verskih skupnosti o sovražnem govoru in
               pojavih verske nestrpnostih in je v opisanih napadih na muslimanske verske objekte in
               v nekaterih drugih primerih o sumu kršitve zbujanje verske nestrpnosti seznanil
               tožilstvo. Pozdravljamo občutljivost varuhinje za versko svobodo in posebej podpiramo
               njeno stališče in pričakovanje, da se na podlagi zakona o verskih skupnostih v
               doglednem času omogoči tudi izvajanje te pravice v socialnovarstvenih zavodih, ki
               opravljajo institucionalno varstvo.</p>
               <p>Na področju zdravstvenega varstva in zavarovanja se varuh srečuje tako s težavami na
               sistemski ravni kot v odnosu med posameznikom in izvajalci zdravstvenih storitev.
               Prizadevanja, da bo težav manj z uveljavitvijo zakona o pacientovih pravicah še ne
               more potrditi.</p>
               <p>V Poslanski skupini Slovenske ljudske stranke se nam zdi pomembno omeniti še
               priporočilo, ki bi ga morali vsi upoštevati. Priporoča čim prejšnjo pripravo
               sprejetja dopolnil zakona o zdravstveni dejavnosti, ki naj ustrezneje uredi vprašanje
               podeljevanja koncesij ter do sprejetja zakona odločanje o vlogah, o podelitvah
               koncesij po Zakonu o splošnem upravnem postopku na podlagi javnega razpisa. Med
               človekove pravice spada tudi pravica do zdravega, čistega, neonesnaženega okolja, ki
               zelo vpliva na kvaliteto življenja in zdravje vseh ljudi. Gre sicer za novejšo
               pravico, ki ji zadnje čase ves svet namenja posebno pozornost, države imenujejo
               posebne ombudsmane za okolje. Zato podpiramo predlog, naj se čim prej vzpostavi
               sistem pridobivanja pooblastil za izvajanje tajnih meritev, akreditacije, sistem
               nadzora meritev ter dodeljevanje pooblastil za izvajanje in preverjanje kakovosti teh
               meritev.</p>
               <p>Na koncu naj dodam, da v Slovenski ljudski stranki podpiramo poročilo Varuha
               človekovih pravic, prav tako pa tudi vsa podana priporočila, hkrati pa varuhinji
               izražamo vse priznanje in pohvalo za njeno delo kakor tudi pohvale za lepo
               pripravljeno letno poročilo. Ne podpiramo pa tretjega sklepa komisije, ki je
               predlagana v poročilu Komisije za peticije in človekove pravice, ki je bila po našem
               mnenju tudi poslovniško nepravilno sklicana s strani podpredsednika brez vednosti
               predsednice. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Matjaž Zanoškar v imenu Poslanske skupine DeSUS.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala za besedo, gospod predsedujoči. Spoštovana gospa varuhinja človekovih pravic in
               pomočnica, spoštovana gospod minister in gospa ministrica, državni sekretarji,
               sekretarke! Spoštovani kolegi, dovolite, da predstavim stališče Poslanske skupine
               DeSUS glede letnega poročila varuhinje človekovih pravic za leto 2008. Čeravno smo v
               poslanski skupini obravnavali vsa področja, vendar bom v poročilu oziroma v stališčih
               predstavil le tista področja, ki so nam še v posebnem interesu.</p>
               <p>Torej, v Poslanski skupini DeSUS smo z zanimanjem pregledali letno poročilo varuhinje
               človekovih pravic, ki je že štirinajsta po vrsti. Poročilo je bilo obširno, dobro
               pripravljeno in podkrepljeno s primeri. Institut varuha je pravzaprav ustanovljen
               zato, da na nek način kontrolira delo državnih organov in opozarja tudi na
               pomanjkljivosti v pravnih predpisih ali pri vladnih službah, ki jih je treba
               spremeniti. Pozitivno ocenjujemo, da poročilo za leto 2008 prvič vsebuje priporočila
               Državnemu zboru, vendar je teh veliko, in menim, da bi kazalo ta priporočila nekoliko
               združiti in s tem temu dati večjo težo. Še posebej smo se posvetili področju
               socialnih zadev, kjer je moč zaslediti upad števila pobud na temo revščine in
               socialne stiske. Po naši oceni to ni znak, da se je stanje v naši državi izboljšalo -
               torej, da so ljudje, ki se znajdejo v stiski, prepoznali, da institut varuha ni
               namenjen konkretnim materialnim pomočem, ampak zgolj svetovanju in opozarjanju
               politike na neustrezne rešitve. V Poslanski skupini DeSUS nas ob tem upadu števila
               pobud na omenjeno tematiko skrbi, da so ljudje obupali, da ne vidi več smisla v
               opozarjanju na svojo stisko. Obenem pa po naši oceni obstaja še vedno ogromno ljudi,
               ki se še vedno ne znajdejo oziroma ne zmorejo obrniti h pomoči pri varuhu. Poznano
               nam je prizadevanje varuhinje, da bi svoje poslanstvo čim bolje približala širši
               javnosti, torej državljankam in državljanom, zato se nam zdi, da je umestno
               razmišljanje o uradovanju in delovanju varuha na terenu. Tega si zanesljivo ljudje
               želijo. Bi pa morali razmisliti tudi o uradnih urah varuhinje na terenu, torej v
               posameznih pokrajinah.</p>
               <p>Zdi se nam tudi umestno, da bi razmišljali o tem, da se največje in najhujše kršitve
               človekovih pravic javno objavijo. Vem, da bi bilo to relativno zahtevno za varuhinjo
               saj se zavedamo, da je za posameznika kršitve vedno zelo huda, ampak tukaj je tudi
               drugi moment, in sicer javno obsojanje kršitelja, ki bi vsekakor imelo preventiven
               učinek še posebej v tem, ker varuh nima neposredne moči za konkretno ukrepanje. Ena
               najbolj perečih tematik je torej porast revščine predvsem med starejšimi ljudmi, ki
               živijo sami z nizko pokojnino. Med najbolj rizičnimi skupinami so prav invalidski
               upokojenci, ki prejemajo najnižje mesečne prihodke. Ljudje, ki se borijo z revščino
               pa zaradi neustreznih bivalnih pogojev in nizkega življenjskega standarda tudi
               zbolijo, kar situacijo, v kateri so se znašli, še otežuje. Posledično so predvsem
               zaradi sramu tudi socialno izolirani kar jih odriva na sam družbeni rob. Dejstvo je,
               da je treba revščino opredeliti in jo postaviti v širši kontekst ter prepoznati
               razliko med uradno in dejansko revščino.</p>
               <p>V Poslanski skupini DeSUS se strinjamo z ugotovitvijo varuhinje, da bi bilo smiselno
               razmisliti o nacionalni strategiji za odpravo revščine in njenih pojavnih oblik in o
               ravnanju s tistimi, ki se znajdejo v revščini. Treba bi bilo pripraviti ustreznejše
               in človeku prijaznejše programe za osebno aktiviranje revnih, ob tem pa jih
               spodbuditi k iskanju rešitev. Izstop iz revščine zahteva več priložnosti, več
               možnosti, zato je treba pristopiti k deregulaciji sistema blaginje in zagotoviti
               precej višjo raven socialnega minimuma. Po oceni Poslanske skupine DeSUS je treba na
               vse večji pojav revščine hitro odreagirati in ustaviti naraščanje revščine. Se pa
               bojimo, da bo glede na trenutno stanje v slovenskem in svetovnem gospodarstvu ter ob
               grožnjah z zamrznitvijo pokojnin število revnih še naraščalo. To pa pomeni vse večjo
               nevarnost, da se bodo socialni problemi v naši državi eskalirali v širšem obsegu.</p>
               <p>Centri za socialno delo so velikokrat omenjeni v poročilu, večkrat kot institucija,
               ki ne dovolj dobro opravlja svoje poslanstvo. A morda iz tega ne izhaja, da bi to
               institucijo bilo treba reorganizirati, jo osvoboditi birokratskih in formalističnih
               postopkov ter jo okrepiti s svetovalno funkcijo, z večjo pristojnostjo na terenu? In
               če pogledamo še socialne pomoči, lahko rečemo, da so nekatere zelo nizke, vendar pa
               je nedopustno, da v sedanji situaciji in informacijski družbi ni povezav med vsemi
               karitativnimi institucijami in institucijami, ki to pomoč nudijo. Na tak način ni
               izvzeta tudi možnost zlorabe vseh teh socialnih pomoči.</p>
               <p>Po naši oceni mora posebna skrb ob starajoči se družbi veljati starejšim ljudem, ki
               se na varuha obračajo precej manj kot ostale kategorije prebivalstva. Starejši so
               pogosto neupravičeno izključeni iz družbenega dogajanja ter priprave in oblikovanja
               strategij, ki jih neposredno zadevajo. Po našem mnenju je treba še naprej razvijati
               preventivne programe, ki bodo zagotavljali kakovost življenja starejšim in njihovo
               vključenost v socialno okolje in širše. Ob tem ne smemo pozabiti na zaveze, zapisane
               v koalicijskem sporazumu, da v tekočem mandatnem obdobju ustanovimo urad za
               starejše.</p>
               <p>Eno od področij je za starejše zelo pereče, to je področje institucionalnega varstva,
               predvsem sprejem v domove za upokojence. V letu 2008 je varuhinja sicer prejela manj
               pritožb, ki so se nanašale na čakalne dobe in sprejem starejših v institucionalno
               varstvo. Vendar po naši oceni to ne pomeni, da se čakalne vrste krajšajo, temveč da
               so ljudje tudi v tem primeru spoznali, da varuhinja nima nikakršnega vpliva na
               hitrejši sprejem v domsko varstvo. Sicer pa na drugi strani obstaja bojazen, da mnoge
               družine vzamejo svoje starše iz sistema institucionalnega varstva, zato da tudi z
               njihovo pokojnino svoji družini zagotavljajo večjo eksistenco.</p>
               <p>Izkazalo se je, da standardi in normativi za izvajanje posameznih vrst oskrbe v
               domskem varstvu ne ustrezajo več dejanskim potrebam stanovalcem domov in ne omogočajo
               tako izvajanje storitev, kot bi si jih v skladu s sodobnimi strokovnimi pristopi
               želeli in ogrožajo že dosedanjo doseženo kakovost storitev. Mnogi starejši domovi
               tudi arhitekturno ne ustrezajo sedanjim potrebam za svoje stanovalce, saj svojim
               stanovalcem zaradi večposteljnih sob ne nudijo zasebnosti. Zaradi vse večjega pojava
               demence v naši družbi in posledično tudi večjega števila dementnih stanovalcev v
               domovih se mora ustrezno povečati tud število varovanih oddelkov, vendar varovanih do
               te mere, da bo zagotovljena ohranitev osebnega dostojanstva in zaščite osebnega
               dostojanstva in zaščite človekovih pravic.</p>
               <p>Zelo velika vrzel na področju institucionalnega varstva pa je predvsem pomanjkanje
               kapacitet. In glede na to, da se naše prebivalstvo stara, Vlada pa v prihajajočem
               proračunu kljub koalicijski zavezi ne načrtuje izgradnje dveh domov, kot smo ju
               zahtevali v Poslanski skupini DeSUS, bo ta tematika še ostala dolgo nerazrešena.
               Čeprav Vlada sicer napoveduje, da naj bi do leta 2010 bilo vključenih 5%
               starostnikov, starejših od 65 let, se nam zdi, da je to zelo težko dosegljivo.</p>
               <p>Posebno pozornost je treba nameniti tudi zlorabi starejših, pri tem mislim zaščiti in
               samozaščiti. Nujno je uvesti sistem zagovorništva za starejše, znanje zagovornikov pa
               ustrezno sistemsko in zakonsko urediti.</p>
               <p>Iz poročila izhaja tudi velika skrb in aktivnost varuhinje za pravice otrok.
               Zagovornik otrok - odlična institucija, odlična zamisel! Mislim, da je sedaj vrsta na
               Državnem zboru, da čim prej sprejme zakon o zagovorniku otrok, kajti le tako bo
               mogoče zagotoviti izvajanje zagovorniške funkcije povsod po Sloveniji, ne pa le v
               izbranih pilotnih projektih, centrov za socialno delo.</p>
               <p>Na koncu bi se rad dotaknil še enega problema, s katerim se soočajo slovenski
               upokojenci. Dejstvo je, da se ob upokojitvi status človeka spremeni iz zaposlenega v
               upokojenega. To pa ne pomeni, da se upokojencu odvzamejo poklic, izobrazba, znanje,
               torej profesor je še vedno profesor, inženir je še vedno inženir in podobno. Vendar
               pa se je pri nas pojavil poseben fenomen, ko ljudi, ki so upokojeni, označujemo z
               nedefiniranim statusom upokojenec. To po naši oceni pomeni poseg v človekovo pravico
               do pridobljenega naziva in poklica, kar posledično pomeni anonimizacijo zelo velike
               skupine ljudi.</p>
               <p>Ta status unovčuje na način, da se ve, da ni več zaposlen, ničesar pa ne pove o tem,
               kaj je v življenju pridobil, kaj zna in kako ga je še lahko v družbi koristiti. Zato
               se v Poslanski skupini DeSUS strinjamo z varuhinjo, naj se v vseh evidencah,
               opredelitvah, opisih statusov, sporočil in tako dalje zapiše tudi izobrazba oziroma
               poklic, ki ga je posameznik pridobil v času njegovega življenja.</p>
               <p>V Poslanski skupini DeSUS pozitivno ocenjujemo obsežno poročilo, upamo, da ni obsežno
               zaradi povečanja kršenja človekovih pravic, čeprav je bilo pobud varuhinje več kot pa
               pretekla leta. Morda bi omenil le to, da se pogreša povzetek, jasne navedbe, kaj od
               varuhinjinih ugotovitev in priporočil je bilo uresničenega kateri državni organi
               oziroma organi javnega sektorja so priporočila upoštevali in kateri ne. Tako bi
               konkretno ocenili, kje je opaziti napredek in kje je opaziti stagniranje na račun
               kršenja človekovih pravi v naši državi.</p>
               <p>Kljub temu pa v Poslanski skupini DeSUS ocenjujemo, da je poročilo dobro, da je dobro
               izhodišče in napotek, navodilo vsem ministrstvom in Vladi in se vam zato zahvaljujemo
               in čestitamo. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti v imenu Poslanske skupine
               Slovenske nacionalne stranke.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Lep dober dan vsem skupaj.</p>
               <p>No jaz se ne bom hvalil z lepim estetskih videzom te knjige, ker mi smo dobili
               fotokopijo, tako da tudi ta fotokopija ustreza vsebini in pa tudi načinu sprejemanja
               tega poročila na odboru oziroma na Komisiji za peticije, človekove pravice in enake
               možnosti. Koalicija se je potrudila, da je izkoristila bolniško odsotnost predsednice
               in potem po svoje zapeljala ta voz.</p>
               <p>Ampak, če gremo h poročilu samem, mislim, da je kaj malo pravega mesa na teh kosteh.
               Gre v glavnem za statistično obdelavo raznih dogodkov in naštevanje, kaj se je
               zgodilo, na koncu pa, kaj je storila varuhinja človekovih pravic, ta del pa manjka.
               Namreč to, da se opisuje in piše, kaj je bilo pri kakšnih odločbah, česa ni bilo
               storjenega in kaj bi moralo biti narejeno, to vemo vsi kajti, če nekaj ni strojenega
               se nekdo pritoži in če pogledamo zakone vidimo, kaj je tisto, kar ni bilo storjeno.
               Ampak, kaj je pa storila varuhinja? Nič! Pri svojih štirih namestnikih in celi kupici
               štaba in strokovnih sodelavcev, ki jo ima, bi lahko naredila bistveno več. Iz
               poročila je jasno razvidno, da delo varuha človekovih pravic ni dovolj učinkovito.
               Dejstvo je, da je tudi sodelovanje z varuhom neuspešno ali pa ga sploh ni. Na to
               opozarja marsikatera nevladna organizacija pa tudi druge organizacije.</p>
               <p>Tudi sodelovanje s poslanskimi skupinami, s poslanci ali kaj podobnega bi bilo lahko
               boljše, pravzaprav ga ni. To, da se je varuhinja pripravljena tik pred poročilom
               enkrat srečati s poslansko skupino, je premalo. Mislim tudi, da Komisija za peticije
               dobiva ogromno, celo od naše, Slovenske nacionalne stranke dobiva veliko materialov,
               kjer bi morala posredovati varuhinja. Mislim, da komisija posreduje naprej te stiske
               ljudi, o katerih bi morali razpravljati, pa vendar iz tega ni nič. Če vzamemo že sam
               začetek tega poročila, vidimo, da je od šestih strani čisto na koncu nekaj o
               otrokovih pravicah, pa mislim, da so otroci ena od najbolj krhkih populacij v državi.
               Tu obdelujemo vse mogoče. Najprej se varuhinja spotakne ob Državno volilno komisijo,
               ki vendar dela po zakonu. Naj predlaga gospa varuhinja spremembo zakona, pa bo delala
               drugače. Potem še vedno gospo bolijo nasprotovanja gradnji džamije, pa vendar smo
               imeli v Švici nek referendum, ki je pokazal stanje v Evropi. V Franciji so delali
               analize in bi šel z 80% večino takšen referendum skozi, v Nemčiji z okrog 72% večino,
               zato vlade ne dovolijo tega referenduma. Tu je nekaj podobnega. V Sloveniji tudi ne
               dovolijo svobode misli in svobode izražanja. Ravno tako, ko govori gospa varuhinja o
               sovražnem govoru, se človek vpraša, kaj pa 39. člen Ustave Republike Slovenije, ki
               govori o svobodi govora in izražanja. Kaj je sovražni govor? Če človek uporablja
               izraze, ki so v slovenski literaturi, in izraze, ki dejansko stojijo, kot recimo
               Cigan, pa bi moral reči Rom? Zakaj pa? Cigani sami pravijo, da so ponosni, da so
               Cigani in da niso Romi.</p>
               <p>Če gremo naprej, je cela vrsta zadev, ampak ustavimo se pri eni - problematika
               predstavnikov manjšin. Madžarska manjšina dobiva v Sloveniji preko 20 milijonov evrov
               denarja za svoje delovanje. Slovenska manjšina na Madžarskem dobiva okrog 600 tisoč
               evrov! Italijanska manjšina dobiva ogromne količine denarja, ima svojo televizijo,
               svoj radio in ne vem kaj še vse, Slovenci na italijanski strani ne dobimo nič
               praktično! Zdaj so nekako zbrskali nekaj denarja, da so lahko zopet začeli delovati v
               tržaškem gledališču. In kaj stori gospa varuhinja? To je ne zanima, ker to ni
               marginalna skupina. To so predstavniki večinskega naroda, ki se jih lahko tlači, po
               katerih se lahko hodi, ker spoštujejo zakone, bodo tako ali tako sklonili glavo in
               bodo tiho. To je naša Slovenija! Seveda pa tujci in azilanti - tukaj je pa treba dati
               vse mogoče stvari, samo da se bodo dobro počutili, da jih bo še več v Sloveniji in da
               jim bomo dali vse tisto, česar nikoli in nikdar ne damo svojim lastnim slovenskim
               državljanom. Prekleto žalostno! Da ne bom skakal preveč, pa se, recimo, ustavimo pri
               zdravstvenem varstvu in zavarovanju. Kaj pa zdravniki? Toliko zdravniških napak, pa
               vendar samo zahteve po izboljšanju finančnega stanja in po večjih zaslužkih! In kje
               je tukaj varuhinja človekovih pravic? Je ni. Pa imamo celo vrsto svinjarij s področja
               zdravstva - ampak varuhinje to ne zanima. Pa je nekaj vzporednega.</p>
               <p>Če gremo na sodnijo. Ogromno slabih, neustreznih, nepravičnih in nekonstitutitvnih
               sodb je v slovenskem sodstvu. In kaj se zgodi? Nič. Nič varuhinje ne zanima! Sodniki
               si višajo plače, kolikor jim pač prija, in seveda naše gospe varuhinje to ne zanima.
               No, ampak po šestih straneh tukaj v uvodu, pridemo na koncu do zadnjih nekaj vrstic,
               kjer piše o otrokovih pravicah, ki morajo ostati v ospredju. Po drugi strani pa se
               spomnim, da je gospa varuhinja skočila pokonci, da je treba skrivati imena pedofilov,
               kajti lahko jih prizadenemo, če bo njihovo ime nekje objavljeno. Kaj pa otroci? Kaj
               pa posiljeni otroci? To pa ni važno! To pa ni važno. Važno je čuvati ime pedofila, da
               bo še naprej <q>"zganjal svojo svinjsko raboto"</q>. Mislim, da je ta zadeva, ki jo imamo
               pred seboj, nekonsistentna, slaba, en slab statističen povzetek, naštevanje določenih
               dogodkov in mi tega zagotovo ne bomo podprli. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič v imenu Poslanske skupine LDS.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani, spoštovana varuhinja, spremstvo, ministri, sekretarji in vsi ostali!
               Najprej smo varuhinji dolžni vsaj dve opravičili. Eno zaradi tega, ker nikakor nismo
               mogli pristopiti k resni obravnavi poročila, ki je ogledalo vsem institucijam in
               funkcionarjem v državi. Gre za poročilo neodvisne institucije, ki je dolžna, da
               opozarja vse, ki delajo na meji ali čez rob predpisov, da delajo narobe in da morajo
               ravnanje spremeniti ali pa tudi, da se spremenijo določeni predpisi, ki mogoče
               navajajo posameznike in institucije k temu, da človekove pravice razumejo ožje,
               napačno, drugače, kot so sicer splošno uveljavljene in dosežene tako v najbolj
               razvitih državah kot tudi, upam, da se iz leta v leto izboljšuje ta nivo tudi pri
               nas. In drugič je gotovo treba se opravičiti varuhinji in ji dati vso podporo pri
               tem, ko je sredi lanskega leta doživela medijski napad, sproduciran očitno s strani
               tedanje vladajoče koalicije, ko je komentirala določene stvari, to je na strani 41,
               na strani 41 lahko zelo dobro preberete, kaj pravzaprav naj bi varuhinja počela, česa
               ne sme in da je to tisto, kar je temeljno. In da varuhinji lahko nekdo preko medija -
               oblast, torej - sporoča, kako naj ravna, da bo prav. V primeru, ko ugotovi, da je
               nekaj narobe, je bolje, da tega ne pove, da ne zapiše, da ne opozori organe in
               institucije, da je treba ravnati drugače.</p>
               <p>V Poslanskem klubu Liberalne demokracije razumemo poročilo kot celoto. Razumemo ga
               tako, da ne more Državni zbor obravnavati posameznih poglavij na način, da bi po
               posameznih pripombah, ugotovitvah kakšno priporočilo sprejel in ga posredoval
               institucijam in funkcionarjem, ki bi morali na določenem področju kaj narediti, druga
               priporočila, pa češ niso pomembna. Za nas je vsako priporočilo, vsaka ugotovitev zase
               posebej in vse skupaj pravzaprav ogledalo. In vsak, ki ima kaj opraviti z določenimi
               opravili s tega področja, ga mora kot takšnega tudi upoštevati. Najbrž imamo tudi
               takšne predpise, kako sprejemamo to poročilo vsako leto, da moramo sprejeti
               priporočila, zato je prav, da smo vsa priporočila varuhinje, ki jih je preko 100,
               podprli v enem sklepu in da smo dodali še dva sklepa, ki so jih dodali poslanci, dva
               predloga, v katerem so zelo zelo pomembna sporočila organom te države, in verjamem,
               da bodo ta priporočila tudi sprejeta.</p>
               <p>V Liberalni demokraciji se zavedamo tega, da tudi Državni zbor mora narediti nekatere
               stvari, ki izhajajo iz priporočil na osnovi tega poročila, kajti nekatere stvari se
               vlečejo že predolgo; recimo, uresničevanje odločb Ustavnega sodišča na nekaterih
               področjih. Mi smo se v koaliciji in v Liberalni demokraciji zavezali, da bomo čim
               prej, mislim, da že zamujamo z nekaterimi uresničevanji nekaterih odločb Ustavnega
               sodišča, ampak verjamem, da bomo tako odločbe s področja izbrisanih kot tudi vse
               ostale, ki so še za uresničiti, tudi uresničili.</p>
               <p>Na drugi strani seveda bomo prisluhnili vsem opozorilom, priporočilom, ki se nanašajo
               tudi na spremembe nekatere zakonodaje, ki mogoče preozko, preslabo varujejo določene
               človekove pravice oziroma dostojanstvo posameznika, da bomo tam vložili vso energijo,
               vse tiste zakone; veliko je govora o sociali, o zdravstvu, o drugih področjih, o
               drugih zakonih. Ne mislimo, da se to nanaša samo na ministre, na druge državne
               uradnike in tako naprej, ampak pravzaprav nam to tudi pripada, da z vso odgovornostjo
               dvignemo glas ali pa sami pripravimo določene zakonske rešitve in jih tudi poskušamo
               sprejeti v Državnemu zboru.</p>
               <p>Ob vsaki obravnavi bi pravzaprav morali posamezno področje, ki ga tudi varuhinje v
               poročilu obravnava, vzeti v roke in pogledati zakon, ko pride na dnevni red, kakšna
               priporočila, kakšne ugotovitve so bile v preteklem letu ali pa mogoče tudi v letih
               nazaj. In država, vse institucije, ki bi morale poskrbeti za napredek, niso uspele,
               niso zmogle v določenem času nekatere stvari urediti. Ja, tako kot je sedaj
               pripravljeno to poročilo, sistemizirano po posameznih poglavjih s priporočili je
               pravzaprav naravnost priročnik za obravnavo tematike na posameznem družbenem
               področju. Zato verjamem, da bo danes brez polemik z varuhinjo, z njenim delovanjem na
               način poskusov delovanja diskreditacij, kot se tudi že s prejšnjimi varuhi dogajalo,
               saj to ni nič novega, je pa seveda takrat, ko imamo opravka s poročilom ali pa z
               nekaterimi ugotovitvami varuha, po našem mnenju nedopustno, da se obračunava s
               službo, z varuhinjo, z njenimi metodami in tako naprej priprave poročila.</p>
               <p>Še enkrat, nam je žal na eni strani, da se je tako dolgo vleklo to in da smo končno
               le prišli še v letu 2009 s tem poročilom pred Državni zbor, pa vendar v temu letu
               imamo za leto 2008 to poročilo v obravnavi in v Poslanskemu klubu Liberalne
               demokracije bomo podprli vsa tri priporočila oziroma predloge sklepov, ki so v
               poročilu, kajti mogoče je celo dobro, da gremo širše od samo potrditve poročila in
               sprejetja priporočil, kajti tudi poslanci marsikakšno stvar opazimo, ugotovimo in je
               tudi prav, da opozorimo na te stvari in potem tudi vztrajamo, da se stvari uresničijo
               tako, kot mislimo, da bi bile bolje, da bi bile v duhu najvišjega standarda
               spoštovanja človekovih pravic.</p>
               <p>Zato, kot rečeno, to poročilo s priporočili bomo podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo predstavitev stališč poslanskih skupin. Sledi splošna
               razprava poslank in poslancev o poročilu in predlogu priporočila.</p>
               <p>Besedo ima gospod Andrej Magajna.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Hvala. Lep pozdrav vsem navzočim. Vsak od razpravljavcev bo danes izpostavil tista
               področja, ki se mu zdijo še posebno pomembna, ali pa jih bolje pozna, ali pa so
               aktualna. Zanimivo je, da pri obravnavi poročila v 2009, čeprav se nanaša na
               situacijo iz leta 2008, pogosto obravnavamo aktualne teme, ki se dogajajo danes. To
               ni čudno. So pa kljub temu morda pomembne tudi za to poročilo, saj odpirajo določena
               področja, ki smo jih zanemarili pred leti, morda jim sploh nismo namenili pozornost
               ali jih nismo hoteli videti. Eno od takih področjih iz delovnopravnih razmerij in
               tudi na nek način ustavna materija je bila tema, ki smo jo v zadnjih mesecih
               velikokrat obravnavali - odtujevanje prispevkov za socialno varnost.</p>
               <p>Kot sem že omenil, tu ne gre le za vprašanje delovnopravnih razmerij, ampak dileme,
               ki posegajo v pravice posameznika. Plača ni sestavljena iz neto dohodka, ki ga
               prejmemo na svoj osebni račun, ampak tudi iz bruto prispevkov, ki gredo v posebne
               sklade oziroma fonde, iz katerih črpamo pravice.</p>
               <p>Ustavna dilema, ki smo jo sprožili tudi na Komisiji za peticije in človekove pravice,
               je bila ta, ali lahko nekdo, to se pravi tretja oseba, delodajalec, v povezavi z
               davčno upravo suvereno odloča o tem, ali bo prispevke odložil, plačal, kdaj jih bo
               plačal in tako dalje, brez soglasja, pa tudi brez vednosti neposrednosti prizadetega,
               to se pravi delavca. Veseli me, da smo tudi o tem spregovorili in tudi v sklopu
               priporočil dodali tudi to točko, ki smo jo načeli zadnje pol leta.</p>
               <p>Ena od takih aktualnih tem je tudi verska oskrba. Okoli verske oskrbe so seveda lahko
               različne razprave in debate. Veseli me, da so v priporočilu omenjene tudi manjše
               verske skupnosti in težave verske oskrbe le-teh. Pripadniki manjših verskih skupnosti
               nimajo enakih možnosti in pravic in tudi pravila igre niso določena, zato mi je všeč,
               da smo tudi to temo odprli in bo aktualna še v naslednjem obdobju.</p>
               <p>Ena od zadev, ki je tudi zadeva vseh nas, pa je seveda zdravstveno varstvo. Kar
               presenečen sem bil, ko sem na iskalniku poročila zaman iskal vprašanje čakalnih vrst.
               Seveda, občani se očitno ne obračajo posebej na varuha in zato tudi tega ni v
               poročilu. To je odgovor. Kot kaže, pa smo Slovenci zares podobni kranjski čebelici,
               marljiv narod, ubogljiv narod, tudi upogljiv, je rekel kolega pred nedavnim, pa
               neskončno potrpežljiv. Zanimivo bi bilo izračunati, koliko ur smo prebili v
               čakalnicah, ne gre samo za čakalne vrste, na katere je opozoril gospod Bogovič, za
               domsko varstvo itd., ampak pri vsakodnevnem čakanju v ambulantah, ko si naročen na
               določeno uro in potem mineta dve, tri ure ali celo več, da prideš na vrsto. To gre
               predvsem za slabo organizacijo in nekorekten odnos do pacientov. So pa tudi dobri
               primeri v zadnjem času, ko si zdravniki znajo organizirati tudi to področje in morda
               čakaš 10, 15, 20 minut. Veseli me, da je v poročilu tudi vprašanje koncesionarstva. O
               pomanjkljivostih glede podeljevanja koncesij lahko preberemo, namesto da bi
               Ministrstvo za zdravje za odločanje o podelitvi koncesij na podlagi potreb mreže
               izvajalcev javne službe objavilo javni razpis, je nadaljevalo sporno podeljevanje
               koncesij na področjih posameznih vlog, predvsem zainteresiranih izvajalcev. Torej so
               se obračali predvsem na tiste, ki so kazali interes, na tako imenovane zdravstvene
               lobije, manj pa za delovanje mreže, ki izhaja iz potreb pacientov. Še veliko zadev bi
               lahko odprli, pa ker je čas omejen in morajo tudi moji kolegi dobiti besedo, se
               zahvaljujem za pozorno poslušanje in za odgovore. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima Silven Majhenič. Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Spoštovani prisotni. Kot sem dejal že v lanskem
               letu, ko smo obravnavali poročilo varuha za 2007, da bi moral biti varuh človekovih
               pravic varuh vseh ljudi, to ponavljam tudi letos. Seveda na nek način razumem, da
               varuhi izpostavljajo stvari, ki najbolj izstopajo in bodejo v oči, še posebej tiste,
               o katerih mediji najraje poročajo, ki polnijo naklade časopisnim hišam in meglijo um
               državljanov. Poročilo je obsežno kar na nek način opravičuje pomembnost institucije.
               Seveda bi tukaj še enkrat poudaril, da ni varuh novinar, da bo izluščil tisti del
               zgodbe, ki je zanimiv samo za nekoga, ki bi to rad slišal, ampak pravično zgodbo
               resnic in neresnic predstavil tistim, ki bodo znali ukrepati in to popraviti. Ko
               bereš poročilo, dobiš srhljiv občutek, kakšne krivice se dogajajo Romom, izbrisanim,
               kriminalcem, nasilje policije, pravosodne policije po zaporih, nepravičnosti do
               tujcev, drugačnih po vrsti in prepričanju, mučenja in nečloveškega ravnanja,
               razpihovanja nestrpnosti in še bi lahko naštevali. Ko to prebereš, se zamisliš, ali
               varuh to piše o naši Sloveniji ali pa je to zgodba iz kakšne države, kjer je zakon
               nasilje in diktatura.</p>
               <p>Seveda se nisem posvetil v poročilu vsemu, ker je tega veliko, ampak sem povzel le
               del, v katerem govorite o zaporih v poglavju Omejitev osebne svobode. Bili ste
               kritični do vsega, karkoli ste obravnavali po zaporih, tako da človek dobi občutek,
               da s temi ljudmi, ki so na prestajanju kazni, delajo sami šarlatani, nesposobni,
               nestrokovni kadri, toliko da ne rečete, da se ljudi zapira zato, da se opraviči plača
               tem uslužbencem. Nisem zasledil, da ste kje zapisali, da so napori ljudi, ki delajo z
               delinkventi v pogojih, kakršni pač so po zaporih, nekaj, kar ljudi uničuje psihično
               in fizično. V prejšnjem režimu so ti ljudje imeli benificiran staž, ker je država to
               prepoznala - kaj pa imajo danes? Nič od tistega, razen varuha, ki jim velikokrat
               greni življenje tudi po nepotrebnem. Institucija ima predpisane zakone, po katerih se
               izvaja in je predpisan hišni red, ki pa komu kdaj tudi ne prija.</p>
               <p>Velikokrat se pogovarjam z ljudmi, ki so zaposleni po zaporih, in moram vam povedati,
               da mi povedo zgodbe, ki bi morale zanimati tudi vas, pa se vas to očitno ne prime.
               Omenil bom primer, ko je varuh bil na vhodu v enem od slovenskih zaporov, so ga
               ustavili uslužbenci, da bi radi z njim govorili, pa jim ni dal možnosti. Povedal je,
               da naj se na njega obrnejo pisno, če jim kaj ni všeč. To je le eden od primerov, jih
               je pa na stotine, ki varuha ne zanimajo. Nepošteno je, da se varuh ukvarja samo s
               kriminalci, na žrtve pa pozabijo vsi - to pa je tisti del, ki bi vaše poročilo
               povečalo še za kakšnih petsto listov. Ne bom šel po točkah, kot ste jih vi zastavili,
               ampak bom poskušal pojasniti v celoti, da nimate prav v vsem, razen v
               malenkostih.</p>
               <p>Ko se je zgradil Dob, je bila predvidena kapaciteta za 900 ljudi, ves čas pa jih je
               tam bivalo okrog 600, enako število kot danes, jih je bilo zaprtih tudi po ostalih
               zaporih, vendar zmeraj v mejah standardov, ki so veljali za takratni čas. V čem je
               situacija od takrat spremenjena? V ničemer, razen da se je spremenilo standarde, ki
               omogočajo več komoditete zaprtim osebam, več demokracije, skratka več pravic, s tem
               pa tudi anarhijo, ki ji ne sledi noben zakon več. Prehitevalo se je z ugodnostmi,
               država pa ni pomislila na posledice, ki so nastale. Varuh človekovih pravic pa se
               drži zapisanega, čeprav ve, da se nekaterih stvari ne da odpraviti čez noč. Vse to pa
               gre na mlin odvetnikom, ki veselo vlagajo tožbe proti državi in posameznikom, ki
               delajo po teh ustanovah. Preveč liberalen hišni red, ki ne zapolnjuje prostega časa,
               je tudi eden od vzrokov za nasilje med zaporniki, drugo so samomori in tudi
               vsesplošno nezadovoljstvo med pravosodnimi policisti. Spodbujanje k revoltu v zaporih
               spodbuja zapornike k še večji neposlušnosti in samovolji. Ovadba proti 20 paznikom na
               Dobu je pripomogla k temu, da so zaprte osebe izkoristile trenutno situacijo v
               zaporu, ki jo je povzročilo premalo premišljeno dejanje uprave in UIKS-a ter
               pripomoglo k temu, da je vplivnost paznikov padla pod nivo, s tem pa sta se
               poslabšala red in disciplina na daljši rok, kar pa je težko popraviti. Varuh se tudi
               v tem primeru ni postavil na stran uslužbencev, za katere se je kasneje izkazalo, da
               so bili po krivem ovadeni.</p>
               <p>Na veliko se govori, ko se zgodi samomor. Zagotovo je to tisto, česar si nihče ne
               želi, še najmanj pa pazniki. Zato je napačno, da se vedno krivi njih, ki so za to še
               najmanj krivi. Nisem še zasledil, da je kdo omenil, da so pazniki med letom rešili,
               recimo, 50-im obsojencem življenje, ki so poskušali rešiti samomor. Ne! Išče se
               krivca med pazniki, zakaj je do tega prišlo, čeprav so vzroki drugje. Večina so
               razlogi družinske stiske, ločitve, zelo redko zaradi slabe vesti zaradi kaznivega
               dejanja, veliko zaradi predoziranja, v nobenem primeru do zdaj pa zaradi osebja, ki
               naj bi maltretiralo obsojence. Vsem mora biti jasno, da je namen kaznovanja, da bodo
               po prestani kazni živeli skladno s predpisi, ki veljajo za vse državljane.
               Izvrševanje kazenskih sankcij in prevzgoja je bil temeljni namen. Zakon, ki je zdaj v
               veljavi, pa ne opredeljuje namena zaporne kazni. Tretma, ki pa naj bi se izvajal, pa
               mora biti le s pisno privolitvijo obsojenca. Načelo izločitve prestopnika pa ne
               zagotavlja zmanjšanja kriminalitete. Kazen bi morala delovati represivno in
               preventivno tako, da bi storilce kaznivih dejanj odvračalo od ponovnih kaznivih
               dejanj. To je pa že druga zgodba, ki jo pozna le varuh človekovih pravic. Pričakoval
               bi, ker se že vsa leta mešajo v delo izvrševanja kazenskih sankcij, da bodo
               predlagali formulo, ki bo sprejemljiva tako za varuha človekovih pravic, obsojence in
               tiste, ki se trudijo, da bi jim uspelo nemogoče - seveda po zakonodaji, ki je v
               veljavi. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Julijana Bizjak Mlakar.</p>
            </sp>
            <sp who="SDZ5:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Hvala za besedo, gospod predsedujoči. Spoštovana gospa varuhinja človekovih pravic,
               spoštovani zbor. Vsakokratno letno poročilo varuha človekovih pravic kaže temne
               strani naše družbe. Pred njimi si najbolj odgovorni v državi, to je vsakokratna
               oblast, rada zatisne oči. Poslanci v Državnem zboru smo del teh oblasti. Od vseh treh
               vej oblasti, izvršne, sodne in zakonodajne oblasti, je odvisno, ali bodo priporočila
               varuha človekovih pravic ustrezno upoštevana ali pa bodo, kot že tolikokrat,
               priporočila ostala le na papirju. Odgovornost oblasti je, da se ustrezno uredi vse
               tisto zaradi česar po nepotrebnem trpi mnogo ljudi v Sloveniji. Odgovorni smo tudi
               sami prebivalci, ker smo bili preveč zaupljivi do oblastnikov, ker smo dopustili, da
               je v naši državi hudo okrnjena delovna, pravna, socialna in zdravstvena varnost
               prebivalstva. Opozarjanje na človekove pravice se zatorej ne more prepustiti le
               varuhu človekovih pravic, pa tudi če ta dobro opravlja svoje delo, zaradi česar
               podpiram priporočila varuhinje človekovih pravic.</p>
               <p>Poročilo poroča tudi o neustreznem delu mnogih funkcionarjev in uradnikov na državni
               ravni in v občinah, ki se izogibajo skrbi za tiste ljudi, ki so v stiskah, čeprav jih
               plačujemo tudi zato, da bi poskrbeli za najšibkejše v družbi. Vsakokratna izvršna
               oblast je po osamosvojitvi prepustila množico ljudi revščini, izgubi dostojanstva in
               miloščini. Ni se poskrbelo za izgradnjo zadostnih mehanizmov socialne varnosti.
               Najmanj 240.000 revnih ostaja pri nas brez zadostne socialne in večina tudi brez
               ustrezne zdravstvene varnosti.</p>
               <p>V poročilu varuha človekovih pravic je mnogo zgodb o ljudeh, ki so potisnjeni na rob
               družbe, zato ker se ni zgradilo ustreznih socialnih mrež, ker se ni zgradilo
               zadostnega sistema pravne, delovne, socialne in zdravstvene varnosti, ker oblastniki
               ljudi niso znali ali hoteli zavarovati z ustreznimi zakoni. Zato ker so se v mnoge
               pore naše družbe zajedli nepotizem, klientelizem, korupcija in druge nečednosti, ki
               zmanjšujejo učinkovitost gospodarstva in države.</p>
               <p>Med primeri nedelovanja pravne države najdemo neopravljanje različnih vrst nadzorov.
               S tem se srečujemo vsak dan, tudi v Državnem zboru. Tako je bilo v ponedeljek pred
               kamerami Državnega zbora iz odgovora ministra za zdravje na poslansko vprašanje
               razbrati, da minister ni in ne bo ukrepal proti zdravnikom, ki kršijo zakone, ki
               ogrožajo zdravstveno varnost ljudi in zlorabljajo javna sredstva v zasebne zaslužke.
               Minister je pred tem potrdil, da se takšne kršitve v praksi dogajajo, pa vendar smo v
               ponedeljek izvedeli, da minister ni in ne bo ukrepal niti proti tistim, ki so v
               korist zasebnikom nezakonito razgradili zdravstvene domove. Spoštovani zbor, gre za
               opustitev dolžnega ravnanja javnega uslužbenca oziroma funkcionarja.</p>
               <p>Nedelovanje pravne države omogoča korupcijo, zmanjšuje učinkovitost zdravstva in
               ogroža zdravstveno varnost ljudi. Koliko Borov Nekrepov še rabi ta družba, da se bo
               odgovorno ministrstvo zganilo, da ne bo več pristajalo na prelivanje javnih sredstev
               v zasebne žepe in zmanjševanje dostopa do zdravstvenih storitev? Beremo, da se nam
               spet pripravlja zmanjševanje pravic iz obveznega zdravstvenega zavarovanja.
               Zmanjševanje dostopa do zdravstvenih storitev je posledica privatizacije in
               komercializacije zdravstva. To, spoštovani zbor, prispeva še k večjemu obsegu kršitev
               človekovih pravic. Nekaj 100 zdravnikov in kapital so si nedavno spisali zakon o
               zdravstveni dejavnosti po svoji podobi. Nato so zdravniki izsilili še en krog
               dogovarjanj o zakonu. O vsebini tega zakona pa naj bi se ne smelo razpravljati v tem
               hramu demokracije. Tako so menili nekateri poslanci Državnega zbora, ko so v torek
               glasovali proti temu, da bi se o njegovi vsebini razpravljalo v Državnem zboru, pa
               četudi je bilo iz odgovora ministra za zdravje na poslansko vprašanje jasno, da ni
               bilo pripravljene nobene analize posledic zakona, da zakon ni bil narejen na osnovi
               sprejete nacionalne strategije, da je predlog zakona nastal brez soglasja
               prebivalstva. Način priprave tega zakona, spoštovani zbor, ni skladen z usmeritvami
               Svetovne zdravstvene organizacije.</p>
               <p>Odgovornost poslancev Državnega zbora za ohranitev in izboljšanje delovne, pravne,
               socialne in zdravstvene varnosti je velika. Od udejanjenja 82. člena Ustave, ki pove,
               da bi morali poslanci delovati neodvisno od navodil in v korist vsega prebivalstva,
               je odvisno, kakšne bodo človekove pravice pri nas v naslednjih letih. To, spoštovani
               zbor, je tudi v naših rokah. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Branko Marinič. Prosim.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj! Pri tako pomembni temi za današnje
               razmere skoraj da človek ne ve, kje bi začel in kje bi končal, seveda je pa čas
               tisti, ki nas omejuje tako časovno kot tudi vsebinsko. Pa vendar mi dovolite, da je
               vedno prav, da najprej pometemo pred svojim pragom. Kaj se pravzaprav dogaja na
               področju človekovih pravic v tem visokem zboru? O tem bi bilo verjetno prav
               prisluhniti kateremu izmed zaposlenih v Državnem zboru, ki pripravljajo gradiva in
               sklicujejo nujne ali redne seje delovnih teles ali seje Državnega zbora. Zakaj
               začenjam prav s to vsebino - zaradi tega, ker se je prav pri sklicevanju nujne seje
               te komisije, ki obravnava kot matično delovno telo vsebino tega poročila. In prav pri
               tem delovnem telesu je prišlo tudi do kršitev človekovih pravic, ki izhajajo iz
               mnogih dokumentov, tudi iz delovnega razmerja. Če kdo, potem bi prav Državni zbor
               moral biti tisti, ki bi nekako dajal zgled, kako se mora delo opraviti, da s tem ne
               prizadenemo oziroma ne kršimo temeljnih človekovih pravic in vrednot. Prepričan sem,
               če bi spregovorili tisti, ki jim je bilo dano in naloženo, da skličejo nujno sejo
               Komisije za peticije, človekove pravice in enake možnosti 20. novembra letos, bi
               povedali marsikaj. To pa verjetno ni vse, kar se v našem Državnem zboru dogaja, ko
               govorimo o kršenju človekovih pravic. Delovna razmerja, plače, letni dopusti,
               trpinčenje na delovnem mestu, vse to so vsebine, mnoge druge seveda, ki sodijo v
               vsebino 14. poročila varuha človekovih pravic. Če kdaj, potem je prav v času, v
               katerem se je Slovenija znašla, toliko bolj pomembno, da najbolj resno in odgovorno
               spregovorimo tudi o kršenju ter varovanju človekovih pravic. Če kdo, potem je prav
               varuhinja tista, ki je s svojimi sodelavci in sodelavkami danes tudi najbolj
               odgovorna v tem času in tem prostoru, da bdi nad dogajanjem, da zaznava sleherni
               pojav, ki škodljivo vpliva na kršenje človekovih pravic in drugih svoboščin.</p>
               <p>Ko govorimo o kršenju delovnopravne zakonodaje, je to tema, o kateri bi lahko
               govorili kar dolgo časa. Samo zamislite si, kako se počuti tistih 150 tisoč
               zaposlenih, ki jim delodajalec ni zagotavljal tistega, kar bi jim po zakonu moral. In
               ko je nekdo, ki je bil prepričan, da ima zagotovljeno tudi zdravstveno zavarovanje,
               prišel k zdravniku in je preko zdravstvenega kartona oziroma kartice ugotovil, da ni
               upravičen do zdravljenja in če želi zdravljenje, mora to sam plačati. To so stresi,
               to so travne mnogih ljudi, saj niso vsi, vseh 150 ali koliko tisoč jim to ni bilo
               plačano oziroma zagotovljeno, saj niso vsi potrebovali zdravniške pomoči. Velika
               večina teh pa zagotovo je. In stvari gredo celo tako daleč, da ti ljudje enostavno ne
               morejo biti deležni zdravniške pomoči. Delodajalec te obveznosti ni poravnal, delavec
               oziroma bolnik, ki bi bil potreben zdravniške oskrbe, nima denarja in kaj mu
               preostane drugo, kot da odide, gre na ulico, popije kakšno poživilo, največkrat
               alkohol in zadeva se seveda stopnjuje in širi. Stvari niso tako enostavne in jaz sem
               prepričan, da to tudi institut, ki mu pravimo varuh človekovih pravic zaznava. Iz
               poročila za leto 2008 se nekaj tega da zaznati, če pa bo vse skupaj v poročilu za
               leto 2009, bo pa to poročilo vsaj enkrat obsežnejše, kot je danes. Tako bliskovito in
               tako z neverjetno hitrostjo se vrtijo te številke kršenja človekovih pravic. Ne vem,
               ali smo v nekem obdobju, v nekem vrtincu, kjer enostavno izgubljamo orientacijo, kako
               iziti iz te krize. Stvari niso niti malo preproste, še posebej, ko začnemo
               ugotavljati o številu posameznih ljudi v naši državi, ki so se znašli v tem vrtincu
               kršenja človekovih pravic.</p>
               <p>Na mnogih področjih, ki se jih poročilo po svoji vsebini za leto 2008 dotakne, je
               tudi denacionalizacija. Tudi tukaj so postopki nedokončani, tudi tukaj znotraj so
               pretresljive zgodbe naših sodržavljanov. Gre za številne izpovedi nekaterih družin,
               ki živijo nekako na obrobju, pa tudi v mestih, tudi v centrih. Ti so se znašli v
               položaju, da morajo nek prostor, svoj življenjski prostor, v katerem so bivali leta
               in leta, in ko so se ti sodni postopki vlekli leta in leta, pa dobijo danes poziv, da
               morajo izprazniti to stanovanje, brez da bi jim kdo povedal, kje je njihovo
               nadomestno stanovanje, brez da bi ustrezne službe pravočasno ukrepale in povprašale
               tudi tiste, ki so soodgovorni - največkrat gre tu za odgovornost tistih ljudi na prvi
               stopnji, torej na upravnih enotah, 58 upravnih enot ali koliko jih imamo v Republiki
               Sloveniji, in verjemite mi, da je več kot en primer v vsaki upravni enoti v Republiki
               Sloveniji, ki beleži nekaj podobnega.</p>
               <p>Sam prihajam iz upravne enote Ptuj, kjer me je prav na današnji dan družina poklicala
               za pomoč, ker so dobili nalog, da se morajo v mesecu januarju, sredi zime, izseliti.
               Ali ne gre tu za kršenje temeljnih človekovih pravic, ki presega neko materialno
               hlastanje nekoga, ki nikoli ni videl in ni vedel, kje neka hiša ali pa neka zemlja v
               naravi je, jo je pa slučajno ali po naključju dobil, brez da bi bile stvari do konca
               preverjene, zdaj pa to družino pozivajo, da se izseli sredi zime?</p>
               <p>Ko govorimo o ustavnih pravicah. Nekaterim so očitno smešne tudi takšne izpovedi
               pretresljivih zgodb in resnično vam, kolegi na drugi strani, povem, dajte prisluhniti
               vsaj izpovedim nekaterih, če vam je pa takšna izpoved smešna, pa se kar smejte.
               Ampak, verjetno se tisti, ki se zadnji smeje najslajše smeje. To niso smešne stvari,
               to so stvari, ki zahtevajo res iskreno in premišljeno sočustvovanje s tistimi, ki se
               jim rušijo te temeljne pravice in svoboščine v Republiki Sloveniji.</p>
               <p>Tudi ustavne pravice so kršene. Predvsem v zadnjem času opažamo, da je Slovenija prav
               pri kršenju ustavnih pravic v nekem vrtincu, ki se približuje neki čudni zgodbi, ko
               ne vemo ali smo zastali na področju izvajanja ustavnih pravic, ali bi bilo treba
               nekatere stvari na tem področju spremeniti ali jih pustiti, naj jih tok dogajanja pač
               odnese, do koder bo šlo.</p>
               <p>Danes je bilo že omenjeno tudi nekaj o tem, ali si slovenske volivke in volivci
               zaslužijo, da brez da se kdorkoli vključuje v predvolilni čas, z nekimi lažnimi
               obtožbami, da bi s tem onemogočil, da bi se na političnem prizorišču predstavljali
               programi političnih strank, pa nekdo, ki je prav v organu, ki bi bil najbolj
               poklican, da spoštuje, prenese zgodbo laži v tujino, v svojem letnem poročilu, ko
               obravnava svoje področje, ki mu pravimo korupcija, pa se niti z eno besedo ne dotakne
               te vsebine - v primeru Patria. Celo tako daleč gre, da se norčuje iz organa, ki ga
               naj bi v Državnemu zboru nadziral, a je žal to daleč od tega, da ne razume nekaterih
               preprostih besed v zvezi s primerom Patria. A so Slovenke in Slovenci bili prav v
               času pred volitvami zavedeni z lažjo, slej ko prej bo zadeva - mislim, da tudi na tem
               področju - zaključena in bomo vsi skupaj spoznali, da je bila to resnično laž.</p>
               <p>Ali je prav, da nastopamo v času pred volitvami tudi z manipulacijo naših volivk in
               volivcev, je tudi eno izmed temeljnih vprašanj, ko govorimo o človekovih pravicah.
               Žal, tudi sam nisem zasledil, da bi v poročilu varuhinje bilo s kakšno besedo to
               omenjeno, morda bo pa v poročilu za leto 2009.</p>
               <p>In nekaj še o revščini. Spomnim se prejšnjega mandata, da smo velikokrat v Državnemu
               zboru govorili o revščini, bili smo tudi zelo kritični. Če kdaj, potem je danes
               toliko bolj pomembno in potrebno, da to področje obravnavamo resno in odgovorno. Kar
               se pravzaprav dogaja pri tistih, ki so odgovorni kot institucija za to, da zavarujejo
               te človekove pravice? Velikokrat izpostavljamo centre za socialno delo, prav v
               Državnem zboru smo sprejemali zakonodajo, ki pa je morda v nekaterih primerih danes
               za centre za socialno delo neizvedljiva: ali nimajo kadra ali nimajo sredstev,
               razmere na njihovem območju so pa kritične.</p>
               <p>Vse skupaj kaže verjetno na to, da bi bilo treba področno zakonodajo na teh področjih
               spremeniti, a se mi zdi, da čakamo, da stopicamo na mestu, ne naredimo pa potrebnih
               krakov na temu področju. Ne želim naštevati nekih konkretnih primerov, s katerimi
               verjamem, da se spoštovane kolegice in kolegi srečujete tudi sami, ampak ko ti nekdo
               reče, da nima, žal je to velika številka, ampak vsak dan mora kupiti štiri štruce
               kruha in resnično je pretresljiva zgodba, ko pravi, da ko dobi to socialno pomoč, da
               14 dni še shaja, potem pa zmanjka. Ne vem, ali smo res prišli tako daleč, da<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p><gap n="..."/> ljudje nimajo, bom rekel, niti za kruh. Sam sem živel v nekem obdobju, ko
               resnično nismo imeli za kruh. Ali smo morda po vsem tem času zdaj spet tam?</p>
               <p>Ko govorimo o otrocih, varuhinja v vsebini poročila tudi to področje razdela. Seveda
               je pa na področju zaščite otrokovih pravic marsikaj nedorečeno. Zdi se mi, da bo
               treba tudi tukaj temeljito poseči v sistemske rešitve.</p>
               <p>Tukaj so tudi starejši. Mislim, da je v eni izmed predstavitev poslanskih skupin bilo
               namenjenih veliko več vsebin prav obravnavi starejših v naši državi. Saj nič ne
               pomaga dogovor v koalicijskem sporazumu, če na drugi strani ugotovimo, da ni od kod
               in kje vzeti denarja, da bi lahko gradili te domove. Spet se znajdemo v situaciji, ko
               ugotovimo, da žal, tako otroci, prav te šibke kategorije nekako izpostavljamo, kjer
               ugotavljamo, da so najbolj ogroženi, kar zadeva človekovih pravic in temeljnih
               svoboščin.</p>
               <p>Tudi invalidi niso tukaj izvzeti. Tudi invalidi so kategorija, ki zaslužijo posebno
               pozornost obravnave vseh institucij, ki na tem področju delujejo. Gre tudi za težje
               bolnike, ki so deležni neke oskrbe, ampak to so že podrobnosti.</p>
               <p>Naj zaključim z besedami, da je treba ukrepati nemudoma in takoj. Verjamem, da je
               veliko področij, na katerih mora Vlada prednostno obravnavati določene sistemske
               rešitve. Pogrešam, premalo je teh sistemskih rešitev pri sedanji vladi. Če pa že kaj,
               potem prileti neka vsebina zakona, ki ga največkrat obravnavamo po tako imenovanih
               skrajšanih postopkih, kjer ni časa, da bi dobili mogočen nekaj več informacij iz
               konkretnih izkušenj tistih ljudi, ki nam lahko pri vsebini določenih sistemskih
               rešitev na področju zakonodaje veliko pomagajo. Naj bo čim manj kršitev človekovih
               pravic. Naj varuhinja z vsemi svojimi potenciali, ki jih ima na voljo, danes bolj kot
               kdajkoli poskrbi, tudi s posameznimi predstavniki Vlade, da se nekatere stvari
               uredijo prednostno. Gre za veliko število ljudi, gre za veliko prepoznavnih primerov
               v slovenski družbi, ki jih je ob zaključku leta 2009 preveč.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andreja Rihter.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala lepa, spoštovani predsednik. Nameravala sem razpravljati o dveh temah, vendar
               glede na svoje predhodnike je mogoče prav, da povem nekaj misli, ki so se mi ob tem
               porodile. Seveda, najprej velja velika zahvala varuhinji človekovih pravic za to
               poročilo in vsem njenim sodelavcem. Moram reči, da tudi nam, poslancem, ki zelo dobro
               poznamo svoje poslanstvo, svoje naloge ter svoje odgovornosti, ne misleč tako kot
               nekateri drugi, da nam tudi to poročilo služi pri razpravi, posebej s predstavniki
               Vlade, v nadaljevanju našega dela, posebej ko govorimo o pripravi modernizacije
               javnega sektorja ali ne nazadnje, tudi ko govorimo o zdravstvenem varstvu in
               zdravstvenem zavarovanju. To, kar ste tudi zapisali pod splošno v uvodu, moram reči,
               da je ne nazadnje tudi izhodišče tistega, o čemer nekateri razpravljamo, ko govorimo
               o Zakonu o zdravstveni dejavnosti. Široka razprava teče, danes smo tudi slišali ali
               lahko prebrali iz časopisja, da je reforma zdravstvenega sistema odgovorna zadeva in
               vsebina, in zaradi tega toliko več naporov strokovne službe Ministrstva za zdravje,
               pa tudi vse strokovne stroke in javnosti, da preden prihaja do procedure in preden
               bomo lahko poslanci imeli priložnost razpravljati in se bomo prvič dotaknili tudi
               gradiva o nekem predlogu zakona, ki bo nastal verjetno po novem letu, da bomo imeli
               priložnost takrat razpravljati o vsebina, o katerih se bodo dogovorili tako strokovna
               javnost kot tudi zainteresirani. Predvsem pa Socialni demokrati verjamemo, naša
               izhodišča so zapisana v našem program, in moram reči, da se prepoznamo prav tako tudi
               v vrednotah, ki so zapisane v tem zakonu, kajti Zakon o zdravstveni dejavnosti
               temelji na vrednotah zdravstvenega varstva, kot so zagotavljanje kakovosti javnega
               zdravstvenega varstva, univerzalnost, solidarnost, humanost, pravičen dostop, ki je
               pa ne nazadnje odvisen tudi od potreb posameznika ter ekonomske vzdržnosti, ki jo ta
               zakon mora predstavljati.</p>
               <p>Osnovno vodilo zakona, kakor je tudi zapisano, je, da zdravstvene storitve, ki so
               pomembne za zdravje ljudi, ne morejo biti in ne smejo biti tržno blago. In s
               pravicami do zdravstvenih storitev se uresničujejo tudi človekove ustavne pravice do
               socialne varnosti, to pa mora biti zagotovljeno vsakomur brez razlikovanja glede na
               osebne okoliščine, kot je na primer tudi gmotno stanje. Zato bomo Socialni demokrati,
               da bo mogoče malo manj dela v naslednjem letu, ko bo poročilo za leto 2009, izrecno
               vztrajali na ločitvi sistema zdravja javnega in zasebnega, da se ne bo dogajalo
               prelivanje iz enega v drugi žep in da bodo prav tako vsi organi ali ne nazadnje
               strokovne organizacije opravljale svoje delo in da bomo krepili ponovno javni
               zdravstveni sistem, ki temelji na javni mreži primarnega zdravstva ali zdravstvenih
               domovih. Mogoče samo toliko, da nekateri verjamemo v široko debato, strokovno debato
               in da se lahko politiki vključimo takrat, ko je zadeva toliko zrela, da dospe tudi do
               nas. Zelo napačno bi bilo, da bi politiki najprej izražali svojo voljo, težnje, ne da
               bi pred tem spregovorila o tem strokovna javnost. Zato moram mogoče govoriti malce v
               prihodnost, ne toliko v preteklost. Ampak, kot pravim, poročilo, ki je pred nami bilo
               toliko časa, je prav tako tudi podlaga, da lahko razrešimo in smo pozorni na tiste
               zadeve, ki so se odvijale v preteklost in lahko rečemo, da se tudi zmanjšujejo.</p>
               <p>Naj čisto na kratko omenim še eno zadevo, ki me je tudi zbodla ali se pa nanaša prav
               tako tudi na pripravo drugega sistemskega zakona, ki ga pripravlja Ministrstvo za
               kulturo. Gre za nov zakon ali dopolnitev zakona o Radio televiziji Slovenije. Prav
               tako smo v eni izmed uvodnih razprav slišali, kako agresivno je bilo dejanje nad
               direktorjem televizije gospodom Možino in še posebej nad direktorjem programskega
               sveta, gospodom Grando, pri tem pa mogoče pozabili na posebno opozorilo tudi
               varuhinje človekovih pravic in dejanje, za kar sta ne nazadnje odgovorna oba, ko sta
               odvzela v programski shemi tisti najlepši del, za katerega bi se lahko reklo, da je
               ohranjanje družinskih navad ali, ne nazadnje, tudi ohranjanje ali primer vzgoje naših
               otrok in ki je že, ne bom rekla tisočletja, ampak leta bilo zakoreninjeno - govorim o
               terminskem bloku, ko je bila risanka vedno pred našim televizijskim dnevnikom. To je
               bilo storjeno po grobem kršenju in samovolji programskega sveta, odločitvi, da se v
               tem bloku ali terminskem planu nadomesti s programom telenovele. Na velik pritisk
               javnosti, tako bom rekla javnosti, družine ali ne nazadnje otrok, ki so vplivali na
               to, da sta oba dva odgovorna potem končno popustila in ponovno v bok programske sheme
               ponovno pripravila ali potegnila risanke in da so telenovele, ki so bile na račun
               sredstev, o katerih smo lahko prav tako brali tudi v drugih poročilih, bile črpane iz
               čisto drugih postavk. Seveda, hočem opozoriti le na to, kako je v prihodnje treba
               razmišljati o tem, kakšno vlogo naj bi igrala prav tako varuhinja človekovih pravic
               na televiziji, ki je sestavni del ne nazadnje tudi sheme ali aparata naše
               radiotelevizije Slovenije, na kar je naša stranka opozarjala že pri sprejemanju
               prejšnjega zakona o radioteleviziji in kar so dosedanje izkušnje in prakse dokazale,
               da je nemogoče in nevzdržno.</p>
               <p>Zaradi tega mogoče samo napotek ali izvleček iz tega, da bi prav tako bilo tovrstno
               poglavje o varuhinji pravic medija televizije pregledati in mogoče pripraviti tudi
               drugačen sklep, ali predlog, ki izvira iz tega poročila varuhinje človekovih pravic.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovana varuhinja s sodelavci,
               predstavnici Vlade. Mi smo že v mnenju poslanske skupine pozitivno ocenili poročilo
               in se strinjam z enim mojih predhodnikov, ko je rekel, da je to poročilo in
               vsakoletna poročila neke vrste ogledalo, kamor se moramo pogledati tako funkcionarji,
               ki smo odgovorni za izvajanje nekaterih nalog, in nekatere, predvsem državne in tudi
               lokalne institucije, ki morajo, ki smo zadolženi za to, da ustvarjamo tako okolje,
               kjer človekove pravice ne bodo kršene.</p>
               <p>In če začnem z nami samimi. Varuh opozarja na prehitro in premalo, dostikrat premalo,
               premišljeno in s premalo upoštevanja strokovne in druge javnosti pri sprejemanju
               zakonodaje. samo če pogledamo tokratno sejo Državnega zbora. Prej sem šel na hitro
               preštel: obravnavamo, če sem prav preštel, 12 zakonov po rednem postopku in kar 15 po
               skrajšanem in nujnem postopku. Mislim, da je približno taka slika ves čas, pa ne bom
               rekel, da samo v tem mandatu. Na splošno bi rekel, da ker se dostikrat <q>"obkladamo"</q> s
               ta mandat in prejšnji mandat, pa tisti naslednji, ki bo, in tako naprej - ta zadeva
               se približno ponavlja, napake se ponavljajo, vsi ti problemi se ponavljajo in je
               težko govoriti tudi o letu 2008, za katero je poročilo, ali za ta mandat. Prepričan
               sem, da naslednje poročilo, ki je zelo bistveno, žal ne bo boljše. Ampak mi tudi
               vedno poudarjamo, da se zagotovo preveč zakonov obravnava na hitro, po skrajšanem
               postopku. Pa še na en drug problem bi opozoril: to, da organiziramo javne razprave o
               posameznih zakonih, vendar tudi praksa zadnjih nekaj takih razprav je takšna, da je
               ne glede na razpravo, ki je bila strokovna, kjer so bili prisotni predstavniki
               stroke, da je Vlada zelo hitro, v enem primeru celo naslednji dan, v drugem čez mesec
               dni, z bistvenim neupoštevanjem pripomb v tej javni razpravi sprejela nek dokument,
               nek zakon kot predlog in ga posredovala v Državni zbor. Tako tu vidim velik
               problem.</p>
               <p>Drugo, če grem na nekaj poglavij - izbral sem si nekaj poglavij, nekaj zadev. Na
               primer, na področju zakona o duševnem zdravju, nadalje zakona o zdravstvenem varstvu
               in zavarovanju. Tukaj gre za nekatere probleme, kjer se celo posamezni členi med
               seboj vsebinsko izključujejo, pa to že kar dolgo traja, da bi ustrezno ministrstvo
               pripravilo ustrezne spremembe. Predvsem pa varuhinja opozarja na nesprejemanje,
               nepripravo podzakonskih aktov. Mislim tudi, da je to že kar star problem, s katerim
               se soočata Vlada in Državni zbor, predvsem kar se tiče podzakonskih aktov, je to
               Vlada.</p>
               <p>Slovenija je ratificirala konvencijo o invalidih. Konvencija zavezuje Slovenijo k
               uveljavljanju načela enakih možnosti in enaki obravnavi ter preprečevanju
               diskriminacij, ki jih doživljajo invalidi na različnih področjih življenja. Osemletno
               zgodovino ima tudi neuresničena zahteva Državnega zbora, da se posodobi seznam
               telesnih okvar, kar je varuh, zanimivo, priporočil že leta 2001, Državni zbor nato
               Vladi, pa se še vedno uporablja - po podatkih, ki jih imam - star, neažuriran
               program, seznam.</p>
               <p>Torej, varuh priporoča tudi čimprejšnjo zakonsko ureditev, vprašanja povrnitve
               materialne vojne škode, ki so jo utrpeli izgnanci, materialni oškodovanci v vojni in
               ujetniki in prisilno mobilizirali v nemško vojsko med 2. svetovno vojno. Torej, tudi
               ta problematika še vedno <q>"stoji"</q>, bila je že aktualna prejšnji amandma vendar žal na
               temu področju še nismo uredili nič.</p>
               <p>V zvezi z delovnimi razmerji opozarja varuh na potrebno po okrepljenem delovanju
               inšpektorata za delo in inšpekcije za sistem javnih uslužbencev ter sprejem ustreznih
               ukrepov za preprečevanje ter trpinčenje na delovnem mestu. Ugotavlja namreč, da so
               določila v Zakonu o delovnih razmerjih preveč ohlapna in puščajo odprta vprašanja
               tako glede načinov ugotavljanja trpinčenja kot glede postopkov za dejansko zmanjšanje
               tega.</p>
               <p>Pri pokojninskem in invalidskem zavarovanju vsako leto odkrivamo nove sistemske
               pomanjkljivosti in ugotavljamo, da ostajajo neurejen tudi tiste, na katere varuh
               opozarja že več let zapored. Torej upam, da bomo s predlogom novega pokojninskega
               zakona tudi te probleme poskušali razrešiti.</p>
               <p>Seznam predlogov in priporočil je tudi dolg na področju socialnega varstva. To
               področje potrebuje temeljito prevetritev dosedanjega dela, morda celo reorganizacijo
               ministrstva. H takšnemu razmisleku zavezujejo ne le neugodne ekonomske spremembe
               temveč tudi dolgoletno prelaganje reševanja nujnih ukrepov.</p>
               <p>Omenja tudi racionalizacijo nalog centrov za socialno delo, zagotovitev zadostnih
               finančnih sredstev in takojšnjo dopolnitev kadrovskega primanjkljaja. Centrom za
               socialno delo se namreč že več let nalagalo nove in nove naloge, nove obremenitve ob
               nespremenjenih kadrovskih in materialnih pogojih. Prelaganje ustreznejših rešitev v
               prihodnost zasledujemo tudi na področju domov za starejše in socialnovarstvenih
               zavodov, kjer ostajajo še vedno neuresničene odločbe Ustavnega sodišča. V takšnem
               obsegu se mi je zdelo potrebno, da se oglasim. Ostalo bodo drugi kolegi.</p>
               <p>Za konec bi rekel predvsem to, kot sem uvodoma rekel, pozdravljam to poročilo.
               Mislim, da ga moramo večkrat vzeti v roke in poskušati glede na poročilo odpravljati
               pomanjkljivosti in probleme.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Potrč.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. Vesel sem, da smo prišli v situacijo, v kateri lahko razpravljamo o
               vsebini in priporočilih varuhinje človekovih pravic in da so presežene igrice in
               vprašanja v komisiji za peticije, ki so dva meseca oteževala našo razpravo.</p>
               <p>Drugo. Veseli me, da v zadnjih razpravah ali mogoče v vseh, razen nekaj prvih,
               razpravljamo o problemu uresničevanja človekovih pravic, ker v začetku sem imel nekaj
               občutka, da je to razprava o varuhinji človekovih pravic in njenem uradu, ne pa o
               kršenju človekovih pravic v naši državi. To smo z zadnjimi razpravami presegli in
               mislim, da je prav tako. Najhujše so gotovo tiste kršitve, ki zmanjšujejo človekovo
               eksistenco, ekonomsko ali njegovo dostojanstvo. Tega je na žalost tudi v težkih
               situacijah, v kateri smo mnogo preveč, in zaenkrat še nimamo izhoda, da bi se to
               bistveno zmanjšalo. Sicer pa je treba reči, da je vsaka kršitev za posameznika
               najtežja; tista, v kateri se sam znajde, je za njega najhujša, posebej če ne najde
               poti in izhoda, kako bi ta problem rešil.</p>
               <p>Zato bom nekaj stavkov rekel o vprašanju, ki ni najbolj bistveno, se mi zdi pa
               pomembno, da ga je varuhinja odprla. To je vprašanje, pa ne prvič, to je vprašanje
               sovražnega govora, položaja posameznikov v javni sferi, nedokazanih obtožb
               posameznikov, lahkotnega obravnavanja in ocenjevanja ljudi in njihovih ravnanj.
               Govorim o tem iz razloga, ker smo tudi v Državnem zboru - konec koncev danes smo
               imeli dve taki točki dnevnega reda - pripravljeni na ta način med seboj govoriti, ali
               kar je še hujše, govoriti o kom, ki ga ni tukaj, na ta način. To se mi zdi pomembno
               kršenje človekovih pravic, gotovo 14. člena, ki govori o enakih človekovih pravicah
               in temeljnih svoboščinah, ki so zagotovljene vsakomur, ne glede na narodnost, raso,
               spol, jezik, vero, politično in drugo prepričanje - da ne naštevam naprej - pa tudi
               vprašanje 27. člena Ustave, ki govori o domnevi nedolžnosti. Poudarjam pa to
               vprašanje iz razloga, ker sem osebno prepričan, da ima takšno ravnanje v javnosti, v
               Državnem zboru in podobno zelo negativne in multiplikativne učinke. Da namreč, ko nas
               opazujejo, kako ravnamo, brez vsakih sankcij, postaja družba v mnogočem razdeljena
               brez potrebe - tudi pri vprašanjih, na katera bi lahko iskala skupne točke - in da
               postajajo ljudje v mnogočem tudi sovražni drug do drugega, mnogokrat tudi
               neupravičeno. Enostavno ne želimo priznati, da je mogoč tudi različen pogled in
               različna ocena o določenih ravnanjih, da je popolnoma pošteno to postaviti pod
               vprašaj, vendar ne zaradi tega obtoževati ljudi z zločinci ali jih primerjati s
               Hitlerjem in podobno, kar se prav v zadnjih dneh dogaja. To so grde obtožbe, o
               katerih bi najbrž moral tudi tisti, ki jih izreče, razmisliti, ne glede na to, da ima
               lahko upravičene razloge, da je bila kaka odločitev napačno sprejeta.</p>
               <p>Še o dveh stvareh na kratko. Vesel sem, da je moja poslanska skupina in koalicija
               pomagala, da smo uspeli urediti tri stvari: vdove po vojaških zavarovancih - in bom
               silno hvaležen, če iz SDS ne boste več govorili, da je šlo za privilegij ali pa da je
               šlo za žene oficirjev JLA, ki so napadli našo državo, kar pogosto radi naredite, ker
               so to tudi grobe laži in žalitve do teh gospa, ki so bile stare 70 in več let in bi
               bili njihovi pokojni možje danes stari tudi mnogo let več in jih ni mogoče primerjati
               z ljudmi, ki so izvršili agresijo na Slovenijo. In drugo je Zakon o žrtvah vojnega
               nasilja in Zakon o vojnih grobiščih, ki daje nekaj podlag za uskladitev odločitev s
               stališči Ustavnega sodišča in nekaj podlag tudi za pošteno urejanje grobišč. Zato so
               tudi vse kritike, da ta vladna koalicija na področju odkrivanja, obeleževanja,
               dostojnega urejanja kakršnegakoli nasprotovanja, skrivanja in podobnem v zvezi z
               grobišči in povojnimi zločini, enostavno neresnične. Neresnične, lažne, brez dokazov
               in povzročajo samo medsebojne konflikte popolnoma brez potrebe.</p>
               <p>In zadnje vprašanje, in to je bil razlog, da sem se nasmehnil, ko je gospod Marinič
               govoril, kako enako misliva danes glede nekaterih problemov nosilcev stanovanjske
               pravice na področju denacionalizacije in jaz pridodajam še hišniška stanovanja, ki so
               obravnavana. Nasmihal sem se pa zato, ker sam osebno o tem govorim že petnajst in več
               let in sem bil doslej niti v svoji stranki, tu še največ, niti v koaliciji,
               kakršnakoli je bila, še manj pa v opoziciji in v vaši stranki kdajkoli uslišan, da je
               to resen problem - za tistega posameznika pa najbrž je - in bom zelo vesel, če bomo
               na podlagi priporočil tudi varuhinje končno uspeli nekaj deset takšnih primerov, ki
               so pa osebno tragični, do konca razrešiti. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Silva Črnugelj.</p>
            </sp>
            <sp who="SDZ5:ČrnugeljSilva">

               <speaker>SILVA ČERNUGELJ:</speaker>

               <p>Hvala lepa za besedo. Lepo pozdravljeni gospod predsednik, lepo pozdravljeni vsi
               prisotni.</p>
               <p>Z razliko od nekaterih mojih kolegov, ki so zelo črnogledo gledali v to prečudovito
               knjigo, bom jaz rekla, da bralna ura te knjige, ki dejansko pomeni štirinajst let
               neke institucije, ki je vrsto let dejansko pridobila že na tradiciji in lahko
               ugotovim, da iz leta v leto je ta knjiga postala vse bolj sistematična, vse bolj
               pregledna in vse bolj povedna. Tako povedna, da je, recimo, poslancem, ki smo
               prisotni in ki zelo radi prisluhnemo, tudi pregledamo, dostikrat napotilo in
               navodilo, kako in na kakšen način delamo, ali so tiste pobude, ki jih dobimo v
               poslanskih pisarnah, tudi takšne pobude, ki se odzivajo v varuhovem poročilu ali
               ne.</p>
               <p>Kako je pomembno varuhovo poročilo, naj povem, da se je celo Vlada takoj ob izdaji
               poročila - recimo, na sto enaindevetdeseti strani -, ko je bilo ugotovljeno, da je
               inšpekcija za sistem javnih uslužbencev premore le enega inšpektorja, takoj odzvala
               in zaposlila še eno inšpektorico, ker dejansko za Slovenijo je to zelo zelo premalo.
               Seveda ta napotila in navodila so priročna in upam, da bodo priročna ne samo za nas,
               poslance, ampak da bodo priročna tudi za državne sekretarje in ministre in vse
               ostale, ki delajo na ministrstvih, zaradi tega ker so nekako ogledalo vsem, kaj se
               dobro počne in kaj ne.</p>
               <p>Sama sem enostavno ugotovila, da je v prejšnjem obdobju, tam davnega leta 2007 in
               2009, ko je s hitrico in naglico bil sprejet plačni sistem in ko so nekateri tako
               želeli, da bi pred volitvami pretvorili in naredili prevedbo v plačilne razrede -
               kljub številnim opozorilom - so se naredile številne napake in krivice. Ker so te
               krivice dejansko krivice posameznikom, krivice vsem tistim zaposlenim malim ljudem,
               mislim, da je dobro, da se na to opozori. Celo ministrica za kulturo je opozorila in
               je rekla, da je takšnih krivic bilo storjenih zelo veliko na RTV-ju; lahko rečem, da
               tudi v manjših zavodih s področja kulture, v nekaterih šolah, tudi v domovih za
               upokojence in ne nazadnje na nekaterih ministrstvih. Ker je ta pristojnost izključna
               in le ministrstva, apeliram na ministre in državne sekretarje, da pregledajo, se
               temeljito lotijo te analize in vidijo, kje so bile storjene napake. Nekatere so
               sistemske in sistematične in ki se ponavljajo, nekatere so pa dejansko osebne in ki
               se nanašajo na posameznika in so dejansko bile storjene skoraj namenoma. Kako in na
               kakšen način zaščititi posameznika, je vprašanje, ker v sistemu - vemo, kako se
               odloča, vemo, kdo je tisti, ki odloča, in da odloča le eden, da so pritožbe dejansko
               takšne, ki enostavno so oziroma se ne upoštevajo, tudi če se upoštevajo, je rok za
               izvedbo glede na upravni postopek zelo dolgotrajen in mukotrpen, dokazovanje tudi
               traja tri leta, krivice - neskončne, cene, ki jih plačujejo posamezniki in družine,
               pa ogromne. Na mesec 300, 200 evrov, pa krat 12 mesecev in tako je to zelo veliko. To
               so velike krivice in jaz mislim, da je dobro, da to pregledamo in vidimo.</p>
               <p>Ne nazadnje, delovna razmerja so tista, ki jih občutimo vsi. Razpoloženje v
               kolektivu, razpoloženje v timu, v katerem delamo je zelo pomembno. Govorimo tukaj
               tudi o trpinčenju, o mobingu in ne vem, o čem vse. Mislim, da je dobro opozoriti, da
               varovanje osebnosti na delovnem mestu je tudi pomembno. Koliko je ono zavarovano tudi
               skozi zakonodajo, je vprašanje -oziroma lahko ugotovimo, da ne dovolj oziroma zelo
               pomanjkljivo. Tako bo dobro kaj na tem področju narediti in postoriti. Krivice, ki
               izhajajo iz plačilnega sistema, in pretvorbe so velike. Opozarjali so sindikati,
               opozarjajo tudi ministri in upam, da je to moje opozorilo eno od opozoril, ki bo
               vendarle kaj štelo. Hvala lepa, ker ste mi prisluhnili, kolegi in kolegice, zlasti
               moji sotrpini iz SNS-a. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Hvala tudi v mojem imenu. Besedo ima mag. Borut Sajovic. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, spoštovani predsednik, za<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani, prosim, v zadnji klopi!</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p><gap n="..."/> prijazen pozdrav tudi vsem prisotnim, tistim, ki v parlamentu niso v službi.
               Moram reči, da pozdravljam to poročilo varuhinje<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Moram reči, da pozdravljam to poročilo, varuhinja in sodelavci so ga pripravili
               skrbno. Za razumevanje problema moram reči, da nekateri vidijo problem v debelini
               poročila, ampak v debelini poročila gotovo ni, v naših vsakdanjih ravnanjih je bistvo
               te zgodbe. Moram reči, da sem kot poslanec dal skozi že kar nekaj takih poročil,
               najbolj sem pa vesel tega, da ta klop pred menoj, v kateri sedijo ministrice,
               ministri, državni sekretarji, ni bila v teh šestih letih še nikdar in nikoli tako
               polna. To ocenjujem kot dober znak. To so ljudje, ki vse te zadeve lahko spravijo, in
               upoštevajo, v zakonodajo in ker razmišljam pozitivno, sem prepričan, da so zato
               tukaj, da bodo to tudi storili in to se v praksi že dogaja.</p>
               <p>Poglejmo nekatere zgodbe, ki v tej državi najbolj razburjajo: problematika izbrisanih
               se rešuje, sodišča se reorganizirajo in so posebej pozorna na predolge postopke, na
               zamude, na visoke stroške. To je konkreten prispevek. Tudi znotraj policije se
               vzpostavlja sistem, ki seveda dela ne normira, ampak zagotavlja najprej varnost.
               Mislim, da so to tiste pomembne zadeve, ki jih je treba v vsakdanjem življenju
               upoštevati, kajti v nasprotnem primeru bodo te knjige, ta lepa poročila vsako leto še
               debelejša, rezultatov pa ne bo. Moram reči, da sem še posebej vesel in ponosen na
               take zadeve, kot jo prinaša to sporočilo z naslovom TV dnevnik v znakovnem jeziku za
               gluhe in naglušne. Na diskriminacijo določenega dela Slovenk in Slovencev so
               opozarjala številna poročila varuhinj in pa varuhov človekovih pravic. Danes temu ni
               več tako, besede so postale dejanja in na tretjem programu, tisti ki imajo tovrstne
               težave in imajo 100% invalidnost, lahko kvalitetno vsak dan pridejo do konkretnih
               informacij; in to je velik napredek v tej zgodbi. Samo govorjenje in pa poročila bodo
               premalo. Moram reči, da kadar slišim besedo pravica, takrat si kot posameznik, župan
               ali pa poslanec zraven postavim še eno besedo: dolžnost. Nekdo je, recimo, politično,
               demagoško napovedal, da bodo verjetno nekoga v skladu z zakoni, ki veljajo v tej
               državi - in prav je, da bo izgubil stanovanjsko pravico. To je lahko reči, ampak
               mogoče pa ta oseba že leta in leta, kljub temu da ima solidne dohodke, ne plačuje
               položnic, ne plačuje ogrevanja. Misli, da morajo biti občinska stanovanja zastonj. In
               v praksi vam povem, imam ljudi, ki imajo 200, 300 evrov manjše dohodke na mesec, pa
               plačajo vse, nekateri, ki se zavedajo samo pravic in dolžnosti, pa v teh primerih ne
               ravnajo tako. In zato je vedno pomembno, da pravica in dolžnost hodita vzporedno, z
               roko v roki, in zagotovo bodo rešitve boljše. Mi kot zakonodajalec in tisti, ki v
               praksi to izvršujejo - naša naloga je predvsem, da ravnamo tako, da kot odgovorna
               politika nismo vsak trenutek vsakemu všeč, ampak da ravnamo tako, kot mislimo, da je
               zakonito, pošteno in prav.</p>
               <p>Še enkrat, vse priznanje obsežnemu, napornemu delu. Pozdravil bi tudi prakso.
               Varuhinja in njeni pomočniki ne delajo samo v pisarni, ne pišejo poročil. Prihajajo
               na teren v številne od katerih občin in tam se cel dan, od jutra do večera, srečujejo
               z ljudmi, ki imajo probleme. Nihče od tistih mogoče nikdar in nikoli še ni imel te
               priložnosti konkreten problem, konkretno zadevo predstaviti na taki ravni. Moram
               reči, da takrat kadar, smo bili tudi tisti, ki smo za odpravo katere od teh krivic,
               opozorjeni in za to zadolženi, da smo to tudi storili. Tu je še ena velika dodana
               vrednost dela varuha oziroma varuhinje, da se ukvarjajo s konkretnimi problemi.</p>
               <p>O številnih temah piše poročilo - smo govorili tudi že. Vesel sem, da smo se lotili
               tudi okoljskih tem. Tudi okoljskim temam je nekaj s strani tega poročila namenjeno.
               Tam se moramo pa tudi zavedati, da hodimo po tankem ledu. Nekaj je pravica do
               obveščanja, nekaj pa je seveda druga pravica, kar se nam v tej državi prerado dogaja,
               da civilne iniciative postajajo zakon ali še celo več, civilne iniciative se
               postavljajo nad zakon, to pa mislim, da nikakor in nikoli ne gre, kajti v nasprotnem
               primeru se nam bodo na področju okoljevarstva in še kje ustavili številni ključni
               projekti, kajti danes v tej državi, ko se, na žalost, tudi pred prazniki razmišlja
               bolj negativno kot pozitivno, seveda, ni moč v tej državi storiti niti ene stvari, da
               jih nihče ne nasprotuje. Dva se sestaneta ob kozarčku, rečeta, da sta ustanovila
               civilno iniciativo in milijonski projekti padajo v vodo.</p>
               <p>Ker je bila danes razprava tudi malo politična, je prav, da se žogica vrne tudi na
               drugo stran mize. Nekateri so pogrevali zgodbe, recimo o Patrii. Zagotovo je pravica,
               na drugi strani pa dolžnost ustreznih organov, da zgodbo raziščejo, in tudi pravica
               državljank in državljanov, da izvedo, kam so šli milijoni in milijoni evrov njihovega
               denarja. Tako kot imajo pravico izvedeti, kdo je plačal brezplačnike in imajo pravico
               izvedeti mogoče tudi, kam so šli milijoni in milijoni evrov v poosamosvojitvenem
               obdobju od trgovine z orožjem.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miran Györek, prosim.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovane kolegice in kolegi, spoštovana gospa
               varuhinja.</p>
               <p>Poročilo s 350 stranmi, žal so samo 3 do 4 strani o invalidski problematiki, in sicer
               nekaj malega o odpravljanju diskriminacije na podlagi invalidnosti in še manj, le
               nekaj na temo invalidskega zavarovanja, kjer se dogajajo kar očitne krivice in
               nepravilnosti. Kaj naj rečem?! Malo sem razočaran. V podrobnosti ne bom zahajal, saj
               mi skupni čas poslanske skupine tega ne omogoča. Ker pa sem v Slovenski nacionalni
               stranki na nek način zadolžen obdelati problematiko v zvezi z invalidi in bi ob tej
               priložnosti seznanil vas, gospa varuhinja, kolegice in kolege ter širšo slovensko
               javnost s konkretnim problemom znotraj tega občutljivega področja. Pri tem pa se
               strinjam s sugestijo kolega Anderliča, da je tudi prav, da vas obvestimo o konkretnih
               perečih problemih in ne, da samo površinsko ocenjujemo poročilo kot dobro ali slabo,
               da ga politično opredeljujemo, da tukaj <q>"nakladamo"</q> ne vem kaj vse, ker žal nimamo
               točk, nimamo sej na to temo, kar mislim, da je slabo, da bi jo bilo treba enkrat
               sklicati.</p>
               <p>Vsi poslanci smo seznanjeni z urgenco Nacionalnega sveta invalidskih organizacij
               Slovenije in koristno bi bilo, da se z njo seznanite tudi vi, in mi, prosim,
               dovolite, da vam in slovenski javnosti predstavim eno drugo plat, ko govorimo o
               najbolj ranljivi skupini ljudi, to je o invalidih, in težavah, ki jih tarejo,
               predvsem pa o problemu financiranja.</p>
               <p>Kot ste zanesljivo seznanjeni, je gospa Elena Pečarič pod formalnim okriljem Društva
               za teorijo in kulturo hendikepa vsem poslancem Državnega zbora Republike Slovenije
               dostavila dokaj nesramno žaljivo filipiko, ki se jo lahko označi kar za perfiden
               konstrukt človekove hudobije. Osnovni smoter navedenega pisanja, ki smo ga dobili, je
               totalno diskreditirati reprezentativne in druge invalidske organizacije, ukiniti
               javno fundacijo, to je Fundacijo za financiranje invalidskih in humanitarnih
               organizacij in Fundacijo za financiranje športnih organizacij ter ta namenska javna
               sredstva prenesti v integralni državni proračun. Ob tem gre tudi za njeno servilno
               poročanje, da služi zakulisni politiki, ki naj bi želela ukiniti avtonomno javno
               financiranje invalidskih, humanitarnih in športnih organizacij ter na nek način
               odstraniti njihove reprezentativne predstavnike pri procesu soodločanja o vsakoletnem
               razporejanju teh sredstev, ki nikoli ne morejo zadovoljiti vseh izkazanih potreb, kar
               vemo, ker so vsakič nekako limitirana. S ciljem navedenega Pečaričeva namerno deluje
               destruktivno, v škodo urejenega in učinkovitega javnega financiranja posebnih
               socialnih programov, ki jih izvajajo invalidske organizacije, da pri tem ponovno ne
               naštevam hkratno ogrožanje tudi nepotrebnih javnih dejavnosti humanitarnih in
               športnih organizacij. V Nacionalnem svetu invalidskih organizacij Slovenije se
               zavedajo, da Pečaričeva odvrača pozornost od velikega vsebinskega naboja, ki ga
               prinaša navidezno skromna sprememba v besedilu 3.a člena novele Zakona o igrah na
               srečo. V tem členu se namreč pooblašča poleg obeh prirediteljev klasičnih iger na
               srečo, to je Loterija Slovenije in Športna loterija, še igralnice za prirejanje
               spletnih iger na srečo, za katere koncesije podeli pristojni državni organ. Iz
               praktičnih izkušenj tistih evropskih držav, kot na primer Finska, kjer so spletne
               igre na srečo že visoko uveljavljene na tržišču, je razvidno, da te igre v bistvu
               posegajo predvsem v tisti del trga iger na srečo, ki ga pokrivajo prireditelji
               klasičnih iger na srečo. To pa posledično pomeni, da bosta slovenska prireditelja
               klasičnih iger na srečo uspevala iztržiti občutno manj koncesijskih dajatev za dobre
               namene, ki se nakazujejo Fundaciji za financiranje invalidskih in humanitarnih
               organizacij ter Fundaciji za financiranje športnih organizacij. To so problemi, ki se
               bodo izkazali v prihodnosti kot zelo pereči. Obljublja se sicer, da bo ta vprašanja
               uravnavala razvojna strategija klasičnih iger na srečo, vendar v to močno dvomim,
               kajti če bi bilo to res, potem predstavniki držav ne bi tako nerazumno zavračali
               razumnega amandmaja k zadevnemu 3.a členu, ki sta ga v enakem besedilu posredovala
               Nacionalni svet invalidskih organizacij Slovenije ter Državni svet Republike
               Slovenije.</p>
               <p>V Nacionalnem svetu invalidske organizacije Slovenije se popolnoma distancirajo od
               takšnega obračunavanja, ki ga gospa Pečaričeva izvaja po internetnih straneh z
               znanimi slovenskimi politiki, in sicer je doslej kar prostaško obdelala že Karla
               Erjavca, gospoda Rupla, Janeza Janšo, gospoda Gregorja Golobiča, gospoda Pahorja,
               Jožefa Školča in da ne naštevam naprej. V zvezi s tem opozarjajo tudi na registrirano
               politično stranko, Stranko enakih možnosti Slovenije, ki jo je ustanovila in jo vodi
               Elena Pečarič, in na istih internetnih straneh začenja destruktivne aktivnosti do
               parlamentarnih političnih strank. Po naši oceni z istimi vzorci, ki jih uporablja za
               diskreditiranje reprezentativnih invalidskih organizacij.</p>
               <p>Torej da zaključim. Zanesljiv humanističen izhod iz te situacije je v tem, da
               Republika Slovenija dosledno izvaja konvencijo o pravicah invalidov, ki jo je
               ratificirala aprila 2008 in je tako po svoji poziciji na nek način obligatoren
               dokument, ter da se gospe Pečaričevi in njeni organizaciji, to je Društvo za teorijo
               in kulturo hendikepa, na nek način dodeli elimitirano družbeno vlogo, primerno
               njihovi programski zasnovi in minornemu številu invalidov, ki so samopoimenovani za
               hendikepirane.</p>
               <p>Gospa varuhinja, s tem konkretnim obvestilom sem vas želel spomniti na nekaj, da je
               znotraj ene takšne zelo ranljive skupine prebivalcev tak problem, ki ga je treba na
               vseh nivojih reševati. Mislim, da je to bila priložnost, da sem vas s tem seznanil,
               če še niste bili s tem seznanjeni, bili smo poslanci seznanjeni s tem, ampak žal na
               to temo ni bila sklicana nobena seja, nikjer uvrščena točka in mislim, da je to v
               humanitarnem smislu res naša dolžnost, da te zadeve razčistimo, da bodo potekale
               tako, kot se v civiliziranem svetu spodobi. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Bojan Kontič, prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa gospod predsednik. Spoštovana varuhinja, predstavniki Vlade, kolegice in
               kolegi.</p>
               <p>Tudi zavlačevanje obravnavanja poročila je neke vrste kršitev človekovih pravic.
               Tisti, ki opozarjajo na kršenje človekovih pravic, seveda želijo, da se njihove
               pritožbe obravnavajo resno in na primeren način. Te pritožbe po obravnavi ali pa med
               obravnavo povzame tudi varuhinja, o tem pripravi poročilo in poročilo, ki ga imamo,
               je kvalitetno pripravljeno, vključno s priporočili, ki so se stavni del tega
               poročila.</p>
               <p>Zato je tudi nemogoče pristati ali pa je bilo nemogoče pristati na željo nekaterih,
               da bi ta priporočila varuhinje selekcionirali, odvisno od tega, ali so jim
               posamezniki ali pa pritožbene skupine všeč ali ne. Ali ti sodijo med Rome, med
               izbrisane, še med koga, ki nekako ni sestavni del razmišljanja tistih, ki so želeli,
               da je v priporočilih tudi to vsebovano. Torej tudi obravnava tega poročila v Državnem
               zboru je prispevek k spoštovanju človekovih pravic. In v sklopu razprave sem danes
               slišal tudi nekatere pripombe, opis nekaterih težav, s katerimi se ljudje srečujejo
               in jim gre pritrditi. Omenjeni so bili stanovalci oziroma najemniki stanovanj v
               denacionaliziranih stanovanjih oziroma denacionalizacijski opravičenci, ki jih, potem
               ko to stanovanje dobi v naravi vrnjeno, želi izseliti in jih meče iz stanovanja.
               Ampak kar nekako v posmeh je, da so predhodniki teh strank v tem parlamentu nekega
               davnega leta, vsekakor pa po osamosvojitvi, sprejeli Zakon o denacionalizaciji;
               zakon, ki je povzročil te nove krivice; zakon, ki po oceni naše stranke ni bil dober.
               In danes se soočamo s temi posledicami in danes opozarjajo ti isti na te posledice.
               Zato je bil prej tudi nasmeh tukaj na tej strani, ko je bilo opozorilo, naj resno
               spremljamo težave. Seveda se mi zavedamo teh težav in jih resno spremljamo in vemo,
               da imajo ljudje težave na več področjih, ne samo na tem.</p>
               <p>Strinjam se tudi z opozorili, da pač nekatere zadeve niso zajete v tem poročilu iz
               razloga, ker ni pritožb. Seveda je to logično. Varuhinja človekovih pravic s
               sodelavci se vsekakor ne ukvarja in ne zapiše v poročilu, če teh pritožb ni. Torej te
               težave niso zaznane, pa vemo, da te težave v družbi so. Na eno od teh naj opozorim.
               To je pedofelija. To, torej da ni opozorila, še ne pomeni, da tega ni. To je in prav
               je, da o tem govorimo, tudi če ni v poročilu, zaradi tega, ker je treba o tem
               govoriti, da opogumimo tiste, ki sem jim to dogaja, ali pa tiste, ki za to vedo, da
               ukrepajo in to dejansko tudi preprečijo.</p>
               <p>Govora je bilo tudi o spletnih straneh. Veliko je verbalnega nasilja na teh spletnih
               straneh, veliko je sovražnega govora, in to je treba obsoditi in zakonsko regulirati,
               ne glede na to, od kod prihaja in na koga je sovražni govori uperjen. Brez izjeme.
               Tukaj se ne delimo na desnico in levico, tudi ne na sredino. Vseeno je proti komu je
               ta sovražni govor naperjen. Še posebej občutljivi pa so tisti, ki pripadajo
               marginalnim skupinam in je potrebno za njih poskrbeti. Če ta sovražni govor
               nadgradimo še s pozivom na ulico, potem pa pridemo v zgodbo, ki nima srečnega konca,
               ne glede na to, kdo na to poziva in ali se ta oseba zaveda svoje odgovornosti.</p>
               <p>Občinsko redarstvo je omenjeno v enem odstavku. Občinsko redarstvo je pravzaprav s
               posebnimi pooblastili z zakonom zaživelo pred časom, ampak takrat smo že opozarjali,
               da bodo težave. V naslednjem poročilu bo teh težav nekaj navedenih, ker se bodo
               ljudje pritoževali, ker smo redarjem dali določena pooblastila, ki jih je prej imela
               policija. Pri sprejemanju zakona o redarstvu sem opozarjal, da bodo težave tudi z
               vklepanjem tistih, za katere menijo, da jih je treba. Na koncu, že takrat sem to
               povedal, po določenem času ta ukrep preneha in je potrebno odkleniti tistega, ki je
               bil pod tem ukrepom. Veste, kaj to pomeni? Da bomo konec vsake izmene, ki jo imajo
               redarji, pobirali te redarje, ki bodo priklenjeni povsod po mestu. Tisti, ki so bili
               vklenjeni zaradi tega, da bi preprečili njihovo nadaljnjo agresijo se seveda ne bodo
               potem poslovili, ko bo ta ukrep prenehal in bodo težave. Vsekakor bodo in boste
               videli v naslednjih poročilih, da se bomo soočali s temi stvarmi.</p>
               <p>Govora je bilo o mobingu in tudi ta mobing je omenjen v tem poročilu. Seveda je
               potrebno preprečiti mobing ljudi na delovnem mestu. Ampak mobing ni to, kar je bilo
               danes omenjeno, da nekdo ne naredi tistega, za kar je plačan, da mora narediti. In
               potem predstojnik zahteva ali pa podpredsednik komisije zahteva, da se ta stvar
               opravi, pa se ljudje sklicujejo na mobing, da tega ne bodo storili, ker je to mobing
               nad njimi. To ni mobing, če morajo narediti tisto, za kar so plačani. Ker tu je treba
               še enkrat poudariti, ko imamo sekretarje delovnih teles, odborov, komisij, to niso
               sekretarji predsednikov teh delovnih teles, ampak sekretarji delovnih teles, ki imajo
               opisane delovne naloge in dolžnosti in morajo te izpeljati ne glede na to, ali je v
               pisarni predsednik ali podpredsednik tega delovnega telesa.</p>
               <p>Samo še to. V poročilu je zajeto in opozorjeno tudi na prehranjevanje, obveznost do
               obroka pridržanih oseb. Seveda je korektno zapisano, da so nekateri, ki nekaj dni
               pred tem, recimo, prebežniki čez mejo ali kakorkoli jih imenujemo, ko jih privedejo
               in so začasno priprti, kakršenkoli izraz pač uporabljamo, jim je treba zagotoviti
               prehrano in vse potrebno, kar gre zraven. Ampak tu so omenjeni tudi vinjeni vozniki,
               ki so pridržani. To je verjetno pravi izraz. Že dobro, ampak ti pridržani vozniki
               verjetno z zabave ne gredo žejni in lačni in verjetno ni treba najprej za njih
               poskrbeti za hrano, ampak predvsem za treznitev, ker so zaradi tega pridržani. Zdaj
               samo še manjka, da rečemo, da jih peljejo na večerjo, preden jih pridržijo. Toliko na
               kratko o nekaterih težavah, ki so zajete v tem poročilu, ki pa je kot celota zelo
               dobro in ga gre podpreti, seveda pa predvsem priporočila, ki so sestavni del tega
               poročila. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Gospod predsednik, verjamem, da zelo dobro in pozorno spremljate sejo pri
               vodenju in da ste ugotovili tudi to, da smo zdajle razpravljali o vsem, od orožja,
               dela strokovnih sodelavcev odbora in vsega, zato bom tudi jaz odšel iz<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Saj je splošna razprava poslank in poslancev, gospod Gorenak, o poročilu.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Samo glede na to, da imate navado kar naprej prekinjati, sem pač vnaprej povedal.</p>
               <p>Pojdimo k temi. Moja tema, spoštovana gospa varuhinja, bo omejitev svobode gibanja,
               pravosodje, policija, notranje zadeve, tako kot tudi pri preteklem poročilu. Seveda
               moram reči, da bom v posameznih delih kritičen, v posameznih delih pa zelo pohvalen
               do vašega dela.</p>
               <p>Pri poglavju omejitve svobode gibanja govorite kar veliko o prezasedenosti zaporov in
               teh zadevah, kar seveda drži. Govorite tudi o ukrepih prejšnje vlade, ki so bili
               sprejeti na tem področju, zlasti, recimo, o alternativnih kazenskih sankcijah. To je
               vse v redu in to tudi drži. Toda če ostaneva - in to je tudi moja želja, priporočilo
               za vaše naslednje poročilo -, kar se tiče alternativnega prestajanja kazenskih
               sankcij, je treba reči, da je situacija v letošnjem letu taka, če se dva ministra med
               seboj ne moreta dogovoriti, kako bosta s sredstvi, tega enostavno ni. Ker pravosodni
               minister ni pripravljen Ministrstvu za delo odstopiti dela sredstev, ki bi omogočala
               to alternativno izvrševanje kazenskih sankcij, se zakon ne izvaja. Ker en minister ni
               pripravljen odstopiti, torej v tem primeru pravosodni minister Ministrstvu za delo,
               verjamem, da minister za delo ta sredstva potrebuje, da bi lahko to izvajal, zakon
               stoji in se zakona ne izvaja. In to ni dobro.</p>
               <p>Seveda govorite tudi o grdem ravnanju paznikov in sprejetih ukrepih. Jaz se z vami
               absolutno strinjam, z vsemi tistimi stvarmi, kar jih pišete v poročilu. Vsa taka
               ravnanje je treba preprečiti. Malo manj se strinjam z vašimi trditvami, ko govorite o
               zdravstveni oskrbi priprtih oseb. Zadeva je taka. Če so zagotovljeni pogodbeni
               zdravniki, je, po mojem mnenju, tudi v redu, ni nujno da so stalni zdravniki, ki bi
               bili v zaporih. Ljudje v nekih oddaljenih krajih, tudi krajih, kjer sam živim, se
               morajo tudi 15 kilometrov peljati do zdravnika, pa je tudi vse v redu. Zdravnik ni na
               pritisk gumba in bi bil pri nas doma. Tako da se mi zdi, da bodo tudi tisti
               pogodbeni, po moje, čisto zadostovali, če ni stalnih.</p>
               <p>Precej formalistična se mi zdi vaša trditev, kjer govorite o tem, da pripornika na
               sodišče pripeljejo pazniki. Seveda je res, prisilna privedba je prisilna privedba. In
               prisilno privedbo izvede policija, to je jasno. Ampak šele takrat, ko se nekdo ne
               odzove. Ampak da je vabilo, pa takoj nalog za privedbo na sodišče. Jaz osebno ne
               vidim v tem kakšnega posebnega problema iz temeljnega razloga, ker gre za priprto
               osebo in je torej že nekaj naredila. Verjetno ji res ne moremo poslati vabila in jo
               potem kasneje privesti.</p>
               <p>Zakon o duševnem zdravju, v celoti se z vami strinjam, vse kar pišete na to temo, ni
               nobenih pomislekov. Res pa je, da bi mogoče kazalo pri teh vaših trditvah, kjer gre
               za mejne primere pridržanje, zdravljenje v psihiatričnih ustanovah, ne samo pravniški
               vidik vseh teh postopkov, ki tam so, verjetno tudi medicinski vidik. Zdi se mi, da
               dajete preveč poudarka na pravniški vidik in premalo poudarka na medicinski vidik. Te
               osebe so namreč lahko tudi nevarne, saj to pravzaprav vemo.</p>
               <p>Tudi sam se strinjam, verski obredi v Centru za tujce, ta tako imenovana tiha soba,
               narejena v prejšnjem mandatu oziroma v preteklem mandatu. Pozdravljate zadevo. Tudi
               sam se strinjam z vami.</p>
               <p>Še kako se pa strinjam s tistim kar pišete na strani 77, predlog dva. In tega se v
               naši državi vse premalo zavedamo. Tam pravite, bistvo je preprečevanje kriminalitete
               in ne preiskovanje kriminalitete. Jaz vam moram kar čestitati za to zadevo. Zaradi
               tega, ker je to res. V naši državi se vedno ukvarjamo s tem, kaj je policija
               naredila, da bi to preiskala, da bi tisto preiskala, da bi ono preiskala. Ne. V svetu
               so stvari drugačne. Zlasti Danska, skandinavske države itn., kjer se vprašajo, kaj je
               policija naredila ali pa kaj so ministri naredili, vsak s svojega delovnega področja,
               za preprečitev kriminala, ne za preiskovanje. Torej absolutno vsa moja podpora temu
               delu.</p>
               <p>Ne zdi se mi pa najbolj dobro, veste, da neko administrativno napako tako poročilo
               obravnava, ki jo naredi nek delavec v zaporih, ko napačno napiše datum na napotnico
               in potem pazniki to osebo peljejo na napačen dan k zdravniku, ko zdravnik ne dela.
               Verjamem, da se je vsem nam že tudi kaj zgodilo, pa kaj zapisalo, da smo se zmotili.
               Mislim, da to res ni taka tragika, ker je neka oseba tudi takoj za tem dobila vso
               oskrbo oziroma je bila v nekem normalnem roku. Pravosodje. Kaj naj rečem? Upam in
               želim si, da bi vse tisto, kar o pravosodju pišete, prebrali zlasti koalicijski
               poslanci, pa minister za pravosodje oziroma državni sekretar. To bi bilo krasno in to
               bi bilo čudovito. Zakaj? Poglejte, kar 23% zadev, in te zadeve se iz leta v leto
               večajo, je na vaši mizi s področja pravosodja. In vi ste v mnogih delih, vsaj tako
               vidim, pravzaprav kot pripornik z zaklenjenimi rokami na hrbtu, ker se pravosodju
               reče neodvisna veja oblasti in nimate možnosti ukrepati. Samo opozarjate lahko na
               nekatere zadeve. Ja, tako je, tako pač imamo sistem narejen. Ampak ta vlada ga žal na
               vsakem koraku, nekaj primerov pa lahko naštejem, pa mislim, da niti ni treba, ker vsi
               poslanci vedo, kdaj so pritisnili <q>"za"</q>, kdaj pa <q>"proti"</q>, samo še zavija v vato. na
               vsakem koraku. Odvetnike, o čemer bom še govoril v nadaljevanju, notarje, sodnike
               itd. In potem ne dobiš nobenega odgovora. Tudi ministra vprašaš, pa rečeš, minister,
               kako pa je z dodatnim delom sodnikov, to sem sam spraševal pretekli teden - in
               ugotoviš, da minister nima podatkov. In jih res nima, saj jih ne more imeti, ker je
               sodstvo neodvisna veja oblasti, gospoda takšna, kot je. Ministrica za javno
               upra&lt;vo natanko ve za javno upravo, kako je z dodatnim delom v državni upravi:
               nihče ne more biti dvakrat plačan. Ali koriti nadure, ali ima prosti čas, ali karkoli
               ima. In je, kot je. Kako je v pravosodju, vedo predsedniki sodišč. Ampak mi tega
               podatka ne bomo dobil, tudi minister ne. Tudi minister ne! Čestitke, še enkrat.</p>
               <p>Stran oseminosemdeset, poglejte, kaj se vam je zapisalo: <q>"Neodvisnost sodnika se
               nanaša samo na sojenje, torej na opravljanje sodniške funkcije."</q> Lahko še enkrat
               preberem? <q>"Neodvisnost sodnika se nanaša samo na sojenje, torej na opravljanje
               sodniške funkcije."</q> In čisto nič drugega. Globoko se strinjam z vami! Toda meni
               koalicijski poslanci in minister za pravosodje na vsakem koraku dokazujejo, da je
               sodstvo neodvisno tudi glede vsega ostalega. Tudi glede tistega, ali sedi v sodni
               dvorani in sodi ali pa kupuje solato na tržnici. Tudi to je neodvisno, tako trdijo.
               Ampak to ni res. In se strinjam s tem, kar ste zapisali. In če bo enkrat to spoznanje
               prodrlo v to našo družbo, bo tudi sodna veja oblasti pridobila na ugledu in šla v
               smeri funkcije, kakršno ima v tej državi. Ampak jaz sem res vesel tega, kar ste
               zapisali, ker se sam trudim, da bi to dokazoval z mnogimi stavki izza tega mikrofona,
               ko sem rekel, da so neodvisni pri sojenju, ne pa pri vseh ostalih zadevah. Ampak
               pravosodni minister trdi in Ustavno sodišče tudi, da so neodvisni tudi pri
               plačah.</p>
               <p>Tudi sami pravite, poglejte, kako ste sramežljivo zapisali, da je kar nekaj vaših
               posredovanj rodilo službene nadzore na pravosodju. Precej sramežljiv stavek. Jaz
               mislim, da bi moralo biti vsako vaše posredovanje kot impulz ministru, da <q>"v luft
               skoči"</q>. Če že ne akceptira nas opozicijskih poslancev, bi moral akceptirati vsaj vas.
               V <q>"luft bi moral skočiti"</q>, ko vi opozorite na neko napako. In je tu takojšnji nadzor.
               Ne, on se ukvarja z drugimi nadzori, on se ukvarja s tistimi na tožilstvu.</p>
               <p>Naj vam navedem en sam primer in to osebo, ki je bila v ponedeljek pri meni v
               poslanski pisarni, bom napotil k vam. Poglejte kaj se zgodi. Človek ima 12 let
               nerešene zadeve na sodišču. Gre pa za neke terjatve ali nekaj takšnega. Res za
               banalne zneske, ampak v 18-ih letih je to hudo zraslo. Pride k nam v poslansko
               pisarno, kaj naj naredi. In potem ko jaz tiste primere gledam, saj mu ne morem nič
               odgovoriti, kot da naj gre k predsednici sodišča. Saj je jasna zadeva, ne moremo
               drugega narediti. In kaj se temu človeku zgodi? Človek odide k predsednici sodišča v
               uradnih urah, in ga odklonijo že pri vratarju. Gre drugič v uradnih urah, pride do
               tajnice. Sodnica ima gor <q>"tisto bulo"</q>, veste, ne gre, samo ona lahko odpre vrata z
               notranje strani, ker je gospa neodvisna ali kako že. In končni primer, po vseh
               prošnjah te osebe, da bi prišel v kontakt s predsednico sodišča, po vseh prošnjah se
               mu zgodi, da pride ponj varnostna služba in ni upravičen niti do pogovora s
               predsednico sodišča. Gre pa za to, da sodišče trdi, da nekega dokumenta nima, ker ga
               je izgubilo, ko so se selili. Za to gre. In končna faza. Ker se še ne da, pride ponj
               policija in ga odpeljejo s sodišča. Jaz ga bom napotil k vam. Neverjetno se mi zdi,
               kaj se dogaja.</p>
               <p>Sodni zaostanki. V celoti se strinjam z vami. Ampak ta vlada, in jaz verjamem, da
               boste to spremljali, jih podaljšuje z mnogimi ukrepi, recimo Zakonom o prekrških, ki
               smo ga že sprejeli, in imamo spet vračanje na prvostopno sojenje. Poglejte, kakšen
               lep primer navajate, moram spet reči, da žal, ker ostane samo v tem poročilu, potem
               se nič več ne zgodi. Odvetnik sprejme stranko in jo bo zastopal pri neki odškodnini.
               Stranki natvezi, da bo dobil on tam 2, 3 tisoč evrov. Kaj se zgodi? Sodišče mu dosodi
               46 evrov. Njegovi stroški pa so 980 evrov. Zakaj sem to rekel? Ker ga je odvetnik v
               startu žejnega vlekel čez vodo, če bi temu tako rekli, in mu veliko obljubljal, pa
               nič naredil. Če je sodišče odločilo 46 evrov, potem veste, da je šlo za banalno
               zadevo, verjamem, da je šlo za banalno zadevo. Ampak on je plačal 980 evrov stroškov
               za to, da jih je dobil 46. Odločitve na strani 90, 91, ko govorite o nekaterih
               odločitvah sodišč, kjer tožbe ni vložil odvetnik. Neka oseba vloži pritožbo ali nekaj
               takšnega, mislim, da govorimo o pritožbi. Sodišče reče, ali imate pravniški državni
               izpit. Vsi bodo odgovorili, da ne. Ja, kako nimate? Potem pa tega ne bomo šteli,
               dobite odvetnika. Lepo vas prosim! Če je zakonski problem, gospod državni sekretar,
               ga pa uredite, ali pa je to samopašnost sodnika. Ne vem, kaj je.</p>
               <p>Sedaj pa moja zamera. Ne vem, kaj je, in sedaj ne vem, kako naj vam v nadaljevanju
               povem, kar vam želim povedati. Če je to poročilo za leto 2008 in če govorite tudi o
               odvetništvu, če govorite o spremembi zakona, ki je bila sprejeta marca letos, potem
               se z vami ne strinjam, ker ne vem, o čem tu notri govorite. Namreč, za kaj gre.
               Mislim, da govorite o letošnjem zakonu. Najprej pravite, da je bil zakon o
               odvetništvu spremenjen, vendar ga Vlada pravkar spet spreminja, nekako tako. Zdi se
               mi, da govorite o letošnjem zakonu, ki ne sodi v poročilo za leto 2008, zato bom
               kljub ostri kritiki rekel nekaj. Želel bi, da v naslednjem poročilu vidim primerjavo
               med Šturmovim zakonom, če smem, v narekovajih, reči, in Zalarjevo spremembo zakona o
               odvetništvu, o kateri veste, da je Ustavno sodišče reklo, da ne more imeti
               referenduma. Pri čemer je copy - paste, s tiskovnimi napakami vred potegnilo
               obrazložitev ministra Zalarja v ustavno odločbo. Pa še nekaj vam bom povedal. Ko je
               minister Zalar govoril o teh zadevah, je rekel, da je zakon o odvetništvu popolnoma
               usklajen z varuhinjo, da varuhinja to podpira. Jaz sem si mislil, pa nisem rekel,
               sedaj ne vem, ali je žejno peljal če z vodo ali pa niste prebrali. Nekaj je bilo. Za
               kaj gre? Minister Šturm je disciplinske komisije v primeru odvetnikov sestavil tako,
               da odvetniki niso imeli večine na nobeni stopnji, ne na prvi, ne na drugi stopnji.
               Minister Zalar je to popravil. Popravil je tako, da imajo odvetniki danes in na prvi
               stopnji in na drugi stopnji absolutno večino pri odločanju v disciplinskih postopkih.
               Vi ste baje to podprli. Tako je on tukaj rekel. Imate magnetograme in lahko to
               pogledate. Tudi tukaj notri imam občutek, da to podpirate. Ali pa ste to poročilo
               pisali v času, ko še ni bilo jasno kakšna bo končna rešitev. Dalje. Precej podpirate
               recimo to, da bo sedaj spet zastopanje po uradni dolžnosti, pa še ena od zadev, kar
               je bila tudi predmet tega zakona, da bo pa sedaj bolje. In podpirate, tako jaz
               razumem, ali boste pa rekli, da nimam prav. Podpirate to, da spet odvetniki samo
               določajo odvetniške tarife. Jaz nisem tega nikoli podpiral. Tako sem jaz tekst
               razumel. Saj je prav, saj bom zelo vesel, če boste odgovorili. Kakorkoli že, s tistim
               delom vašega poročila se ne strinjam, ne soglašam z njim in ga kritiziram. Ampak
               pričakujem pa, prosim, želim si, če želite, saj ste neodvisni, da bi v naslednjem
               poročilu vendarle imeli zelo jasen odgovor na vprašanje, kaj je s tem zakonom bilo v
               času ministra Šturma in kaj se je zgodilo v času ministra Zalarja. Ker to, kar se je
               zgodilo, je po moji oceni katastrofalno. In bi vi morali po mojem mnenju dati svoj
               glas na to temo, se mi zdi, da tukaj notri to ni dovolj jasno. Poglejte, naprej vi
               tudi govorite, na strani 103, jaz bom rekel <q>"noro"</q>, sem si pripisal tukaj. O čem
               govorimo tukaj notri. Spet smo pri odvetnikih. Nekdo se pritožbi odvetniški zbornici.
               To je tista odvetniška zbornica, ki vaša vprašanja in vprašanja vašega predhodnika že
               leta in leta ignorira. Ne vem, ali je letos kaj boljše ali ni, ampak v vseh poročilih
               vašega predhodnika, tudi vašega lanskega, vidim popolno ignoranco odvetniške
               zbornice, kot da vi ne obstajate. In kaj sedaj ugotavljate? Nekdo se pritoži čez
               ravnanje določenega odvetnika in tajnik odvetniške zbornice ali tajnica, ne vem, kaj
               je, odloči, da to ni pritožba. To ni pritožba. Niti je ne posreduje. In vi na to
               opozarjate. In sem hvaležen, da na to opozarjate. Niti je ne posreduje disciplinskemu
               sodišču. Tudi to ne. Vi pa ne dobite odgovora od te zbornice. Meni se zdi to
               katastrofalno. In bomo še deset let to poslušali tukaj notri ali kaj! Ali se bo
               minister zganil ali se ne bo zganil? To je neverjetna zadeva.</p>
               <p>Dejansko pišete tudi, na strani 104, o tarifi in o kršenju kodeksa odvetnikov. Zelo
               jasno opozarjate, v celoti se strinjam. Tudi vi to ugotavljate, kar je tudi minister
               priznal, kar sem jaz že ne vem kolikokrat govoril za mikrofonom, enostavno kršijo,
               zaračunajo več, kot je po tarifi. Stran 121. Točno opisujete primer, ko odvetnik
               ozmerja stranko z besedami <q>"baba nora"</q>. Oprostite, to ni kršitev. Nič se mu ne zgodi.
               Enostavno ne reagirajo. Zakaj pa ne reagirajo? Zato, ker sodijo sami sebi. Jasno, če
               sami sebi sodijo v disciplinskih postopkih. Kako pa bi potem odločili? Prosim, da
               potegnete vzporednico s policijskimi postopki in pritožbami zoper policiste, ker jih
               vaš pomočnik dobro pozna. Tam pa točno vemo, da ima absolutno večino pri odločanju o
               pritožbah zoper policiste zunanja javnost, predstavniki civilne družbe. Mi pa smo z
               zakonom v tem mandatu, mislim, da marca letos uzakonili spet, sami si naj sodijo ali
               vrana vrani ne izkljuje oči. To smo jim dovolili. Ustavno sodišče je pa reklo, ja,
               tako mora biti. To je prav neverjetna zadeva.</p>
               <p>Vaši dve priporočili na strani 106 podpiram, če se nanašata na prejšnje zakone, na
               tako imenovani Šturmov zakon, sicer ju pa ne podpiram, to vam moram povedati.</p>
               <p>Zanimiva zadeva, stran 108. Opisujete primer, kako pobudnica vloži ugovor na sodišču.
               To jo pozove, vi ugotovite - ta primer, ki sem prej razlagal, da sodišče pozove
               nekoga, ki se je pritožil, naj dokaže, da ima pravniški državni izpit. In potem višja
               sodišča, torej instančna sodišča potrdijo, da je to napaka. Ampak ne moremo nič.
               Konec. Enak primer imate v Krškem. Krško sodišče določi stečajno nagrado stečajnemu
               upravitelju v skupni vrednosti 440 in nekaj tisoč evrov, pri čemer pozabi - sodnik
               pozabi! -, da je že določil akontacijo. In ta človek dobi dvakrat plačano. Višje
               sodišče v Ljubljani to ugotovi, pojasni, koliko je ura, in ugotovi, da je žal
               pritožbi rok potekel. Žal je potekel, in nekdo da 200 tisoč evrov v žep. To je
               neodvisnost sodstva. Da mi ne bo kdo rekel, da napadam sodstvo, daleč od tega.
               Opozarjam, in to sem dolžan opozarjati, in se vam zahvaljujem, da tudi vi opozarjate,
               ampak bodite še bolj glasni pri teh zadevah. To je nujno treba narediti, nujno, nujno
               treba, ker se mi zdi popolnoma nedopustno, kar se dogaja. Neodvisnost sodstva da,
               vendar ne, kadar delajo napake. To je prava neumnost!</p>
               <p>Dva dni nazaj, mislim, da smo v sredo sprejeli Zakon o prekrških, mislim, da smo že
               glasovali o njem, s katerim smo jasno rekli, da višja sodišča vračajo stvari
               prvostopnim sodiščem. Natanko to smo, gospod Potrč, uzakonili in čisto nič drugega.
               Saj boste rekli za posamezni primer, ampak to sploh ni važno. Utemeljitev je bila pa
               relativno jasna. Prvostopni sodniki slabo sodijo, nekateri seveda pišejo s premalo
               dokazi in tako dalje, rekoč saj bodo višji sodniki razveljavili. To je verjetno res
               in jaz se s tem strinjam. Ampak to ni razlog za spremembo zakona. To je razlog, da se
               sodni mehanizmi, nadzorni mehanizmi aktivirajo, identificirajo takšne sodnike in z
               njimi ravnajo tako, kot je predvideno. Tudi vzamejo jim lahko mandat. Opozarjam na
               postopke pravosodnega ministra, ki pelje stvari v popolnoma napačno smer.</p>
               <p>Policijski postopki. Saj tu nimamo kaj veliko reči, policija kolikor poznam in vem,
               je z vašim predhodnikom sodelovala dobro, policija se več ali manj odziva, nimate
               težav z njimi, tako da tukaj ni kaj dosti reči. Opozarjate sicer na pretirano
               medijsko izpostavljenost v zadevi <q>"čista lopata"</q>. Kaj naj rečem? Mislim, da bi bilo
               treba še kaj drugega tudi opozoriti, če že. Jaz sem resnično pričakoval vaš glas v
               času, ko smo v Državnem zboru sprejemali Zakon o odvetništvu. Jaz sem ga pričakoval,
               pogrešal sem ga. Jaz sem pričakoval vaš zelo jasen glas v primeru Hude jame ali pa
               sem ga zgrešil. Ampak če predsednik države reče, da je to drugorazredna tema. ste vi
               tudi samostojen državni organ in imate vso pravico povedati, kaj si o tem mislite.
               Kot tudi za primer gospoda Ertla. Zelo se strinjam v tem poglavju z vašim
               nestrinjanjem, z vašo težavo, ko opozarjate na to, kako hudo je gledati policiste, ki
               delajo prekrške. Absolutno se strinjam. Mnogokrat se zgodi, ko se pelješ po avtocesti
               130, pa gre mimo tebe, da niti številke nisi videl. To je pa katastrofa.</p>
               <p>Upravne zadeve. Tu nimamo kaj dosti, ker so zadeve takšne, kot so, se izboljšujejo.
               Ne strinjam se, da kar naprej pišete o izbrisanih. Veste, takšnih izbrisanih je še
               veliko več v tej državi, ampak na drug način.</p>
               <p>Jaz vam bi za zaključek čestital za napredek, za vse tisto, kar ste naredili. Varuh
               človekovih pravic je v preteklosti vozil po levi, to moramo vedeti, v celoti je vozil
               po levi in tega tudi ni skrival. Jaz vam čestitam, da ste šli na sredi ceste oziroma
               da ste premaknili to ustanovo in ugled te ustanove v dobri smeri, v pravi smeri,
               čeprav imam včasih občutek, da vas še malo v levo nese, ampak bomo tudi to preživeli.
               Napredek je velik, v primerjavi z gospodom Hanžkom, to je treba povedati. Toliko z
               moje strani, kar se tiče vašega poročila.</p>
               <p>Sicer pa moram reči še dve zadevi, ki smo ju tukaj slišali. Ne vem, govoriti o tem,
               kako bodo redarji, ta problem je popolnoma brez zveze, ker to ni tema, kaj bo jutri v
               vašem poročilu. Dejstvo je, da tujina pozna več policij. Mi poznamo eno policijo, to
               je državna policija. Nobenega razloga ni, da ne bi bil zakon o redarstvu, zakon o
               lokalnih policijah. Nobenega razloga ni, da ne bi ti delali kot policisti, samo
               izobraziti jih je treba.</p>
               <p>Tukaj so bili omenjeni tudi materialni oškodovanci 2. svetovne vojne. Zadnjič se je
               pri meni oglasila gospa iz Murske Sobote in mi povedala, da sem jaz sigurno kot
               predsednik odbora najbolj kompetenten, da se bo zdaj to vprašanje rešilo. Seveda sem
               ji razjasnil pojme in nisem šel na tiskovno konferenco. V prejšnjem mandatu je ta
               gospa bila tudi pri nekom, pri takratni opoziciji in takrat je takratna opozicija to
               gospo sprejela in ji povedala, da globoko podpira rešitev tega problema. In to so
               povedali tudi na televiziji. Oni podpirajo rešitev tega problema. Danes pa te gospe
               ali je ne sprejmete več ali pa ji dajete napačne informacije, da hodi k meni. Vi ste
               tisti, ki lahko rešite vprašanje materialnih oškodovancev 2. svetovne vojne. Vi imate
               namreč oblast, mi pa smo opozicija. V tej dvorani pa, za zaključek, gospod
               predsednik, je dovoljeno govoriti o demagogiji prve vrste, ki nima nobene zveze s
               poročilom varuhinje. In vse tisto. kar je priročno, je treba povedati. In tako
               nekateri poslanci tudi počno in ponovno omenjajo orožarsko afero iz leta 1993. Gospe
               in gospodje, še enkrat, vodili ste tri ali štiri preiskovalne komisije. Kaj ste
               našli? Nič. Očitno boste še eno pred koncem mandata, ker vam bo to <q>"pasalo"</q>, ker bodo
               volitve, pa bi spet malo lajnali o orožarski aferi, kar bi vam pa lahko kakšno piko
               prineslo. To je torej štos. Pa govoriti o ostalih zadevah, o čemer je nekdo govoril,
               kam je šel denar od orožarske afere? Ja hudiča, saj ste to ponesli cel kup denarja
               domov tisti, ko ste plače imeli tisti, ki ste bili v preiskovalnih komisija, kaj ste
               pa našli? Bi pa takrat kaj poiskali! Saj so vas plačali za to, saj ste bili člani
               komisij, trikrat ali štirikrat tisti, ki ste bili! Ne, priročna tema je, še enkrat.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Replika, popravek napačne navedbe. Gre za popravek napačne navedbe?</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Bil sem poimenovan ob sprejemu zakona o prekrških in naj samo povem svoje
               razumevanje. Sprejeli smo odločitev, da v nekaterih izjemnih primerih, kjer je na
               prvi stopnji prišlo do bistvene kršitve postopka, je možno, da se na drugi stopnji
               zadeva vrne, ker bi sicer lahko prišli v položaj, ko pritožba ne bi bila mogoča in bi
               bila kršena ustavna pravica. To je res bilo komplicirano, samo, gospod Gorenak, tako
               zelo poenostaviti in, kot vi rečete, po kmečko reči, da se je odločila Vlada, da spet
               vse vrača, pa le ni res.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Nadaljujemo. Besedo ima Anton Kampuš.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani predsednik, varuhinja človekovih pravic, ministrica in ministri, kolegice
               in kolegi! Moram se takoj pridružiti izreku čestitke, ki jo je izrekel kolega Gorenak
               o vašem dobrem delu. In temu se tudi jaz pridružujem. Dovolite, da spregovorim nekaj
               besed o poročilu, in sicer da vidimo, v kakšnem stanju je področje človekovih pravic
               v Sloveniji. Ugotavlja se, da se število pobud, naslovljenih na vas, veča. Ocenjuje
               se, glede na leto 2007, za 10%. Čisto običajno je, da se tičejo zadeve največ
               področja pravosodja, zamujanja pri sodiščih, sodnih izvedencev, znova se opozarja na
               potrebe po specializiranih oddelkih na sodiščih, družinske problematike. To pomeni,
               da je kar precej zadev, ki jih je treba izboljšati.</p>
               <p>Veliko je tudi področij, ki ste se jih dotaknili. Eno izmed teh mi je padlo posebej v
               oko, in sicer sovražni govor. Vi ste ga okarakterizirali, da ga je preveč, da ga je
               preveč tudi v tem parlamentu, v Državnem zboru, predvsem v razpravah o izbrisanih in
               drugih razpravah. Res me zanima, kako bo drugo leto izgledalo to poročilo, ko se
               boste morali verjetno izreči o nekaterih stvareh, ki smo jim danes priča. Bom citiral
               oglas, ki sem ga zasledil v časopisu, in sicer piše takole: <q>"Pričakujem, da se
               spomladi vidimo v večjem številu tudi na slovenskih trgih in ulicah."</q> Ali je to
               sovražni govor, boste morali odgovoriti. To so malenkosti, mimo katerih je treba iti.
               Tako je tudi v tem poročilu veliko dobrega in je leto 2008 prineslo kar nekaj
               pomembnih zakonov, kot je zakon o preprečevanju nasilja v družini, zakon o
               pacientovih pravicah, zakon o duševnem zdravju in tako naprej. Še vedno pogrešamo
               zakon o dolgotrajni oskrbi, o prepovedi telesnega kaznovanja otrok.</p>
               <p>Najbolj mi je v tem trenutku neznanka, da obravnavamo poročilo kljub protestom
               opozicije, SDS in tako naprej. Ne najdem pravega vzroka, zakaj poročila ne bi
               obravnavali. Razen če bi poskušali komentirati takole. Prejšnja koalicija je Uradu
               varuha človekovih pravic znižala plače. Funkcionarje v uradu je postavila nižje od
               funkcionarjev po ministrstvih. Poročilo Varuhinje človekovih pravic Zdenke Čebašek
               Travnik v letu 2007 pa smo morali poslati po pošti, ker spoštovani bivši premier ni
               imel časa za osebno predstavitev. Le povejte mi, v čem je problem. Ali je to strah,
               ali je bojazen, ali je bojazen pred neugodnimi odkritji? Prepričan sem, da počasi
               pride čas za razkritja. Prej ko slej zavese padejo.</p>
               <p>Moj namen je danes iti k romski problematiki. Grem na področje Pomurja, kjer sem
               najbolj seznanjen s temi stvarmi. V Pomurju je primer dobre prakse, kako se izvaja
               integracija, mislim, da najboljša v Sloveniji. Lahko jasno povem, da smo dobili
               potrditev, da ravnanje številnih zasebnikov in javnih ustanov dejansko temelji na
               nesprejemljivih predsodkih do Romov, ki vodijo v diskriminatorno prakso, ti pa do
               svojih sosedov ali pa svojih sosedov ne vidijo kot osebe z imeni in priimki, ampak
               zaznavajo predvsem njihovo etnično poreklo, jih povezujejo z načinom življenja te
               etnične skupnosti. Zaradi tega lahko jasno rečem, da je treba pristopiti še k
               celovitejši strategiji vključevanja romskih skupnosti pri nas v Sloveniji. Kljub
               navidezno vzorni zakonodaji še vedno manjka jasna določitev odgovornosti za posamezne
               naloge na področju državne in pa skupne skrbi za romsko skupnost. Da pa ne bo
               izgledalo to takole suhoparno, bom prikazal nekaj primerov dobre prakse na našem
               področju. Kot prvi primer bom navedel Mestno občino Maribor, ki je vzpostavila
               posebno delovno telo za spremljanje položaja romske skupnosti, kljub temu da ni
               dolžna po 7. členu Zakona o Romih zagotoviti člana v občinskem svetu.</p>
               <p>Druga star. V naši upravni enoti, ne bom govoril o svoji občini, ker me učijo, da to
               ni primerno, imamo dva fantka v eni izmed šol. In lahko vam brez skrbi povem, da sta
               postala ljubljenčka. Verjetno po eni stani na račun tega, ker sta nekoliko drugačne
               barve, po drugi strani pa na račun tega, ker sta pridna in bi jima vsi želeli stati
               ob strani, pomagati. To je primer pri naših najmlajših. Odlično. In to je odličen
               primer integracije. In kako je treba pritegniti v nekatere skupine, v tem primeru
               romsko skupnost v Pomurju, ker jo dobro poznam, moram povedati spet drug primer. Ali
               si lahko zamislite, da ima romska skupnost v Murski Soboti tudi svoje prostovoljno
               gasilsko društvo, ki se imenuje Pušča?! Ja, saj je neobičajno. Ampak hec je v tem, da
               nima niti nobene opreme in torej je samo društvo ustanovljeno in v tem trenutku šteje
               30 članov, 15 jih je celo tako usposobljenih in poglejte, kaj so si dovolili. Ker
               nimajo opreme, nimajo nič, so že tako moderni, da so na spletnem forumu Gasilske
               zveze Slovenije objavili prošnjo, ali jim katero društvo želi odstopiti kakšno
               opremo, tisto, ki je pri njih že v takšnem stanju, da je oni ne uporabljajo več.
               Javilo se jim je veliko prostovoljnih gasilskih društev v Sloveniji. In to je dober
               primer, kako bi morali ravnati tudi drugje. Ne vem, zakaj bi se jih bali. V tem
               trenutku je v Sloveniji, kot sem rekel, precej društev, ki so se prijavila na to
               sporočilo in teče odlično sodelovanje, ponuja se več vrst sodelovanja na tem
               področju. To je model, sprejemljiv za vse, odvisno od časa in truda, koliko ga je kdo
               pripravljen vložiti.</p>
               <p>Še nekaj bom povedal. Dobra praksa, si zamislite, policije do pripadnikov romske
               skupnosti. Imajo dobre odnose, se družijo, jih sorazmerno permanentno nadzorujejo.
               Gredo pa tako naprej, da tudi z njimi kdaj pa kdaj kakšen nogomet <q>"špilajo"</q>. In to so
               tisti neki partnerski odnosi, ki morajo biti.</p>
               <p>Spoštovana varuhinja, podpiram poročilo in vam čestitam.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žnidaršič.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala, spoštovani podpredsednik. Spoštovana varuhinja, gospa ministrica,
               ministri s sodelavci, kolegice in kolegi!</p>
               <p>Podpiram poročilo varuhinje, ki na zelo pregleden način seznanja Državni zbor na
               pomanjkljivosti pri delovanju posameznih institucij države, ko gre za kršitve pravic
               državljanov in velike težave pri uveljavljanju slednjih. Varuhinja je pravilno
               opozorila na časovno komponento, ki se premalo spoštuje, kadar nekdo vloži zahtevo,
               pritožbo, vlogo, prošnjo. Kakšna stvar se leta dolgo ne uresniči, celo takrat, ko je
               o pravicah prizadetih odločilo Ustavno sodišče. Pri tem naj seveda izpostavim samo
               nekaj področij, kjer so težave hude in uveljavitev z zakonom določenih pravic
               praktično nemogoča. Najprej uveljavljanje zdravstvenih pravic. To poglavje je v
               poročilu varuhinje sicer kratko, vendar moram povedati, da se državljani čez kršitve
               njihovih pravic na področju zdravstvene dejavnosti na relaciji izvajalcev skrajno
               redko pritožujejo. Na več sto prizadetih se morda eden pritoži, ker se boji, da ob
               pritožbi potem pade zamera v sistemu, kamor se več ne more prijaviti uspešno, ko išče
               svoje pravice. Tu naj opozorim na dve slabi praksi. Čeprav je že splošno znano, da
               hitro pride do pravic tisti, ki lahko plača, se je sedaj pojavila še druga zgodba, da
               tisti, ki so premožnejši, plačajo zavarovanje za hiter, lahko rečem, takojšen pregled
               pri specialistu ali pa zavarovanje za hiter sprejem v dom starejših občanov. Kam bodo
               prišli ti hitreje na vrsto? V tisti sistem, ki ga plačuje tudi reven, ki pa nima
               denarja za to zavarovanje, in na ta način premožnejši koristijo denar onih, ki ga
               nimajo, v tem sistemu, ki ga skupaj solidarno financiramo. In tako zavarovanje je v
               primeru, ko nekdo hitro dobi pravico v javnem sistemu zdravstvene dejavnosti,
               nezakonito, neustavno in huda kršitev človekovih pravic, da ne rečem huda
               diskriminacija državljanov na tem področju. Enako velja za sprejem v dom. V katere
               domove? V tiste, ki so zgrajeni z državnim denarjem, ali v tiste domove, ki so
               zgrajeni v javno-zasebnem partnerstvu? Če kamorkoli nekdo s tem zavarovanjem pride v
               tak dom preko reda, je vzel posteljo revežu, ki se zavarovati ni mogel. Zato je to
               zavarovanje zame nesprejemljiv način, razen seveda, če bi zavarovalnica zgradila svoj
               dom za svoje zavarovance te vrste. Enako velja za zdravstvene pravice.</p>
               <p>Nadalje so primeri, o katerih je bilo že dosti povedanega, o sodnem varstvu,
               uveljavljanju pravic do solidarnega zagotavljanja podlag za človeka vredno življenje,
               mislim na revščino, ki pa ni samo posledica krize, ampak je pojav, ki je širši, raste
               počasi, pa vendar v razmerah kapitalističnih sistemov vedno širše. Pri tem je treba
               povedati, da je zanimivo, da bi danes zahteve do države, da takoj reši te probleme,
               postavljali tisti, ki so v času relativne blaginje v prejšnjem mandatu zamrznili
               socialne pravice mnogih z Zakonom o socialnih transferjih in na ta način zmanjšali
               osnovo za povečevanje njihovih pravic, danes pa bi s pozivanjem teh istih revežev na
               ulice radi z revolucionarnimi sredstvi dosegli svoje politične cilje. To je pritlehno
               razmišljanje tistih, ki niso v prejšnjem mandatu glasovali za 0,6% povečanje
               minimalne plače. Danes pa bi, v času krize seveda radi za dvesto evrov dvignili plače
               slabo plačanim delavcem. <gap n="..."/><stage>/Opozorilni znak za konce razprave./</stage><gap n="..."/> To je težava in
               nespoštovanje institucije Varuha, Ustavnega sodišča in seveda Računskega sodišča in
               tako naprej, kar jaz absolutno<gap n="..."/> <gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Darja Lavtižar Bebler. Prosim.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Spoštovani!</p>
               <p>Obravnava slehernega poročila varuha človekovih pravic je vedno tudi prava učna ura
               poslank in poslancev slehernega sklica Državnega zbora. Vsaj tako bi tudi moralo
               biti.</p>
               <p>Poslanci in poslanke bi morali še posebej skrbno proučiti tista opozorila v poročilu,
               ki prikazujejo slabosti v zakonodaji, ki smo jo sprejeli v Državnemu zboru. Pogosto
               so prav neprimerne zakonske določbe izvor kršitev človekovih pravic ali pa nezadostna
               varovala za preprečevanje teh kršitev. Zato bi morali vselej, ko se lotevamo
               spreminjanja ali dopolnjevanja posameznih, z vidika človekovih pravic še posebej
               občutljivih zakonov imeti pred očmi opozorila, ki so zelo sistematično navedena v
               obravnavanih poročilih, pa tudi v tem za leto 2008.</p>
               <p>Je pa obravnava poročila varuha človekovih pravic vselej prava učna ura tudi o tem,
               kako v resnici posamezne parlamentarne politične stranke gledajo na vlogo varuha
               človekovih pravic, na njegovo samostojnost in neodvisnost in na pomen spoštovanja in
               utrjevanja človekovih pravic v širšem smislu. Tudi danes nam v temu smislu ni bilo
               prizaneseno. Nekatere človekove pravice so človekove pravice prvega reda in druge so
               človekove pravice drugega reda ali pa nemara sploh ne gre za človekove pravice. Vsaj
               nekatere uvodne razprave danes so nam to sporočale in poprej že dogajanja na Komisiji
               za peticije, človekove pravice in enake možnosti, o čemer smo tudi danes veliko
               poslušali, kar mene zadeva, precej po nepotrebnem.</p>
               <p>Kako naj razumemo danes tukaj izrečene očitke, da se varuhinja ni izrekla o nekaterih
               dogodkih in postopkih, ki so že dlje časa predmet političnih obračunavanj in
               manipulacij v naši politični javnosti. Ali ne bi mogli nekaterih današnjih pozivov
               varuhinji jemati za nedopusten političen pritisk na varuhinjo, naj vendar končno le
               dojame, za katere pravice se mora zavzemati, o katerih pa naj raje molči ali jih vsaj
               enostavno prezre!</p>
               <p>Nekateri, ki smo bili poslanci tudi v prejšnjem mandatu, se še predobro spominjamo,
               kakšnih pritiskov in kritik je bil deležen prejšnji varuh človekovih pravic, gospod
               Hanžek. In to s strani tistih, ki so imeli takrat politično oblast v državi. In
               zakaj, seveda? Seveda zato, ker jim je neutrudno nastavljal ogledalo, v katerem se
               enostavno niso hoteli videti in prepoznati. Tudi danes ta razprava kar dobro kaže za
               vas, gospa spoštovana varuhinja, samo kolega Gorenak vas je nekam sumljivo preveč
               hvalil, to le malo skrbno preučite. Očitali so vam, glede česa vsega se niste jasno
               opredelili, in to praviloma na ideološki osnovi. Vse to jemljite kot priznanje, da
               dobro delate. Mislim, da je tako prav, da tako to vzamete.</p>
               <p>Kar mene zadeva je vaše poročilo zelo kakovostno, ga podpiram in kot poslanki v
               najvišjem zakonodajnem telesu v državi pove veliko o tistem, na kar moram biti pri
               sprejemanju zakonodaje še posebej pozorna. O tem, da so človekove pravice univerzalne
               in da jih ni mogoče deliti na <q>"vaše"</q> in <q>"naše"</q>, pa že dolgo vem in to dejstvo tudi
               dosledno spoštujem. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Gospod podpredsednik, kolegice in kolegi, ministrica, državna sekretarka, gospa
               varuhinja človekovih pravic. Poročila, ki jih obravnavamo v Državnem zboru, se mi
               zdijo nekako pregled ali povzetek dela, vsaj za sebe lahko rečem, dela tudi čez leto
               v poslanski pisarni ali na terenu.</p>
               <p>Državljanke in državljani se obračajo z veliko večino teh problemov, ki ste jih
               zajeli v poročilu, tudi na poslanke in poslance. Pri meni je tega veliko. Mogoče tudi
               zaradi tega veliko več, ker prihajam iz dela Slovenije, Slovenskih goric, ki so daleč
               od velike, bele, cvetoče Ljubljane. Kljub vsemu so ti problemi na teh območjih še
               ostreje zarisani, ampak manj zaznani tudi v vašem poročilu. Pa ne zato, da ne bi tega
               naredili ali da jih ne bi sprejeli, ali da se ne bi s tem ukvarjali. To so ljudje s
               problemi, velikimi, življenjskimi, osebnimi, družinskimi in tako dalje, ki se manj
               obračajo na institucije. Seveda še toliko manj, če so te institucije nekje daleč, v
               Ljubljani. Zato je tudi velikokrat moja razprava glede lokalne samouprave, občin in
               tako dalje tudi zaradi tega, ker se ljudje tam vendarle imajo na koga obrniti, ker
               jim je pač enostavno bliže. To še izvedejo, kaj več pa velikokrat ne, ali zaradi
               starosti ali zaradi takšnih in drugačnih razlogov. No, posledica tega naj bi bila
               tudi obravnava tega poročila v Državnem zboru za tiste, ki smo predlagatelji
               zakonodaje, torej poslanci, Vlada, Državni svet, navodilo in smer, da se določeni
               zakoni, ki se jih da spremeniti, naj spremenijo tako, da bo čim manj kršenja
               človekovih pravic.</p>
               <p>Mimogrede, tudi sami ste omenili, da se zakonodaja spreminja kar tako, ad hoc, vse po
               skrajšanem postopku, hitrih postopkih in tako dalje, brez vpliva in možnosti
               sodelovanja javnosti. Imeli smo primer obravnave spremembe zakona, ZOFVI-ja, kjer bi
               cca 5.000 učiteljicam in učiteljem, ki so nas učili in imajo šesto stopnjo, pa jim po
               90 dneh plus enem preneha - in se ne morejo več zaposliti nikjer, torej v šolstvu nič
               več. Vse to, kar so naredili, jim je propadlo, tako smo jih strokovno kot tudi po
               človeški plati degradirali do konca. To so v glavnem učiteljice in učitelji, ki so
               nas učili. In ko so se sami sicer organizirali in poskušali nekako vplivati na to, da
               bi bil ta zakon sprejet - mimogrede, za 50 ravnateljev se je spremenil, to se je dalo
               -, se pač za teh 5.000 učiteljic in učiteljev to ni zgodilo.</p>
               <p>Torej, namen tega poročila je sigurno tudi ta, da bi se zakonodaja spreminjala v tej
               smeri. Zato tudi tisti predlogi, ki prihajajo s strani poslancev, so velikokrat tudi
               na osnovi tega, ker se pač ukvarjamo s temi problemi ljudi na terenu. Zato tudi kdaj
               predlagamo poslanci, opozicija, tudi kakšno zakonodajo. Vendar žal bi bila mogoče
               lahko tudi kakšna analiza varuhinje človekovih pravic, koliko takšnih zakonov, ki bi
               izboljšali položaj ljudi in bi se s tem manj kršila zakonodaja, je prišlo s strani
               opozicije in koliko je tega bilo sploh kdaj upoštevanega. S tem se pravzaprav
               srečujemo vedno, skoraj na vsaki seji. Tudi tokrat, recimo, zakon o varstvenem
               dodatku ali pa zakon o pokojninskem in invalidskem zavarovanju za kmečki živelj.
               Namerno sem omenil ta dva zakona, ker sta namenjena bila prav temu kmečkemu življu,
               da bi dobili tam tisti letni dodatek, ali kakorkoli se mu reče, tudi tisti, ki mogoče
               niso vseskozi v življenju plačevali, ampak so še kako trdo - pa ne osem ur, ampak po
               nekaj deset in čez ur - delali in ohranili to našo domovino, kmetijstvo, podeželje,
               skratka to, s čimer se radi ponašamo. Tudi temu se ne prisluhne, za nekaj dobrega,
               ampak to so tudi zaradi tega, ker živijo s 160, 170 evri na kmetijah, velike travme
               in jim je velikokrat marsikatera pravica kršena. Tudi zato, ker enostavno do nje ne
               morejo.</p>
               <p>Zato je tudi v tem vašem poročilu malo, ali zelo malo ali skoraj nič problematike
               kmečkega življa. Ker ta pa dejansko skoraj do vas ne pride. Razmišljal sem in mogoče
               bi kazalo prav na takšnih izpostavljenih področjih na podeželju v kakšni odročni
               občini tudi organizirati kdaj, vas povabiti tja in se srečati tudi s temi ljudmi.
               Gospa varuhinja človekovih pravic, če boste na to pristali, bom kot eden izmed tistih
               s sicer tisto bogokletno pozicijo župana - poslanca - sedaj bodo eni imeli prednost
               zato, ker je župan tudi poslanec - in vas bom peljal v eno od sosednjih občin, ne v
               občino, v kateri sem tudi župan.</p>
               <p>Vsekakor je iz vašega poročila razvidno, kar me veseli, da ste se obregnili tudi ob
               globalizacijo, kjer je večina prebivalstva, velik del prebivalstva, ostalo tako brez
               svobode in tako brez blagostanja. Pa še tisti, ki so ostali in imajo delo in delajo,
               so pa ostali, ali pa ugotavljajo, da so ostali tudi brez tistega, kar jim po zakonu
               pripada, brez plačanih prispevkov za invalidsko in pokojninsko zavarovanje. Ni
               nobenega opravičila, če teh prispevkov ne plača katerokoli podjetje. Nobenega
               opravičila! Še manj pa ni opravičila, če se krši tudi v podjetjih, v katerih je
               večinski lastnik država.</p>
               <p>Je pa v nebo vpijoče, da pa to dela predsednik Gospodarske zbornice Slovenije,
               lastnik velikega podjetja, zadaj za tem se pa pletejo neke druge zgodbice, o katerih
               smo danes tukaj že veliko slišali. To je pa še toliko bolj nesprejemljivo in dejansko
               zavrženo, zavrženo dejanje.</p>
               <p>Veste, kršenje človekovih pravic se ne zgodi od danes na jutri. Kršenje človekovih
               pravic se je delalo sistemsko, iz dneva v dan, iz leta v leto. S sprejetjem takšne in
               drugačne zakonodaje se je to bolj dogajalo. In ob sprejemanju zakonodaje, ki je
               človekove pravice kršila in jih v zelo veliki meri velikokrat tudi krši, kot sem že
               rekel, celo predsednik Gospodarske zbornice Slovenije si lahko - in si to privošči,
               pa se nič ne zgodi! Žal nič. Pa se zgodijo Orioni - pa se nič ne zgodi; pa se zgodi
               Istrabenz, pa na koncu bo treba Bavčarju na zavodu za zaposlovanje poskrbeti za kruh
               - pa se nič ne zgodi. Skratka, sistem ne funkcionira! Tukaj je verjetno, ne naloga
               varuhinje ali varuha človekovih pravic, ampak tistih, ki bi zakonodajo morali
               popraviti v tej smeri, da bi začel sistem funkcionirati - torej Vlade. Pa žal po
               veliko besedah in veliko obljub v tem letu na tem področju ni bilo veliko narejenega
               ali pa je bilo izredno malo narejenega.</p>
               <p>Slaba komunikacija v zdravstvu med zdravniki in pacienti. Če pa kaj rečejo, če pa
               povedo, če pa stopijo na sceno, potem se pa žal - žal mi je za vse tiste zdravnike,
               ki niti slučajno ne padejo v ta koš in verjemite mi, da velika večina zdravnikov ne
               pade v ta koš. Ne. Velika večina jih je dobrih, poštenih in res so zdravniki na
               pravem mestu. Tistih nekaj posameznikov pa si seveda privošči to in blatijo potem
               celotno zdravstveno srenjo. Tako kot si privošči mati ministrice za notranje zadeve -
               in se zopet nič ne zgodi. Skratka, to je nedopustno in v takšnih primerih bi seveda
               institucije morale odreagirati, Vlada pa nemudoma s spremembo zakonodaje, da se te
               stvari ne bi več dogajale.</p>
               <p>Vesel sem, da - sicer je to vsesplošno znano -, da so manjšine v Sloveniji, še
               posebej madžarska in italijanska, ki sta avtohtoni manjšini, zastopani v parlamentu
               in je poskrbljeno z največjo možno mero za njihovo zaščito. Srce se ti trga, ampak
               žal na to nimamo, in naša varuhinja tudi ne, vpliva, razen da kdaj tudi kakšno reče
               okoli tega, kako strahovito so kršene te manjšinske pravice - kolektivne kot
               individualne oziroma kolektivnih sploh nimajo - našim manjšinam, ki živijo v
               sosednjih državah. Sploh na Madžarskem, tam bodo tako ali tako verjetno v kratkem
               popolnoma izumrli, ker tam samo še pri telovadbi pa pri glasbenemu pouku nekaj malega
               govorijo v slovenskem jeziku, vse ostalo - pa nič. Kaj šele o kakšni dvojezičnosti in
               tako dalje!</p>
               <p>Pri nas je zato več kot dovolj poskrbljeno in obilno poskrbljeno in ni narobe, narobe
               je samo to, da mogoče naše manjšine to premalo transparentno povedo matičnim narodom,
               iz katerih prihajajo, tako madžarska manjšina v Sloveniji, da bi se tako zavzela, da
               mora biti na enak način ali pa vsaj približno enak način varovane tudi pravice
               slovenske manjšine v Porabju, ali pa italijanska za varovanje manjšinskih pravic
               naših rojakov v primorskem oziroma goriško-tržaškem delu.</p>
               <p>Veliko je govora tudi o socialni politiki oziroma o socialnih stiskah. Mene sicer
               veseli, da je tukaj tudi zapisano, da bo v prihodnje več dela tudi na varovanju
               pravic otrok. Tukaj pričakujem resnično, da se bo urad varuha človekovih pravic
               odzval na varovanje pravic otrok. Tako kot ste zapisali, morajo otrokove pravice
               ostati tudi v ospredju pri <gap n="..."/><stage>/Opozorilni znak za konec razprave./</stage><gap n="..."/> urejanju vseh
               vprašanj otrok. Pa ne glede na to, če to naredi zakon<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Saj mi še ni prekinilo, ni zastavica padla. Hvala lepa, gospod podpredsednik<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Oprostite.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p><gap n="..."/> če me prekinjate, ampak pustite mi, da do konca povem. Zdi se mi<gap n="..."/> <gap n="..."/><stage>/Izklop
               mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Kar povejte do konca. Besedo ima gospod Dejan Levanič. Gospod Srečko Prijatelj,
               izvolite.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Malo časa je ostalo zato lepo pozdrav vsem skupaj.</p>
               <p>Želel bi opozoriti na to, da kar 489 ljudi, kmečkih zavarovancev uživa nižjo
               pokojnino od sto evrov in 13.180 teh zavarovancev ima manjšo pokojnino kot 200 evrov,
               24.662 jih prejema manj kot 300 evrov. Tega nisem zasledil v poročilu varuhinje in bi
               rekel, da je nevzdržno, da 180 milijonov evrov ni plačano v blagajno zdravstvenega in
               invalidskega zavarovanja in da je za 50 milijonov evrov oprostil na tem področju.
               Vlada se zelo neodgovorno obnaša do kmečke populacije in ne more poenotiti pokojnine,
               tako da bi vsaj vsem enako dalo, pa še to ne bi zadoščalo, da teh 50.000 ljudi ne bi
               bilo pod pragom revščine. Kajti, za prag revščine velja, da je nekje 480 evrov tista
               številka, čeprav vemo, da tudi to ni zadosti, da bi lahko človek živel dostojno
               življenje. Še zdaleč ne zadosti!</p>
               <p>Zelo žalosten in razočaran sem nad tem, da 100.000 glava množica, ki nima pravice do
               dela in jo je izgubila na račun tega, ker so nekateri bili v družbi privilegirani, ni
               imela zadostne pozornosti v tem poročilu. Niti z eno besedo nismo obsodili vseh
               tistih tajkunov, ki so bili demonterji slovenskega gospodarstva in so prispevali k
               temu, da imamo danes tako revščino. Dobra podjetja smo zapirali in na to tudi ni
               varuhinja niti z eno besedo opozorila.</p>
               <p>Ne nazadnje bi se želel dotakniti tudi tega, česar je v poročilu preveč. Ukvarjamo se
               kot v Državnem zboru tudi z izbrisanimi, Romi - Cigani jim najrajši rečem, tudi oni
               sami tako sebe poimenujejo - in z ostalimi marginalnimi skupinami, medtem ko za naše
               Slovenke in Slovence nimamo zadosti tenkočutnega pogleda in rešitev. <stage>/Znak za konec
               razprave./</stage></p>
               <p>Ne nazadnje še to, zakaj nacionalna televizija regionalnega programa še vedno nima
               podnaslovljenega, prenosa, kadar program poteka v italijanščini. Saj ta program
               plačujemo vsi. To je tudi diskriminacija <gap n="..."/><stage>/Izključen mikrofon./</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani predstavniki Vlade, spoštovana
               varuhinja človekovih pravic, kolegice in kolegi. Ob obravnavi poročila, ki je vsako
               leto, je mogoče razpravljati o tem, na kakšen način in kako močno utrjujemo pravno
               državo. Žalosti me, da je v porastu števila zahtev, ki so predmet obravnave
               varuhinje. Tukaj si želim, da se pravna država uveljavlja na vseh ministrstvih, na
               vseh organih države, ki vstopajo v odnos do državljanov in da uresničujejo svoje
               dolžnosti tako, seveda človekove pravice in pravice sploh ne bodo kršene.</p>
               <p>Sam bi se dotaknil nekaj vsebin iz tega poročila. Najprej bi se dotaknil enega izmed
               poudarkov, za katerega menim, da bi bilo treba, da se ministrstva zamislijo, ali leti
               tudi to na njih. Kajti iz poudarka je mogoče videti eno izmed opozoril varuhinje, ki
               govori o tem, da se določena ministrstva pod opravičilom zahtevnosti naloge nekako
               opravičujejo, da ne morejo odpraviti neke kršitve s pripravo zakona ali podzakonskega
               akta, ki bi pripomogel k temu, da bi bilo kršitev človekovih pravic manj. In jasno
               ugotavlja, da je to lahko posledica tudi nezmožnosti oziroma nesposobnosti tistega
               organa, ki je zavezan za to, da bi uredil to vprašanje. Zato se mi zdi to zelo
               pomembno opozorilo, ki ga varuhinja naslavlja pravzaprav na celotno Vlado.</p>
               <p>Nadalje bi rad opozoril na eno izmed zelo pomembnih področij, ki jih omenja poročilo,
               to pa je etika javne besede. Zelo sem zaskrbljen nad tem, da je porast na tem
               področju z indeksom 255. Torej, gre za enormen porast in porast tistih zadev, ki
               imajo osnovo v tako imenovanem uveljavljanju pravice do svobode izražanja. Menim, da
               se je v zadnjem obdobju ta pravica svobode izražanja velikokrat izrabila in je na ta
               način prišlo velikokrat do nestrpnih in žaljivih izjav v javnosti ter do prizadetosti
               človeškega dostojanstva. Tu se z varuhinjo strinjam, da naslavlja jasna opozorila na
               medije. Samo poglejmo te <q>"resničnostne showe"</q>, kjer se dovoljuje govorica na najnižji
               možni ravni, v času gledanosti, kjer je možnost, da gledajo otroci najmanjših
               starostnih obdobij. Tu se mi zdi opozorilo varuhinje izredno pomembno. Hkrati se mi
               pa zdi, da so zgledi najpomembnejše vodilo. Tudi nas, parlamentarce, lahko zadene ta
               kritika in opozorilo, kajti tudi mi smo ves čas v medijih in je zelo pomembno, tudi
               kako mi ne znamo artikulirati besede o problemu v odnosu drug do drugega.</p>
               <p>Nadalje bi opozoril na izredno pomembno vprašanje, to je področje, ki je po moje v
               Sloveniji dobro urejeno. To je področje odnosa do invalidov, torej do hendikepiranih.
               Mislim, da smo tudi z zakonodajo dovolj dobro uredili to področje, da imamo
               fundacijo, ki ureja financiranje, in da smo z ratificiranjem konvencije o invalidih
               naredili še korak naprej. Toda glede na majhnost slovenskega naroda se mi zdi izredno
               pomembno opozorilo, ki govori o tem, da je treba zagotoviti enakopraven odnos vsem,
               ki želijo študirati. Zato bi bilo zelo dobro opozoriti vsa ministrstva, tako
               Ministrstvo za delo, družino in socialne zadeve kot Ministrstvo za visoko šolstvo, da
               je treba tudi v statutih in notranjih aktih univerz in posameznih fakultet, urediti
               to vprašanje na način, ki mu zagotavljajo uresničevanje načela enakih možnosti. To se
               mi zdi izredno pomembno, kajti v tem primeru seveda lahko izgubljamo velik potencial
               pri teh ljudeh.</p>
               <p>Nadalje bi se želel ustaviti tudi pri opozorilih, ki govorijo glede uresničevanja
               ustavne pravice življenja v čistem okolju. Menim, da je pravzaprav nesprejemljivo, da
               zamujamo pri regulaciji tistih področij, ki bi zagotavljala stalen in kvaliteten
               monitoring vseh parametrov ali pa pomembnih in potrebnih parametrov za varovanje
               okolja, življenje ljudi v zdravem okolju. Tukaj nas varuhinja jasno opozarja na
               zakonski regulativi nismo postorili vsega, da bi bila ta področja v popolnosti
               pokrita.</p>
               <p>In na koncu bi se dotaknil tudi še samo področja zdravstva. Varuhinja človekovih
               pravic zelo natančno opisuje probleme varovanja pravic pacientov in seveda pohvali
               zakonsko ureditev z zakonom. Hkrati pa opozarja na eno pomembno zadevo, ki je bila
               vidna tudi pri sprejemanju tega zakona, vključevanje javnosti v fazi sprejemanja tega
               zakona. In tukaj zopet bi bilo treba razmisliti v Vladi o priporočilu, ki ni novo, ki
               je staro in do sedaj ni bilo uresničeno, to pa je, da bi bil sprejet zakon, ki bi
               opredelil postopke in načine vključevanja javnosti v postopke sprejemanja zakonov.
               Praksa je različna, velikokrat pa smo soočeni s tem, da javnost vedno opozarja na
               premajhne možnosti vključevanja. Opozarjam pri tem zakonu tudi na to, na kar opozarja
               tudi varuhinja, da ljudje nismo seznanjeni s svojimi pravicami, ki izhajajo iz tega
               zakona. Zato bi bilo treba, kljub temu da Vlada v svojem odgovoru na opozorila
               varuhinje sporoča, da je bilo veliko narejenega, ampak ravno na osnovi konkretnih
               primerov iz tega področja je možno videti, da tukaj na tem področju Vlado čaka še
               veliko dela. Vesel sem, da je ta Vlada menjala prakso, ki je bila uveljavljena v
               prejšnji vladi, stihijskega in nekontroliranega podeljevanja koncesij v zdravstvu,
               tako da priporočilo, da se naj nadaljevanje koncesij podeljuje le na podlagi javnih
               razpisov - seveda podpiram odločitev te Vlade, da ne nadaljuje s slabo prakso iz
               prejšnjega obdobja, da je ustavila podeljevanje koncesij, dokler ne bo to tudi
               zakonsko ustrezno urejeno.</p>
               <p>Na koncu čestitam varuhinji in celotni ekipi, ki pri tem sodeluje, za kvalitetno
               poročilo, za zelo jasna priporočila. Želim si, da bomo naslednje leto lahko govorili
               o velikem deležu uresničitve teh priporočil in zato bom sam poročilo tudi podprl.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Preden grem naprej, bi opozoril, da predstavniki Vlade, kadar želite, lahko dobite
               besedo.</p>
               <p>Gospa Melita Župevc, izvolite.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa za besedo, gospod podpredsednik.</p>
               <p>Rada bi se na kratko dotaknila stvari, o kateri je danes že govorila in nanjo
               opozorila sama varuhinja. To je razgrajevanje in razvrednotenje avtoritete državnih
               institucij ter širjenje nezaupanja vanje. Meni se zdi to zelo pomembno in včeraj sem
               doživela eno tako stvar, ki v bistvu veliko pove o tem, o čemer je tudi sama
               varuhinja govorila in kar je nakazala. Ko sem govorila, in sem dala za primer, če se
               v tem parlamentu zavedamo, kakšen je ugled slovenskega parlamenta, tega hrama
               demokracije v javnosti, sem tam iz zadnjih vrst slišala, tako navrženo: <q>"Pa koga to
               briga, pa kaj potem?"</q> Pa potem - takšno je naše mnenje o tem. Bom razložila, zakaj to
               govorim, ko se nekateri kremžite in delate razne grimase ob tem, kar govorim.
               Varuhinja opozarja na to, da je ugled institucij Vlade, parlamenta, sodne veje
               oblasti nizek. Jaz sem prepričana da bo ta trend isti v poročilu za leto 2009, ali še
               slabši. In v tem hramu demokracije smo tisti, ki zelo veliko prispevamo k temu. Zelo
               veliko. Vsak dan v tej dvorani poslušam o izdajalcih, o kriminalcih, o prevarantih, o
               goljufih. In običajno govorimo o istih skupinah ljudi. Ko govorimo o sodnikih, ko
               govorimo o odvetnikih, ko govorimo o javnih uslužbencih, se zanje uporabljajo takšni
               opisi: kriminalci, goljufi, lažnivci, lenuhi. In nihče v tem parlamentu ne odreagira!
               Nihče. Posmeh. To je naša reakcija. Posmeh. Kar naj govorijo kar hočejo, tega smo že
               navajeni, to je postala neka domena v tem parlamentu, da ni problem kaj govorimo, ker
               parlamentarna dvorana očitno vse prenese. Saj ni čudno, da je ugled institucij takšen
               in da smo priče razgradnji! Ni čudno, drugače ne more biti. Mislim, da mi, ki smo tu
               notri, bi morali imeti prvi zavedanje o tem, kakšne besede uporabljamo v tem
               parlamentu. Pri vsaki temi. Verjemite mi, ni mi vseeno in pogosto me je sram, pa bom
               govorila tudi s stališča poslank, ki sedijo v tem parlamentu. Danes smo se
               pogovarjali že o mobingu in o žalitvah. Vem, da je marsikatera moja kolegica na
               marsikaterem odboru deležna besed v smislu <q>"pa kaj ti govoriš, pa kaj ti sploh veš."</q>
               To se dogaja tukaj, v tem parlamentu, in to je ugled tega parlamenta in to je neka
               pot, neka trasa, ki jo postavljamo mi, in lahko vi odkimavate, kolikor želite, tudi
               vi spadata med takšne ljudi. Tudi vi! Jaz sem nora, to je diskusija, gospodje, kot jo
               imate vi. To je diskusija. To je diskusija v tem parlamentu, o goljufih, o lenuhih in
               tako naprej, da ne bom nadaljevala.</p>
               <p>Gospod Gorenak, s tem, kar ste rekli zdaj, ste pokazali na to, kakšen je ugled tega
               parlamenta, kakšne besede se uporabljajo v tem parlamentu, kako si lahko mi med sabo
               povemo čisto vse, kar nam leži na duši. Meni je žal, ne moremo si. In pred časom,
               mislim, da v začetku tega tedna je bila objavljena ena javnomnenjska raziskava, ki je
               pokazala, da ima ta parlament najnižjo oceno doslej. In v tem parlamentu slišijo
               ljudje, državljanke in državljani, izjave o tem, o posameznih skupinah. Da ne govorim
               o izbrisanih, da ne govorim o istospolnih, ki imajo posebno karakterizacijo, poseben
               opis, ki ga nekateri vztrajno ponavljajo. Vztrajno! In dokler ne bomo zmogli mi,
               tukaj, v tem parlamentu malo več parlamentarne kulture in občutka do soljudi, potem
               ta proces, na katerega opozarja varuhinja človekovih pravic, na proces razvrednotenja
               avtoritete državnih institucij in na širjenje nezaupanje vanje, ta proces se ne more
               obrniti v pozitivno smer. Ne vem, kako bomo dosegli, da bomo izboljšali ugled teh
               institucij, da bomo mi prispevali nekaj k temu, ker žal v tej državi - oziroma na
               srečo ne hodijo samo kategorije ljudi, ki jih vi vidite, ampak so tudi običajni,
               pošteni ljudje. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Gorenak, replika.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Rekel bom tako: besede za sodnike, uslužbence in tako dalje, ker je gospa
               poslanka rekla, da jih imenujemo z goljufi, lažnivci in tako dalje. Nastane eno
               vprašanje, gospa poslanka, ali imate težave z razumevanjem, obstaja ta možnost, ali
               sedite na ušesih, to je druga možnost, lahko ste tudi na kakšni kavici kje zunaj in
               ne veste, kaj se tu dogaja. Vsaj imenovali ste mene in jaz sem to razumel, kot da ste
               meni govorili, da sem jaz tako govoril. Jaz tako nisem govoril. Pismeni ste, zato si
               preberite magnetogram, pa boste videli, kaj sem govoril. Po mojem nastopu sem šel k
               varuhinji in vsaj po njeni mimiki sodeč in po nekaj besedah, ki sva jih izmenjala,
               sem razumel, da je ona razumela mojo razpravo kot zelo konstruktivno. In ne vem, kje
               imate vi težave, ker nekaj ne razumete. Se pa čisto nič ne čudim, a veste, da
               nastajajo taki prispevki v časopisih, kakršen je bil zdaj vaš izpad v novinarskih
               vrstah, če ste tako tudi pisala nekoč, kot zdaj govorite. Potem je vse jasno.
               <gap n="..."/><stage>/Oglašanje iz klopi./</stage><gap n="..."/> Oprostite, jaz imam besedo, vam pa jo bo dal
               predsedujoči.</p>
               <p>Situacija je taka, absolutno nihče ni govoril o goljufih, lažnivcih in ne vem čem še
               vse, še najmanj pa jaz. In prosim, bodite prisotni v dvorani, zberite se,
               skoncentrirajte se, pa potem govorite. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa. Lepo pozdravljeni. Dopoldne sem ob obravnavi zakona o glavnem mestu
               omenil Gadafija, njegovo ukinitev ustave, ko je prišel na oblast, in zakonov.
               Postopek obravnave tega poročila na matičnem delovnem telesu je na nek način
               spominjal na neko revolucionarno pravo. Ko je bila kolegica Irgl v bolniški, so
               prihrumele strokovne službe v njeno pisarno in sklicale sejo. Ko sem prišel iz svoje
               pisarne, skupaj imava tajnika in tajnico, je tajnica komisije jokala. In to je bil
               tipični primer mobinga in kršitve človekovi pravic v Državnem zboru in tudi o tem si
               malo zamislimo.</p>
               <p>Na splošno pa bi rekel, da je to poročilo zelo lepo, obsežno, vsako leto je lepše in
               je kar lep uredniško- likovni dosežek. Okoli tega se lahko, menda, strinjamo. Vendar
               se nekatere zadeve v tem poročilu pojavljajo iz leta v leto. To lahko razlagamo s
               tem, da se pač nekatere kršitve človekovih pravic tudi ponavlja iz leta v leto. Na
               drugi strani pa lahko to dejstvo razlagamo tudi s tem, da varuh človekovih pravic
               drugih kršiteljev enostavno ne zazna, kar pa bi bilo seveda slabo. Prebral sem vse te
               primere, ki jih navajate v tem poročilu, in rad bi od varuhinje tudi slišal, kakšne
               kriterije je vzela pri objavljanju teh primerov, kakšna uredniška načela je imela, ko
               je uvrščala vse to v letošnje poročilo, ker mislim, da pretirana selektivnost glede
               tega vendarle ni dobra.</p>
               <p>V poglavju Nacionalne in etnične manjšine in podpoglavju Pravice narodnih skupnosti
               zapišete, da v letu 2008 niste prejeli nobene pobude, ki bi izrecno opozarjala na
               kršitev od posebnih pravic, ki so zajamčena obema samoupravnima narodnima skupnostma
               in njihovim pripadnikov. Mislim, da je to zelo dobro, da je to odlično in da smo v
               Sloveniji lahko na to ponosni. Pogrešam vašo reakcijo in komentar, ko se iz
               dvojezičnega območja na vaš naslov oglašajo tudi Slovenci, ki se na tem dvojezičnem
               območju počutijo diskriminirane. Ali opozarjajo da s tem, ko na dvojezičnem področju
               ne govorijo madžarskega ali italijanskega jezika, postajajo drugorazredni državljani?
               Poglejte, gospa varuhinja, o tem vas je pisno opozorila tudi Marija Sever iz
               Črešnjevcev, univerzitetna diplomirana pravnica, ki govori slovensko, angleško, ne pa
               tudi madžarsko. Pa vendar zaradi neznanja madžarskega jezika ni dobila službe na
               Upravni enoti Lendava. Pritožila se je k vam, pritožila se ja na upravno enoto, na
               Upravno sodišče, zaman. Tako je zapisala v eni od svojih pritožb: <q>"Poudariti želim
               predvsem dejstvo, da ob polnosti spoštujem slovenski pravni red in priznavam
               madžarski narodni skupnosti, da so v največji možni meri zaščitene vse njene pravice,
               da se v Republiki Sloveniji obravnava enako kot vsi drugi državljani, vključno s
               posebnimi pravicami, ki madžarski narodni skupnosti nedvomno pripadajo. Ob vsem
               spoštovanju pravic madžarski narodni skupnosti pa bi vendarle opozorila na pravice,
               ki jih ustava v poglavju človekovih pravicah in temeljnih svoboščinah v 14. členu, ki
               ureja enakost pred zakonom, priznava tudi meni, ki kot slovenska državljanka ne
               govorim madžarsko, da so vsakemu zagotovljene enake človekove pravice in temeljne
               svoboščine, ne glede na narodnost, raso, spol, jezik, vero, politično in drugo
               prepričanje. Sem državljanka Republike Slovenije in menim, da so mi s tako
               izključujočim načinom obravnavanja zgolj zaradi neizpolnjevanja enega od razpisnih
               pogojev kršene temeljne človekove pravice..."</q> piše Marija Sever in še dodaja
               marsikaj. O takih in podobnih primerih in problemih se v Sloveniji kljub vsemu ne bi
               smeli zatiskati oči. Očitno pa nihče noče o tem javno spregovoriti, ker se očitno
               boji kakšne stigmatizacije.</p>
               <p>Drugi primer, posegel bi tudi na poglavja Zdravstveno varstvo in zdravstveno
               zavarovanje za leto 2008. Gospa varuhinja, pogrešam precej medijsko odmeven, da ne
               rečem razvpit primer Šilih iz Slovenj Gradca, ki je v lanskem letu, na katerega se
               nanaša to poročilo, dosegel enega od vrhuncev. verjetno še ne epiloga, ker traja že
               16, 17 let. O tem primeru ste bili sproti večkrat seznanjeni, tudi vaša kolegica na
               levi strani je iz Slovenj Gradca in to tudi dobro ve.</p>
               <p>Družina Šilih je zaradi smrti sina - trdijo, da je šlo za medicinsko napako,
               izkoristila v Sloveniji pravne možnosti in se je obrnila na Evropsko sodišče za
               človekove pravice. To sodišče je razsodilo Šilihovim v prid. In, pazite, Republika
               Slovenija je bila prvič v zgodovini v primeru Šilih versus Slovenija obsojena zaradi
               kršitve pravice do življenja. To je bilo leta 2008, sodba Evropskega sodišča za
               človekove pravice. In ta primer ni našel prostora v tej lepi knjigi. Vi govorite tu o
               primerih, da so v zdravstvenem zavodu izgubljeni zdravstveni karton pacienta našli
               šele po varuhovem posredovanju. Ja, saj, verjamem! Ampak ta primer, eklatanten
               primer, o katerem slovenski in evropski mediji pišejo že deset let in več, si ni
               zaslužil obravnave v tem poročilu! Pa to še ni vse. Slovenija se je na to sodbo
               pritožila. In prvič se je na lastno zahtevo znašla tudi pred velikim senatom tega
               sodišča. Zanimivo. In spet je Slovenija tu izgubila. Slovenija je bila obsojena na
               plačilo 7.540 evrov povrnitve stroškov Šilihovim zaradi sojenja v višini 4.000 in še
               nekaj evrov. Slovenska država se s tem dodatnim sodnim postopkom pred velikim senatom
               ni samo osramotila ali si povzročila dodatne stroške, ampak je družini Šilih nasipala
               še soli na odprte rane. Zanimivo. Gremo naprej v tem primeru. Kaj je še ugotovilo
               Evropsko sodišče za človekove pravice? V civilnem sodnem postopku, ki so ga Šilihovi
               sprožili, se je samo na prvi stopnji zamenjalo šest sodnikov. Kolegice in kolegi, na
               prvi stopnji se je zamenjalo šest sodnikov! Mislim, da vsi, ki jih premore
               slovenjgraško sodišče na tej prvi stopnji. Evropsko sodišče za človekove pravice
               ugotavlja, da zamenjava šestih sodnikov pri eni sami zadevi ne more prispevati k
               učinkovitosti sodstva. Seveda to kaže tudi na katastrofalno stanje v slovenskem
               sodstvu - oprostite, da sem uporabil izraz <q>"katastrofalno"</q> -, ki mu nekateri pojete
               tako veliko glorijo. In seveda, ker se nikomur v tej državi nič ne zgodi, je pač
               stanje tako, kot je. Ko nekdo hoče povedati ali zapisati resnico - ga hoče
               likvidirati. In ko nekdo v slovenskem pravosodju sodi pogumno po zakonih in pravici -
               mu podtaknejo bombo. Primerov, ki jih v tem poročilu ne omenjate in jih imate v
               predalu, pa je gotovo še zelo veliko. In res je, kot je rekel prej kolega Pukšič,
               ljudje hodijo k nam v poslansko pisarno z različnimi problemi. Poglejte si enkrat
               našo spletno stran, preberite kakšno poslansko vprašanje in odgovor in našli boste
               marsikatero temo, ki jo lahko obravnavate tudi v tem poročilu.</p>
               <p>Omenil bi pa za konec še en primer. Gospa varuhinja, na vas so se obrnile nekatere
               zaposlene iz Centra za usposabljanja, dela in varstva v Črni na Koroškem, ki so po
               izobrazbi univerzitetne diplomirane teologinje. Uradnice na Socialni zbornici so se
               odločile, da diplomanti teološke fakultete ne morejo opravljati strokovnega izpita
               pri Socialni zbornici in tako te gospe na svojem delovnem mestu ne morejo
               napredovati, in to s končano fakulteto, fakulteto, ki je tudi članica ljubljanske
               univerze. Mislim, da gre to za diskriminacijo brez primere, ker Socialna zbornica ne
               more biti tista, ki arbitrarno ugotavlja ustreznost ali enakovrednost nekega
               fakultetnega programa, temveč so za to pristojne druge institucije.</p>
               <p>Skratka, paleta kršite človekovih pravic je bistveno bolj raznolika, kot pa jo
               prikazujete v tej knjigi. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik, spoštovani zbor! Socialni demokrati zelo
               pozorno spremljamo delo Varuha človekovih pravic in sodelujemo pri obravnavah
               vsakokratnega poročila, vse od leta 1995 dalje, ko smo v Državnem zboru obravnavali
               prvo poročilo Varuha človekovih pravic. Prvi varuh je bil, tako da se spomnimo,
               gospod Ivo Bizjak, ki je predstavil leta 1997 prvo letno poročilo o delu Varuha
               človekovih pravic za leto 1995 in delno letno poročilo Varuha človekovih pravic za
               leto 1996. In rad bi citiral, kako je začel svoje prvo poročilo Varuh človekovih
               pravic v Republiki Sloveniji. Tako je dejal: <q>"Rad bi izrazil obžalovanje, da ob
               obravnavi te točke vidim desno polovico dvorane prazno."</q> Naj povem, da smo takrat
               razpravljali na to temo samo kolegica Darja Lavtižar Bebler, pokojni poslanec Anton
               Delak, Roman Jakič, dr. Ciril Ribičič in jaz, noben drug. Obenem pa je takrat prvi
               varuh človekovih pravic opozoril tudi to, da je tudi prostor, kjer naj bi sedela
               vlada, bil popolnoma prazen. Danes je seveda situacija drugačna. Že od vsega začetka
               pri tem poročilu sodelujejo tudi predstavniki vlade, tako ministrice, ministri kot
               tudi državni sekretarji.</p>
               <p>Bom se dotaknil enega področja tega poročila, da bom pustil še nekaj časa svojim
               kolegicam in kolegom. Dotaknil se bom področja, in to na kratko, področja okolja in
               prostora. Za leto 2008 je bilo na urad naslovljeno 112 pobud, kar je 5 manj kot leta
               2007. V letu 2008 pa urad obravnava 132 zadev s tega področja. Na področju okolja in
               prostora se ugotavlja, da je še vedno veliko primerov dolgotrajnosti sprejemanja
               prostorskih dokumentov in nestrinjanja s predvideno ureditvijo, tako ugotavlja
               varuhinja človekovih pravic. Ugotavlja tudi, da se je zmanjšalo število obravnavanih
               zadev na področju, kot so posegi v prostor, da pa se je bistveno, in to zelo močno,
               povečalo število zadev na področju urejanja prostora. In sicer s 36 na 54 pobud, to
               je kar 50% povečanje. Očitno je, da so državljanke in državljani zelo nezadovoljni s
               svojimi vlogami, ki jih imajo na lokalnih skupnostih v zvezi s prostorskimi načrti,
               spremembo namembnosti svojih zemljišč in drugih zadev, ki se dotikajo prostorske
               problematike. Zato bi izkoristil to priložnost, da bi pozval vse načrtovalce
               prostora, to pa so številni resorji Vlade, da čim bolj pospešijo delo na področju
               pripravljanja občinskih prostorskih načrtov oziroma izdelave strokovnih mnenj in
               smernic za občine, saj vemo, da je trenutno kar 153 občinskih prostorskih načrtov, ki
               so v fazi priprav. Če ugotavljamo, da je teh zadev 54, ki so šle do varuhinje
               človekovih pravic, več kot 50% povečanje, vendar to niso vsi, ki so s tem
               nezadovoljni. Iz svoje lastne prakse povem, da me praktično dnevno, ko sem doma v
               svojem volilnem okraju, ljudje ustavljajo in sprašujejo, kdaj bodo končno na občini
               in na vladi dali soglasje k občinskemu prostorskemu načrtu. Mislim, da je to eno zelo
               pomembno področje in prav je da tudi varuh oziroma varuhinja človekovih pravic na to
               področje opozori in da tudi mi poslanci zahtevamo, da se ti postopki pospešijo.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej - ga ni.</p>
               <p>Gospod mag. Grims, prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Za intonacijo, mogoče eno zanimivo dejstvo, da sem imel zdaj nekaj dni priložnost
               ogromno brati zapisnike o katerih je govoril gospod Tomaž Ertl, in so mi šli vsi
               lasje pokonci danes, s te časovne distance, ko sem se spomnil, kako so takrat
               lahkotno govorili o likvidaciji meščanske desnice, o zahtevku po uvedbi skrajnih
               sredstev in vsega ostalega. To je zelo zanimivo v luči tega, kar danes govorimo.
               Danes bi temu rekli vse drugače, govorili bi o grobih kršitvah, sistematičnih
               kršitvah človekovih pravic in o sovražnem govoru v tistem delu, ko je šlo za
               zasmehovanje drugače mislečih, kogarkoli, ki je bil politično drugačen od takratne
               strukture.</p>
               <p>Ampak, gospe in gospodje, ali se je v resnici kaj spremenilo, vsaj v delu slovenske
               politične javnosti?! Navedel bom tri primere, samo za sliko tistega, kar v tem
               poročilu manjka, kajti kot pravi učbenik FDV-ja profesorja Ferfile: <q>"Včasih je
               pomembnejše tisto, kar manjka, kot tisto, kar je javnosti predstavljeno v nekem
               mediju ali v kakšnem poročilu"</q>. Prvi primer je seveda iz leta 2008, saj gre za 2008,
               ko je bilo neko predvolilno srečanje, ki naj bi govorilo o upokojenski problematiki.
               In na vabilo se je odzval tudi en predstavnik SDS in tam tudi dobil priložnost, da
               spregovori. Kasneje se je izkazalo, da je bilo tisto v osnovi organiziran kot shod
               SD-ja, potem pa, ker so hoteli malo pluralno izpasti pred mediji, so povabili še
               druge. Ampak, to samo za informacijo. No, kaj je potem sledilo. Tisti kolega, ki se
               je tega udeležil, je uspel samo prebrati, ampak citati iz magnetograma, kaj je gospod
               Gaspari, sedanji minister Vlade, govoril, ko je zagovarjal to, da <q>"kaj pa neki
               upokojenci bodo imeli v rokah cel sklad"</q>, namreč prenos celotnega sklada na državo
               Slovenijo iz rok upokojencev, ki so do takrat, to je bilo nekje leta 1997, imeli v
               rokah dragocen sklad in s tem upravljali z velikim premoženjem. Skratka, temu bi se
               reklo, kar po domače sovražni govor. Ampak, kaj je temu sledilo, to je zanimivo. To
               je bilo leta 2008! To, o čemer govori poročilo! Nato je sledilo dobesedno rjovenje
               zbrane množice, kakšnih 100 ljudi je bilo tam: <q>"Ubiti ga je treba. Ustrelite ga, še
               premalo smo jih zmetali v roško jamo, da tam gnijejo..."</q> in podobno. 7 novinarjev je
               bilo prisotnih, noben ni pisal o tem - zanimivo! In nato je bilo skandiranje: <q>"Ubijte
               ga pa ven ga vrzite!"</q> In potem je tisti kolega odšel s tistega srečanja. Toliko o
               tem, kdo širi sovražni govor v Sloveniji in kakšna je strpnost določenega dela
               politike v Sloveniji. Prisotna je bila tudi predsednica Društva upokojencev, nekdanja
               poslanka SD-ja, jo lahko povprašate, kako je ta stvar od blizu izgledala.</p>
               <p>No, potem druga slika na isto temo. Lahko smo prebrali komentar v Sobotni prilogi
               enega največjih osrednjih časopisov v Sloveniji, kjer je bila naslednja ugotovitev,
               da kar se tiče človekovih pravic, je zdaj vse idealno, ampak najgroznejša kršitev
               človekovih pravic v Sloveniji, v celotni zgodovini na slovenskih tleh je pa dejstvo,
               da so bili nekateri preneseni iz enega registra v drugi oziroma, kot je pisalo
               originalno v tistem komentarju, <q>"tako imenovani izbrisani"</q>. Spomnil bi vas, da je pri
               tej zgodbi lahko v težavah samo nekdo, ki ni spoštoval poziva, tudi takratnega
               predsednika države in vodstva, da naj skladno s predpisi nove države uredi svoj
               status bodisi stalno, ali začasno prebivanje, ali zaprosi za državljanstvo. Samo 600
               tolarjev je treba dati. In to razglasiti za najgroznejšo sistematično kršitev
               človekovih pravic. Veste, to je še posebej zanimivo, če se to zgodi v letu, ko se
               odkrije Huda jama. In vam pokažem eno sliko iz nje, ker slika pove več kot tisoč
               besed. Tole, gospe in gospodje, so slike tamkaj iznakaženih in pobitih žensk. Tukaj
               ni nobenih nacistov in vseh ostalih <q>"istov"</q>, o katerih pogosto poslušamo uradno
               pravljičarstvo, tam so bile ženske, žive zakopane, nekatera trupla so v pozi, ko se
               plazijo proti tistemu metru in pol betona, s katerim so jih zakrili rablji. In zakaj
               to omenjam? Zaradi tega, ker se je pogosto v letu 2008 tudi v tem prostoru pojavila
               spet ista sintagma <q>"preštevanja kosti"</q> in <q>"prekopavanja kosti"</q> in še podobni izrazi
               iz arzenala sovražnega govora. In gospe in gospodje, če govorimo o doslednosti
               spoštovanja človekovih pravic, je prva in osnovna pri spoštovanju do tistih, ki jim
               je bilo odvzeto vse - vse človekove pravice, vključno s tisto osnovno, pravico do
               življenja. In vsaj do teh pokažite dosledno spoštovanje in doslednost v spoštovanju
               človekovih pravic.</p>
               <p>S tega vidika, mimogrede, je bila seveda podelitev medalje nedavno človeku, ki je bil
               na čelu Udbe, tajne policije totalitarnega režima zagotovo na simbolni ravni najbolj
               groba kršitev človekovih pravic tistih, celo tistih, ki se niti braniti ne morejo
               več, in v posmeh vsem žrtvam totalitarnega režima, na slovenskih tleh v času
               celotnega obstaja samostojne države Slovenije. Me zelo zanima, če bo naslednje leto v
               tej obliki zabeležen v poročilu varuhinje človekovih pravic.</p>
               <p>Ko sem že pri teh zgodbah, naj končam tam, kjer sem začel. Ko sem prebiral izjave
               takratnega šefa Udbe, gospoda Ertla, sem lahko prebral, kako posmehljivo je govoril o
               tem, kam bomo prišli če bomo imeli nekakšno poulično demokracijo - tako je govoril o
               zborovanjih ljudi, demokratičnih zborovanjih, na katerih smo se zbirali, prosili za
               svobodo zaprte četverice in za demokracijo v Sloveniji, za pluralizem v katerem danes
               živimo, in za samostojno državo. Tudi tukaj je seveda očiten sovražni govor. Zakaj s
               tem končujem? Gospe in gospodje, zato ker tudi točno to sintagmo smo poslušali v tej
               dvorani, pa ne samo leta 2008, še danes smo jo poslušali. Nekateri so očitno
               nasledniki tega sovražnega govora ali pa, pač, kar se nekdo nauči, to nekdo potem
               zna, in se govorice svojih nekdanjih učiteljev še ne morejo znebiti. Ampak, lepo vas
               prosim, zavedajmo se vsi, tudi pravica do demokratičnih zborovanj, do mirnih
               zborovanj, do svobodnega izražanja javnega mnenja je ustavna pravica, je človekova
               pravica, ki ima svoje mesto, svojo zaščito v slovenski ustavi ter seveda narekuje, da
               imamo do tega ustrezen, pozitiven odnos.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Gumzar.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala za besedo. Poročilo varuhinje človekovih pravic za leto 2008 ocenjujem kot
               dobro pripravljen dokument za dobro in resno razpravo, čeravno se na Komisiji za
               peticije in človekove pravice pokazalo sicer malo nasprotno. Ne glede na to je treba
               varuhinji in njeni ekipi izreči zahvalo za delo, ki ga opravlja. Res pa je, da
               varuhinja lahko samo opozarja na kršitve ter da je spoštovanje človekovih pravic
               odvisno od mnogo drugih dejavnikov, predvsem pa od delovanja pravne države in
               zagotovitve osnovnih pogojev za dostojno človeško življenje in zagotovitve osnovnih
               pogojev za delo in bivanje, ki mora človeku zagotoviti dostojno življenje in to je
               največ, kar lahko naredimo za človekove pravice.</p>
               <p>Iz poročila izhaja, da se na področju spoštovanja človekovih pravic stanje sicer
               izboljšuje iz leta v leto, da pa se težave ponavljajo iz leta v leto na istem nivoju,
               ampak sam bom naštel samo nekatere: dolgotrajni postopki pred upravnimi organi
               sodišči, nezaupanje v zdravstveni sistem in zagotovitve zadostnega števila zdravnikov
               predvsem na neurbanem področju, nezaupanje v delovanje socialnih ustanov, neurejene
               razmere pri spoštovanju delovanju zakonodaje in odnosi delodajalcev do delavcev:
               problem je pri pridobivanju stanovanj <gap n="..."/><stage>/Znak za konec razprave./</stage><gap n="..."/> za socialno
               šibke; premalo pozornosti do starejših ljudi, ki so v domovih za ostarele in tudi
               ostale, ki živijo sami ali znotraj družin, in še se bi dalo kaj našteti, ampak časa
               mi zmanjkuje<gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Tudi jaz želim izraziti podporo temu poročilu in čestitati
               varuhinji človekovih pravic, kajti to obsežno delo zajame zelo širok spekter
               problematik in verjamem, da ni bilo lahko strniti tako širok spekter v eno
               publikacijo in zapisovati prav vse podrobnosti, ki se navezujejo na tematiko
               spoštovanja oziroma nespoštovanja človekovih pravic. Iz prakse vemo, da je to
               spoštovanje odvisno od premnogih dejavnikov, da bi krivili le en segment družbe ali
               samo državo ali samo državne ustanove. Vemo, da se pravice kršijo tako rekoč povsod
               od družine od osnovne celice, pa vse do države. Pozdravljam še posebej prizadevanje
               varuhinje pri vzpostavljanju pravic otrok, še zlasti tistih otrok, ki se nahajajo v
               težavnih situacijah, ko gre za sodne postopke, kjer so udeleženi starši, kjer so
               udeleženi sami otroci, kjer dejansko prihaja do ločitev in do dolgotrajnih sporov in
               konfliktov med staršema. Mislim, da je prav ta kategorija otrok še posebej
               izpostavljena in je treba poskrbeti za to, da vse inštitucije, ki bdijo nad stanjem
               te specifične in izredno občutljive skupine oziroma kategorije, morajo opravljati
               svoje delo čim bolj učinkovito. Opozorilo, da se večkrat pilatovsko prelaga odločanje
               na center za socialno delo, mislim, da je zelo koristno in da je v bistvu že
               učinkovalo, četudi, kot beremo, Vrhovno sodišče ni dalo še vseh pravih in
               pričakovanih odgovorov.</p>
               <p>Najbrž gre razmišljati tudi o zakonodajnih posegih v smeri jasnega določanja
               pristojnosti sodišč, centrov za socialno delo in predvsem v smeri zaščite otrok, ki
               so podvrženi močnemu psihološkemu nasilju prav v takih primerih.</p>
               <p>Hvaležen sem tudi za poglavja, ki obravnavajo pravice migrantov oziroma pravice
               azilantov. Gre za izjemno izpostavljeno skupnost, ki še vedno v Sloveniji ni našla
               pravega zakonskega okvira, tako kot v nekaterih drugih državah. In prav zaradi tega
               pride do velikih nedorečenosti. Četudi si Vlada in notranje ministrstvo prizadevata,
               da bi se reševale nekatere situacije, kjer prihaja do takih ali drugačnih kršitev
               človekovih pravic. Leta 2008 smo bili tudi sami seznanjeni z nekaterimi posamičnimi
               primeri tujcev, ki so bivali v Sloveniji brez urejene dokumentacije, prebivali so v
               centrih oziroma domovih za azilante in so bili vedno nekje v stiski, v pričakovanju
               izgona. Prav iz teh centrov je bil večkrat naslednji korak izgon, četudi so bili
               nekateri poročeni s slovenskimi državljankami, o tem so nas obveščali. Tudi sam sem
               nekajkrat potem obvestil notranje ministrstvo in mislim, da je notranje ministrstvo
               tudi ustrezno ukrepalo. Ampak očitno gre za potrebo po sistemskem reševanju tovrstnih
               vprašanj. Jutri praznujemo dan migrantov. 18. december je tudi svetovni dan migrantov
               in bi se želel pridružiti prav ob tej priložnosti pozivu Zveze svobodnih sindikatov
               Slovenije k ratifikaciji mednarodne konvencije, ki je bila uveljavljena, če se ne
               motim, leta 2003 in veleva skrb držav za varstvo pravic tujih delavcev, ki so večkrat
               podvrženi posebnim oblikam izkoriščanja, pa tudi nezakonitega nespoštovanja delovne
               zakonodaje. Statistike dokazujejo, da so prav ti delavci, zlasti iz revnejših držav
               izvora te migracije, podvrženi štirikrat več nezakonitim delovanjem nekaterih
               podjetij oziroma lastnikov, delodajalcev, prav zaradi nedorečenega statusa. Če bo
               Slovenija ratificirala - in želim izpostaviti tudi potrebo po čimprejšnji
               ratifikaciji, mislim, da so papirji že pripravljeni in je treba samo pristopiti k tej
               ratifikaciji - bo tudi Slovenija z zakonom in konvencijo bolje opremljena za
               preprečevanje ali vsaj omejevanje tovrstnih pojavov.</p>
               <p>Govora je tudi o nekaterih drugih družbenih skupinah, kjer bi lahko našli še nekaj
               elementov kršitve človekovih pravic. Bilo je veliko govora tudi o dvojezičnih
               območjih. Sam menim, da četudi je formalni status naših manjšin, ustavno priznanih
               manjšin, saj je še veliko realnih manjšin, ki nimajo nobene zakonske zaščite - imamo
               samo tri manjšine, ki so navedene v ustavi, ena je delno še diskriminirana, mislim,
               da je to romska manjšina. Rešuje se njihova problematika, ampak sem že večkrat
               opozoril, da ta manjšina v Državnem zboru nima ustreznega sogovornika. In to ima
               elemente kršitve človekovih pravic. Medtem ko lahko komunicira z Vlado in lokalno
               skupnostjo, kjer ima tudi zagotovljen sedež, nima še nobenega pristojnega telesa v
               Državnem zboru, kjer bi lahko izrazila svoje stiske. Tudi ko bomo obravnavali
               poročilo o napredku pri zaščiti romske manjšine, ne vem, katero telo bo za to
               pristojno. Verjetno bo to spet Komisija za peticije in človekove pravice. Tako
               razvrednotimo eno od etničnih skupnosti na raven peticij in človekovih pravic, medtem
               ko gre dejansko za subjekt s svojo kulturno in narodno identiteto. Ampak ne pozabimo,
               da je v Sloveniji veliko drugih manjšin, ki živijo tukaj, ki jih že lahko označujemo
               za avtohtone, vendar nimajo nikakršnih pravic. In prej ko slej se bo s tem tabujem
               treba spoprijeti in zagotoviti tiste pravice, ki vsaki manjšini gredo.</p>
               <p>Bilo je rečeno, kolega Petek je omenil pojav diskriminacije v narodnostno mešanih
               območjih, ki je tokrat prizadela državljanko večinskega naroda. Ob vsem razumevanju
               stiske in problematike, ki je bila prej opisana, je treba povedati, da so na narodno
               mešanih območjih pravila zelo jasna. Pri razpisih za taka delovna mesta ima prednost
               tisti, ki pozna tudi jezik okolja, torej tudi jezik narodnosti. To je normalno. Jaz
               ne vem, v kakšnih okoliščinah je prišlo do take odločitve, ampak domnevam, da je
               prednost dana tistim, ki znajo madžarsko ali italijansko v tistih okoljih.</p>
               <p>Sam sem bil seznanjen te dni tudi s problematiko dvojezičnosti pri policiji. Policija
               želi in tudi korektno izvaja in želi izvajati pravice državljanov, tako da usposablja
               policiste v narodno mešanih okoljih z znanjem jezika tega okolja. Treba je priznati,
               da se zelo trudijo, ampak sami opozarjajo, da naletijo na eno zelo konkretno oviro,
               da še ni rešeno vprašanje dodatka za dvojezičnost, dodatka, ki omogoča usposobljenost
               policistov, kar velja tudi za drugo kategorijo javnih delavcev, to so novinarji v
               dvojezičnih hišah, ki morajo prevajati iz enega jezika v drug jezik in niso za to
               primerno plačani, čeprav zakon to veleva. S podobnim primerom sem bil seznanjen tudi
               s strani romske novinarke, ki deluje v okviru romskega programa Radia Slovenija. Tudi
               tam to vprašanje še ni rešeno. Zato naj bo ta razprava tudi spodbuda, naj bo tudi
               priložnost za razmišljanje in čimprejšnje reševanje teh nedorečenosti.</p>
               <p>To je v glavnem vse. Na koncu moram tudi sam obžalovati dejstvo, da ob tako zanimivi,
               pomembni razpravi o tako pomembnem poročilu spet prihaja do političnih polemik,
               ideoloških in kulturnih spopadov z vprašanji varuhinji, ki so izrazito politična, ki
               bi jih lahko postavili, na primer, predsedniku, premierju, nam, politikom. Ampak ne
               vem, zakaj bi obremenjevali s preteklimi vprašanji, z gospodom Ertlom ali ruskim
               veleposlanikom, gospo varuhinjo. Mogoče je radovednost upravičena, ampak se mi zdi,
               da nekdo želi izkoristiti vsako priložnost za to. Danes smo bili soočeni tudi z
               drugimi zakoni, z drugimi razpravami in ob vsaki razpravi je bila ta lajna prisotna.
               Očitno gre za nek <q>"light motiv"</q>, ki ga nekateri skušajo prodajati javnosti preko
               Državnega zbora, z vso legitimnostjo, ne oporekam legitimnosti opozicije, da počne,
               kar počne. Vendar se mi zdi neresno, kajti toliko teh konkretnih vprašanj je v tem
               poročilu, da bi bilo lepo izkoristiti ta dan za razčiščevanje nekaterih odprtih
               vprašanj tega poročila. V glavnem pa sem vesel, da je bila razprava zelo vsebinska,
               večinoma mislim, da je bila tudi kvalitetna in da bo Vlada s tem tudi nekako
               spodbujala k reševanju, čeprav ne vseh vprašanj, kajti ponavljam, ta vprašanja niso
               vezana samo na države, mislim, da je treba delovati v smeri spreminjanja zavesti,
               odnosa do drugačnega, odnosa do sovražnega govora, odnosa do otrok, odnosa do žensk,
               odnosa do istospolnih parov. Bojim se, da bomo v kratkem spet priče govorici
               nestrpnosti in sovražnemu govoru, ko se bodo čustva razplamtela ob razpravi o
               družinskem zakoniku, kjer bo nekdo poskušal zasenčiti bistvo tega družinskega
               zakonika, to je prav zaščita otrok proti nasilju in proti vsem drugim zlorabam. In
               bomo spet slišali verjetno, upam, da ne v Državnem zboru, ampak tudi družbena klima
               je taka, kjer se da hitro izkoristiti za to, da bi streljali homofobne puščice ali
               sploh, ki jo poznamo. V časih krize in socialne stiske je to lažje, je lahko
               spodbuditi razprave, ki so čustveno napete in ki so negativno nastrojene zoper
               drugačne. Upam, da bo vsaj v Državnem zboru tudi po tej razpravi, ki smo jo imeli
               danes, stopnja zavesti o spoštovanju človekovih pravic vseh manjšin, vseh marginalnih
               skupin, vseh državljanov in državljank, vseh delavcev, naših delavcev in tudi tujih
               delavcev, ki jih bomo tako in tako potrebovali tudi v prihodnosti, kot jih
               potrebujejo in jih izkoriščajo v vseh razvitih državah, da se kot demokratična in
               socialna država vzpostavi sistem varovanja pravic vseh državljank in državljanov,
               delavcev in skupin. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. V svoji razpravi se želim opredeliti glede stanovanjskih zadev, ki
               so ravno tako v vsakoletnem poročilu varuha človekovih pravic sestavni del tega
               poročila in vedno znova seveda tudi opozarja na pereč problem, ki obstaja na tem
               področju. Želim pravzaprav nekako podpreti te ugotovitve, ki so zapisane v poročilu,
               da moramo predvsem poskušati osvežiti in pripraviti nov stanovanjski program, ki naj
               bi seveda tudi poskušal upoštevati aktualne razmere. Ne nazadnje smo se v zadnjem
               obdobju srečevali z intenzivno gradnjo za trg in, upam si reči, bistveno manj
               intenzivno gradnjo neprofitnih stanovanj za najem in s tem zagotavljanja možnosti
               reševanja stanovanjskega problema tistim, ki nimajo toliko sredstev, da bi si lahko
               sami reševali stanovanjski problem. Dejstvo pa je, da v stanovanjskem programu bi
               zagotovo morali zapisati obvezujoče rešitve tako za vire za izgradnjo kot seveda tudi
               na področju davčne politike nekatere rešitve, ki se v obdobju veljavnosti
               stanovanjskega programa ne smejo spreminjati. Mi smo se namreč srečali z dejstvi, da
               se je v trenutku izgradnje in investiranja v stanovanja spremenila davčna zakonodaja
               in kar v nekem trenutku je pri Zakonu o dohodnini bilo zapisano, da se vlaganje v
               izgradnjo stanovanj oziroma reševanja stanovanjskega problema ne upošteva več kot
               olajšava. To je bil izjemno težek položaj za vsakega, ki si je želel rešiti
               stanovanjski problem. Predvsem je to bilo živo in prisotno prav v letu 2008, še
               posebej pa ti problemi nastajajo še večji in težji v času gospodarske in finančne
               krize, ko na eni strani seveda je zagotavljanje in ohranjanje delovnih mest zelo
               vprašljivo in zahtevno, po drugi stani pa neke obveznosti obstajajo. Zato bi te
               aktualne razmere zagotovo bilo treba proučiti in jih tudi upoštevati pri nadaljnjih
               rešitvah.</p>
               <p>Želim tudi izpostaviti vprašanje, ki je ravno tako v tem poročilu omenjeno, in sicer
               glede cenzusa upravičencev za subvencioniranje najemnin. Cenzus za subvencioniranje
               je bil pred leti bistveno višji kot je danes veljaven in tudi to povzroča zelo velike
               probleme in še posebej danes v tej gospodarski krizi, ko je tudi možnost pridobivanja
               dohodkov bistveno manjša, kot je bila v gospodarski rasti. In tudi tukaj bo potrebno
               resnično čim prej spremeniti te kriterije in omogočati večje subvencije za najemnine,
               predvsem tistim, ki nimajo dovolj lastnih prihodkov, da lahko plačujejo te
               najemnine.</p>
               <p>V primeru deložacij pa želim posebej opozoriti tudi na vlogo centra za socialno delo,
               posebej v tistih primerih, ko kljub rednim opozorilom najemnikom se ta ne odziva in
               ne pride izpolniti niti obrazca za subvencioniranje najemnine in v končni fazi pride
               potem do odločitve za deložacijo. Izjemno težak, najtežji slučaj, ki se lahko zgodi v
               reševanju tega, vendar menim, da bi nekako morali zelo jasno zapisati v stanovanjski
               zakon ali katerikoli drug predpis, da je v takih primerih potrebno določiti s strani
               centra za socialno delo neke vrste skrbnika takšnemu najemniku, ki bo poskrbel vsaj
               za to, da se mu lahko zagotovi subvencija k najemnini in s tem ublaži ta problem.</p>
               <p>Vprašanje bivalnih enot je odprto od tistega trenutka, ko smo to zapisali v zakon,
               vendar se ne izvaja uspešno. Tudi tu mislim, da bi se dejansko ministrstvo za okolje
               moralo aktivneje vključiti v ta problem in za najtežje primere seveda poskušati
               zagotoviti kriterije, pod katerimi bi lahko zagotavljali tudi bivalne enote, s
               katerimi lahko začasno rešimo nek stanovanjski problem, dokler se ne zagotovi
               ustreznejše stanovanje. Še poseben problem se mi zdi je problem izjemno visokega
               števila otrok v posamezni družini. Gre včasih tudi za desetčlansko družino. In po
               kriterijih je pravzaprav izjemno težko zagotoviti najemno stanovanje, ali prostor, ki
               bi vsem kriterijem zadostoval in bi taka družina lahko prišla do primernega
               stanovanja. Tudi za te primere bi izjemoma morali v stanovanjskem zakonu zagotovo
               predvideti učinkovitejše rešitve in predvsem vire, da imamo lahko na zalogi tudi
               takšna stanovanja, ki bi bila potem primerna za izjemno velike družine.</p>
               <p>Tudi hišniška stanovanja so ena od tistih, ki niso rešena. Mi smo poskušali s
               konkretnim zakonom v prejšnjem mandatu in tudi k amandmaju k zakonu o zaključku
               denacionalizacije rešiti ta problem. Zadeva ni bila uspešno rešena, ker predlogi niso
               bili sprejeti. Ministrstvo za okolje bi na tej točki moralo pristopiti k pripravi
               ustreznega zakona, da izenači hišniška stanovanja in omogoči vsem enak dostop do
               stanovanjske pravice.</p>
               <p>Glede ostalih vprašanj, pa seveda mislim, da je izjemno pomembno, da vendarle, ker
               tega ni v zaključkih in predlogov pri poročilu, da še vedno ne smemo pozabiti na
               problem najemnikov v denacionaliziranih stanovanjih. To je še vedno živ problem, ki
               ostaja, in ga bi bilo treba ponovno proučiti, da čim prej pride do rešitev, ki bi
               bile primerne tako za lastnika tega stanovanja kot tudi najemnika. Predvsem pa želim
               problem izpostaviti tudi na tej točki, ko je upravičenec dobil vrnjeni objekt v
               naravi, v tem objektu ni nobenega stanovalca in za čas nezmožnosti uporabe tega
               objekta danes zahteva odškodnino v skladu z Zakonom o denacionalizaciji. Če takšen
               lastnik seveda nima nobene želje, da bi zagotavljal v tem objektu stanovanja v
               prihodnosti, mislim, da je neupravičen do te odškodnine oziroma če se ta odškodnina
               izplača, je to del kupnine, ki jo zagotovi ali občina ali država, da lahko v teh
               istih prostorih pravzaprav zgradi ustrezno stanovanje v prihodnosti. Tudi to področje
               je eno od tistih, ki je v postopku denacionalizacije prišlo do izraza in na plan, in
               mislim, da bi tudi te primere morali posebej obravnavati v stanovanjskem zakonu, ki
               ga je po mojem mnenju treba pripraviti in tudi v njem zapisati ustrezne rešitve.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Renata Brunskole.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa. Kot je bilo danes že rečeno, da je točka poročila varuha človekovih
               pravic, kot je tudi rekla kolegica Darja Lavtižar Bebler, učna ura vseh poslank in
               poslancev, si želim, da bodo te učne ure čim bolj koristne ter tudi učinkovite. Ni
               naključje, da govorim o tem. Naj navedem enega izmed citatov na eni izmed sej
               Državnega zbora v letošnjem letu. Le-ta se navezuje tudi na opozorilo gospe varuhinje
               človekovih pravic. Govorim o sovražnem govoru, ki je žal prisoten tudi v Državnem
               zboru. Navajam citat, <q>"... zato trdim, da so to špekulanti, in to hudi
               špekulanti."</q></p>
               <p>Poročilo varuha človekovih pravic je izredno obsežno, vendar vsako leto ali v obdobju
               nekaj let se izkaže nek problem kršenja človekovih pravic kot aktualen, kot bolj
               pereč. O tem je več govoril danes kolega Kontič. Kot primer naj navedem tudi svoj
               primer, ki sem ga zaznala: dolenjski krak avtoceste. Nisem prepričana, da niso v tem
               primeru bile tudi kršene človekove pravice tistih ljudi, o katerih je bilo v javnosti
               veliko govora, da so glavna ovira, glavni krivci za nadaljevanje gradnje, ali je bilo
               v resnici kaj drugega morebiti v ozadju in so bile kršene človekove pravice.</p>
               <p>V lokalnih skupnostih, občinah, pa je izredno pomembno tudi upoštevanje Agende 22, da
               bi občine izvajale politiko invalidov v občinah skupaj z invalidskimi organizacijami.
               In da bi postale občine po meri invalidov, na ta način bi bila rešena tudi ustrezna
               skrb za rešitev sedaj, žal, neustreznih oblik institucionalnega varstva za mlajše
               invalide, katerih potrebe so drugačne. Seveda pa je pomembno izenačevanje možnosti
               invalidov.</p>
               <p>Sama bom glasovala za priporočila Komisije za peticije in človekove pravice.
               Pozdravljam pa tudi vse današnje razprave, seveda brez sovražnega govora.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Na vrsti je gospa Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Rada bi opozorila na vprašanja, ki so
               odprta v poročilu varuhinje človekovih pravic na področju pojavov nestrpnosti in
               sovražnega govora do verskih skupnosti, zlasti do verskih skupnosti, ki ne sodijo v
               okvire naše največje verske skupnosti v Sloveniji. Tu bi opozorila na to, da je
               varuhinja lahko z zadovoljstvom ugotovila, da je končno rešen problem gradnje džamije
               v Ljubljani, kljub zelo nestrpnemu nasprotovanju mnogih političnih akterjev v
               občinskem svetu mesta Ljubljane. Poleg tega bi opozorila tudi na to, da se ti pojavi
               nestrpnosti v zvezi z versko pripadnostjo, pa tudi z etnično pripadnostjo, v zvezi z
               izvorom posameznih skupin, pojavljajo vedno bolj tudi na svetovnem spletu. V zvezi s
               tem pa ni pravih reakcij s strani organov, ki bi morali take pojave nestrpnosti in
               sovražnega govora preganjati po uradni dolžnosti. Da ne govorimo o tem, da se celo
               posamezni organi oblasti, bom kar konkretno povedala, celo nekateri v lokalnih
               skupnostih, enostavno izogibajo temu, da bi kakorkoli ukrepali ali celo sami sebe
               korigirali pri takšnem ravnanju. Jaz mislim, da zlasti državno tožilstvo, ki je iz
               medijev lahko vsakodnevno seznanjeno s pojavi sovražnega govora, in to iz pisanja
               medijev ali pa, kot sem že rekla, raznih spletnih strani, kjer se pojavlja celo javno
               odobravanje nacističnega in fašističnega ravnanja z Židi, Romi in pozivanje na to, da
               bi podobne metode uporabili tudi v zvezi z <q>"izbrisanimi"</q> in tako dalje. To, da
               vrhovni državni tožilec v odgovoru na poročilo varuhinje človekovih pravic pravi, da
               je to neprimerno in da ni njihova dolžnost, da po uradni dolžnosti preganjajo takšne
               pojave, jaz mislim, da je to že pripeljalo do absurdnega stanja. Jaz se na vsak način
               pridružujem vsem tistim, ki so izrekli vse pohvale Uradu varuhinje človekovih pravic
               in želim si, da bi bilo naslednje leto poročilo tudi zaradi sprememb znotraj
               posameznih organov pregona, posebej še policije in državnega tožilstva, bolj
               zadovoljivo oziroma da bi lahko urad ugotovil, da so se stvari bistveno izboljšale
               vsaj v tem letu dni do sedaj.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Eva Irgl.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo.</p>
               <p>Jaz sem večino stvari povedala že ob stališču Poslanske skupine Slovenske demokratske
               stranke. Glede na to, da imam samo še minuto in 12 sekund, bi želela povedati samo še
               naslednje.</p>
               <p>Danes se je predvsem iz vrst koalicijskih poslancev, ki prihajajo iz SD-ja, veliko
               govorilo o tem, kako tej ustanovi, v kateri se danes nahajamo, pada ugled in kako
               tudi ta ustanova izgublja na verodostojnosti. Vendar pa se verjetno ti isti poslanci,
               ki so o tem govorili, niso vprašali, zakaj. In če izhajam iz lastne izkušnje, ki smo
               jo imeli na Komisiji za peticije, lahko rečem, da je res temu tako. Seje se
               sklicujejo mimo predsednikov, vendar jaz nisem edini primer, tudi kolega Gorenak je
               imel to izkušnjo. Hodi se kar po pisarnah v Državnem zboru, pritiska se na uslužbence
               Državnega zbora, da sklicujejo seje, o tem bi lahko več povedala tudi varuhinja,
               kajti očitno je mobing tudi v tej ustanovi prisoten. Prej je že kolega Petek povedal,
               da so nekatere, ki so sklicevale to sejo, tudi jokale, ker so pod pritiski morale
               sklicati nekaj, kar so si zamislili v koalicijski stranki Socialnih demokratov. In še
               nekaj, kolega Juri je prej povedal glede Zavgaja in Ertla. Jaz pa menim, da varuhinja
               človekovih pravic pa vendarle lahko odgovori tudi na kakšno takšno vprašanje, čeprav
               je politično.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Majda Potrata. Izvolite.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Spoštovana gospa dr. Zdenka Čebašek Travnik! Pohvale, ki ste jih
               poslušali, so po eni strani take, da me spravljajo v zadrego, ker varuh človekovih
               pravic bi pravzaprav moral pri svojem delu biti kritičen in ne pričakovati pohval,
               ker izreka kritike. Ampak to so pohvale za opravljeno delo. Mislim pa, da je za
               prihodnost treba poskrbeti, da bi do varuha človekovih pravic prišli še vsi tisti, ki
               se čutijo prizadete, ki doživljajo krivice. In ko bomo ugotovili, da je teh
               tipiziranih problemov čim manj, bomo naredili<gap n="..."/> <gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi kdo od predstavnikov vlade besedo? Izvolite. Gospa Bukovec,
               Ministrstvo za kmetijstvo.</p>
            </sp>
            <sp who="SDZ5:BukovecSonja">

               <speaker>SONJA BUKOVEC:</speaker>

               <p>Spoštovane gospe poslanke, spoštovani gospodje poslanci! Rada bi odgovorila na tisti
               del, ki se nanaša na naše ministrstvo. In sicer so bile omenjene kmečke pokojnine,
               kako nizke, da so. V tej zvezi se pripravlja reforma in tudi na tem delu se bodo
               zadeve uredile. Moram pa vendarle reči, da so tako nizke zaradi tega, ker niso bili
               plačevani prispevki skozi leta.</p>
               <p>Kar se tiče drugega, je gospod poslanec omenil življenje v čistem okolju oziroma
               potrebo po monitoringu. V tej zvezi moram reči, da na področje varne hrane, za kar
               smo zadolženi, se zavzemamo za izvajanje oziroma za zagotavljanje enake ravni
               varovanja zdravja tako živali kot ljudi. In tudi na tem področju načrtujemo obsežen
               monitoring in usklajene ukrepe v celotni prehranski verigi, ki jo imenujemo od njive
               do mize. To vključuje veterinarski in fitosanitarni nadzor ter promet s hrano, potem
               nadzor pri pridelavi in predelave hrane, krme in drugim. Kar se tiče prostorskih
               načrtov in zamud, ki so na tem področju, ter nejevolje občin, moram povedati, da je
               ministrstvo v tem letu izjemno okrepilo kadrovske resurse, s treh smo šli sedaj na
               devet strokovnih sodelavcev, ki delajo na tem področju. Resnično je v tem letu prišlo
               izjemno veliko število vlog občin, skoraj 400. Naj povem, da eno vlogo občine
               temeljito obdeluje strokovni sodelavec en teden. Gre za izjemno obsežno delo na tem
               področju, ki ga v zadnjih mesecih premagujemo oziroma odgovarjamo v rednih rokih na
               vprašanja oziroma podajamo odgovore občinam. Resnično delamo pospešeno. Pri tem
               sodelujemo tako z Ministrstvom za okolje. Oba ministra, tako naš dr. Milan Pogačnik
               kot minister za okolje rešujeta sproti odprta strokovna vprašanja. Menim tudi, da
               sodelovanje z občinami poteka. Vsaka občina, ki želi priti na razgovor, ima to
               možnost. Tako je vsekakor stanje na tem področju veliko boljše. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Irma Pavlinič Krebs, ministrica za javno upravo.</p>
            </sp>
            <sp who="SDZ5:PavliničKrebsIrma">

               <speaker>IRMA PAVLINIČ KREBS:</speaker>

               <p>Hvala lepa. Spoštovani in spoštovane! Ker je pomembna človekova pravica tudi pravica
               do razumnega delovnika in ker vas, spoštovane poslanke in poslanci, danes čaka še
               glasovanje o pomembnih vprašanjih in bo tudi to glede na dolgo razpravo trajalo pozno
               v noč, dovolite, da vam samo v imenu predstavnikov Vlade Republike Slovenije
               obljubim, da bomo pri pripravi politik spoštovali vse, kar ste danes ob tej razpravi
               povedali. Aktualna vlada, ne samo, da ji je zelo mar, da kršitve človekovih pravic
               odpravlja, pač pa bo s spoštovanjem do institucije varuha človekovih pravic pokazala,
               da ji je pomembno, da državljanke in državljani v postopkih pred državo ne čutijo
               problemov v takem obsegu, da bi ne zaupali v bodoče vsaj malo bolj institucijam, ki
               so dolžne varovati njihove pravice. Mi bomo v svojem delovanju, upam, ko bo poročilo
               za leto 2009 pripravljeno v letu 2010, poročali o svojem delu in želji po odpravi
               kršitev, ki jih bo varuhinja zaznala za leto 2009, ki bo prvo leto delovanja te
               vlade.</p>
               <p>Varuhinji hvala in hvala poslankam in poslancem. To, kar ste danes povedali, bo
               pomemben kažipot Vladi pri njenem nadaljnjem delu.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo od Vlade besedo? <stage>(Ne.)</stage></p>
               <p>Gospa varuhinja človekovih pravice želite besedo? Izvolite.</p>
               <p>Gospod poslanec, opominjam vas, da ni več čas za razpravo.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Mi imamo še<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Mi smo zaključili z razpravo<gap n="..."/></p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Mi imamo še 12 minut.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Mi smo zaključili z razpravo.</p>
               <p>Izvolite, dr. Zdenka Čebašek Travnik.</p>
            </sp>
            <sp who="SDZ5:ČebašekTravnikZdenka">

               <speaker>DR. ZDENKA ČEBAŠEK TRAVNIK:</speaker>

               <p>Spoštovani podpredsednik, spoštovane poslanke in poslanci, ki ste vztrajali ta dolgi
               naporni delovnik in ste pripeljali razpravo o Poročilu varuha človekovih pravic do
               točke, ko smem jaz dati komentar na to, kar ste povedali. Zavedam se pozne ure,
               vendar je to moja edina priložnost v Državnem zboru, da povem še kakšno stališče ali
               mnenje in dovolite mi, da bom ta čas tudi izkoristila. Mogoče bo kaj krajše, ampak
               vseeno.</p>
               <p>V zvezi s stališči SDS o domnevni neodzivnosti varuhinje na določene aktualne teme,
               posebno tiste, ki so politično motivirane, bi rada pojasnila, da se kot varuhinja
               namenoma ne oglašam v javnosti, ko se od mene pričakuje ali celo zahteva opredelitev
               do tem, ki niso ali ne morejo biti predmet varuhove obravnave v okviru Zakona o
               varuhu človekovih pravic. 4. člen tega zakona pravi, da je varuh pri svojem delu
               neodvisen in samostojen, zato je težko razumeti zahtevo, ko se v isti sapi od
               varuhinje pričakuje neodvisnost in samostojnost, obenem pa zahteva opredelitev do
               izrazito političnih tem. Kaj je politika in kako jo je razumeti v kontekstu varovanja
               človekovih pravic je v svojem referatu dobro pojasnil prvi varuh človekovih pravic v
               Republiki Sloveniji mag. Ivan Bizjak, katerega politična opredelitev je bila v času
               njegovega mandata znana. Pojem politike je natančno opredelil in zapisal, <q>"da je v
               tem težavnem razmerju med varuhom in politiko pomembno, da ima varuh pred očmi svoj
               temeljni namen, to je rešitev problema. Varuh je lahko zaveznik odgovornih in
               dovzetnih nosilcev oblasti, ki jim odstira pogled v drobovje njihovega delovanje."</q> To
               je konec citata mag. Bizjaka.</p>
               <p>Varuhovo poročilo izhaja iz nevrednostnega političnega stališča, ker takšno poročilo
               zahtevajo zakoni in Ustava Republike Slovenije. Tako jaz kot moji sodelavci bi
               želeli, da bi Državni zbor spoštoval samostojnost in neodvisnost varuha, ki jo
               zapoveduje zakon, in tudi določbo, da varuh ne obravnava vprašanj, ki jih obravnavajo
               preiskovalna delovna telesa Državnega zbora. Ravno te določbe imajo namen ohranjati
               samostojnost in neodvisnost varuha. Ker pa je to izjemno kompleksna tema, predlagam,
               da bi jo kot vsebinsko točko obravnavala Komisija za peticije, človekove pravice in
               enake možnosti in morda kdaj pozneje tudi Državni zbor. Morda bi takšna razprava
               prispevala k boljšemu razumevanju, tudi v odnosu med poslanci in varuhom. Pa še ena
               misel. V primerih, ko se določena tema odpira v Državnem zboru, to po mojem mnenju
               hkrati pomeni, da ne gre za marginalne skupine, ki nimajo dostopa do politike in do
               medijev, kajti stvari, ki se dogajajo tukaj, so za medije vedno bolj zanimive.</p>
               <p>Zdaj bom šla po vrsti, kot se je odvijala razprava, mogoče kaj preskočila. Zmotilo me
               je, da je poslanec Jelinčič prišel na sejo s kopijo našega poročila, rekoč, ali pa
               vsaj nakazal je, da knjige ni dobil. Povedati moram, da smo isti dan, ko smo
               pripeljali poročilo iz tiskarne, dostavili v Državni zbor 110 izvodov in še kasneje,
               kolikor ste jih potrebovali, in še jih bomo, če jih želite. To bi samo omenila. In
               kadarkoli so poslanci izrazili željo oziroma ste izrazili željo po določenih podatkih
               ali pa o srečanju z varuhinjo smo to realizirali. Na srečanje smo povabili tudi
               poslansko skupino SNS, da bi poslancem osebno odgovorili na javno objavljeno pismo
               predsednika stranke, ki je bilo polno kritik tudi na moj osebni račun.</p>
               <p>Potem naslednje. Domneva, da Komisija za peticije najbrž posreduje naprej vse vloge
               varuhu ni točna. O tem lahko poroča predsednica komisije in mislim, da bo to z
               veseljem naredila. Ugotovitve poslanca, da smo premalo naredili na področju otrokovih
               pravic, odločno zavračam. Z veseljem bomo vsem zainteresiranim predstavili
               podrobnosti našega dela na tem področju. Žal mi je, resnično žal, da je le malo
               poslancev utegnilo prisostvovati mednarodni konferenci o pravicah otrok, ki se je
               dogajala prav teh prostorih v začetku oktobra tega leta in kateri je prisostvoval
               tudi komisar Hammarberg in so bili tudi udeleženci iz tujine izjemno izjemno
               presenečeni nad samo konferenco in nad vsebinami, ki smo jih predstavili tudi zunaj
               nje.</p>
               <p>Potem ugotovitev oziroma predlog, da naj varuhinja predlaga spremembo zakona o
               volitvah. Varuhinja je državni volilni komisiji posredovala veliko predlogov in
               nekatere od njih so celo upoštevali. Še pred kratkim je eden od članov volilne
               komisije želel ponovno dobiti eno naše mnenje.</p>
               <p>Sedaj pa nekaj besed o problematiki manjšin, posebno Slovencev, ki živijo v drugih
               državah. Pričakovala bi, da poslanci veste, da varuh nima nikakršnih pooblastil, da
               bi urejal pravice prebivalcev drugih držav v drugih državah, četudi so Slovenci.</p>
               <p>Žal mi je tudi, da je bila izkrivljena moja izjava o nasprotovanju javnega
               objavljanja imen pedofilov. Prav nobenega usmiljenja nimam do njih. Žal mi je, da se
               gospod poslanec ne zaveda trpljenja otrok, ki so v javnosti prepoznani kot otroci
               pedofilov. Sicer pa je o tem bil objavljen zelo dober članek v znani slovenski
               reviji. Zainteresiranim lahko posredujem podatke o tem članku.</p>
               <p>Bojim se, da gospod poslanec Majhenič ni prebral našega poročila, saj bi sicer vedel,
               da je problematika zaposlenih v Upravi Republike Slovenije za izvrševanje kazenskih
               sankcij podrobno opisana na straneh 193 in 194. In očitno tudi ne ve, da je Slovenija
               podpisnica konvencije Organizacije združenih narodov proti mučenju in drugim
               nečloveškim in poniževalnim kaznim ali ravnanju. Niti ne pozna zakona, po katerem je
               varuh dolžan izvajati naloge državnega preventivnega mehanizma in seveda o teh
               nadzorih poročati. Normative o nastanitvenih možnostih je določila država sama. Varuh
               opozarja na kadrovsko stisko v zaporih. Smo v stikih s sindikati, delovne razmere
               zaposlenih preverjamo ob naših obiskih v zaporih.</p>
               <p>V našem poročilu jasno opozarjamo na potrebo po kakovostnem in učinkovitem sojenju.
               In to sem povedala danes tudi v uvodnem nagovoru. Prav bi bilo prisluhniti kateremu
               od zaposlenih, v Državnem zboru so bile kršene človekove pravice. Varuh na to temo
               doslej ni dobil nobene pobude. Če jo dobimo, jo bomo obravnavali v skladu z
               zakonodajo. Kot varuhinja se zavedam resnosti trpinčenja in šikaniranja na delovnem
               mestu in skupaj s sodelavci pripravljamo poseben projekt, pri katerem smo že
               prepoznali številne pomanjkljivosti in neučinkovitost obstoječe zakonodaje, ki
               dejansko ne daje skoraj nobene pravne varnosti žrtvam.</p>
               <p>Stanovanjska problematika. Tudi na to sem opozorila v današnjem nagovoru, ne samo v
               letnem poročilu, zato pričakujem, da se bo stanovanjski zakon v čim krajšem času
               spremenil in omogočil, da se za tiste, ki so izgubili stanovanje iz socialnih
               razlogov, najdejo ustrezne rešitve.</p>
               <p>Potem o upoštevanju pripomb javnosti pri pripravi zakonodaje. Lahko ugotavljam, da se
               stanje izboljšuje, vendar še ne moremo biti zadovoljni. Ampak to izboljševanje se
               nanaša na letošnje leto. Poudarjam, da smo že v času priprave zakonov, ki
               predvidevajo podzakonske akte, opozarjali, da takšen način ni ustrezen in bo
               pripeljal do težav. Žal so se naša predvidevanja v celoti uresničila in v največji
               meri ravno pri zakonu o duševnem zdravju.</p>
               <p>Prav tako se strinjam s poslancem, ki je predlagal, da se zadeve s področja sociale
               obravnavajo prednostno. Varuh se je posebej angažiral pri pripravi nekaterih ključnih
               zakonov za uveljavljanje pravic s področja zdravstva. Žal so številni predlogi in
               opozorila varuha ostala preslišana. Ministra za zdravje pa sem ravno danes pisno
               povabila na pogovor, v katerem bi mu želela dodatno pojasniti poglede varuha na
               določene postavke v predlogu zakona o zdravstveni dejavnosti. Moram povedati, da je
               vpliv varuha možen, preden pride zakon v proceduro. In jasno mi je, da ko je enkrat
               predlog zakona v Državnem zboru, varuh več nima pravice tega komentirati, ne
               kakorkoli vpliva nanj. Razen seveda, če si želi kakšen poslanec zaradi svojega
               odločanja kakšno stvar pojasniti.</p>
               <p>Strinjam se s poslancem Potrčem, ki pravi, da je najhujša kršitev človekovih pravic
               tista, ki prizadene človekovo dostojanstvo. In na to večkrat opozarjam. Zanimivo je,
               da so mediji prišli že s podrobnejšimi vprašanji, da jim razložim, kaj to pravzaprav
               pomeni človekovo dostojanstvo. Kajti o tem, o človekovem dostojanstvu se ne učijo v
               nobeni vzgojno-izobraževalni ustanovi.</p>
               <p>Krivice, nastale z novim plačnim sistemom, bomo redno spremljali. Pravzaprav to že
               počnemo in smo v naših ugotovitvah že seznanili Ministrstvo za javno upravo.
               Dolgotrajni roki za dokazovanje krivic in popravo le-teh pa spadajo v področje, o
               katerem smo pisali v sklopu nedopustno dolgih rokov za odločanje. Berem, sem si
               zapisala. Vse to sem si pisala sproti med vašo razpravo, da se pohvali dejstvo, da so
               na razpravi prisotni ministri in državni sekretarji. Še nikoli doslej jih ni bilo
               toliko. To štejem kot dober znak za prihodnost.</p>
               <p>Potem o invalidih. Samo tri do štiri strani naj bi jim namenili. Vendar bi rada
               povedala, da se strinjam s poslancem Györekom v tem, da je resnično škoda, da doslej
               ni bila sklicana tema o problematiki invalidov in njihovega financiranja. In upam, da
               bo ta predlog doživel širšo podporo in se boste o njem tudi lahko izrekli.</p>
               <p>Prepričana sem tudi, da bomo dejansko v letošnjem poročilu pisali o smislih in
               nesmislih dela redarske službe. Zdaj pa glede razprave gospoda Gorenaka. Jaz moram
               reči, da se je po moji oceni zelo dobro pripravil na današnjo razpravo, da nisem
               rekla, da je bil konstruktiven, ampak me je vprašal, če sem mu zamerila, pa mu nisem.
               In mislim, da je s svojo razpravo odprl nekaj zelo perečih tem, o katerih smo pisali,
               da pa seveda vsemu, kar je rekel, ne moremo pritrditi. Ampak teme, o katerih je
               govoril, so dejansko pereče, posebno kar se tiče odvetniške službe.</p>
               <p>Pogoji za izvajanje zdravstvene dejavnosti v zaporih so vezani na zakonodajo, torej
               ne na dobro voljo posameznih uslužbencev zaporov, ki bi odločali, katerega zapornika,
               obsojenca se lahko oziroma se lahko spusti pred kakšnim pregledom. Ugotovili smo, da
               je zaradi samovoljnega ravnanja zaposlenih skorajda prišlo do smrtnega slučaja pri
               enem zaporniku, ker njegovih težav niso upoštevati. Zato je pomembno, da te stvari
               spremljamo in te nepravilnosti vidimo kot napako v sistemu, ne pa kot napako, ki jo
               bomo naprtili temu posameznemu uslužbencu, ampak kot opozorilo, da je treba vgraditi
               varovalke v sistem, da do takih pomanjkljivosti ne bi prišlo.</p>
               <p>Glede alternativnega prestajanja kazni pa lahko z veseljem povem, da se je ta zaplet
               letos rešil, ravno zaradi posredovanja varuha pri Vladi. Prejšnja opozorila
               posameznim ministrstvom niso bila dovolj učinkovita oziroma niso bila zadostna. Je pa
               res, da se je ta rešitev šele zdaj začela uporabljati.</p>
               <p>Še nekaj glede področja pravosodja. Morda statistika v tem poročilu ni najbolje
               prikazana in na to so nas opozorili. Iz začetnega obdobja delovanja varuha izhaja, da
               je bilo pravosodje nekako pod eno šifro. Zavedamo se, da je število primerov potem na
               ta način zelo veliko. V naslednjem poročilu bomo, kljub temu, da je šifra enaka,
               prikazali ločeno področje pravosodja, policije in prestajanja kazni zapora.</p>
               <p>Naslednja stvar, sodelovanje varuha in poslancev. Še enkrat, vabim vas, da usmerite k
               varuhu ljudi, za katere ocenite, da bi jim varuh lahko pomagal. Tako bomo skupno
               rešili zagate in ljudem dejansko pokazali, da so ustanove, ki jim je mar glede tega,
               kar se dogaja.</p>
               <p>Glede Zakona o odvetništvu smo pisali osnutku zakona, in to na kritičen način, na
               strani 102. Z ministrom Zalarjem pa sva se uskladila glede tega, da varuh ne more
               biti član disciplinske komisije pri Odvetniški zbornici. Ignoranca Odvetniške
               zbornice na vprašanja varuha pa je resen problem. Moram reči, da smo letos malo na
               boljšem, in o tem bomo tudi pisali, odgovore seveda dobimo, nismo pa z njimi
               zadovoljni. Varuh nima pristojnosti za nadzor nad Odvetniško zbornico, pravzaprav nad
               odvetniki. V enem delu ima nad Odvetniško zbornico in o tem smo se tudi že
               pogovarjali ter nekako zagotovili vsaj osnovno sodelovanje. Na eni strani gre za
               neodvisen poklic odvetnika, po drugi strani pa za vprašanje nadzora nad njihovim
               delom. In ker menimo, da je ta nadzor pomanjkljiv, opozarjamo predvsem na ta drugi
               del.</p>
               <p>Vesela sem ugotovitve poslanke Darje Lavtižar Bebler, da je poročilo varuha pomoč
               poslancem oziroma vsaj njej osebno. Na kaj morate biti pri sprejemanju zakonov
               posebej pozorni, to je največje priznanje za naše delo in vez, preko katere skupaj
               uresničujemo varovanje človekovih pravic.</p>
               <p>Zanimivo temo je načel poslanec Pukšič. Govoril je o ljudeh iz obrobnih krajev
               Slovenije. Moram povedati, da stike z ljudmi s periferije kot varuhinja izvajam na
               več načinov. Formalno z opravljanjem zunanjega poslovanja, sicer pa določene
               posameznike obiščemo tudi na domu, kadar ocenimo, da bi takšen obisk prispeval k
               razjasnitvi primera. Večkrat smo šli in še bomo šli.</p>
               <p>Posebej smo pozorni na problematiko s področja okolja, kjer je dejansko treba iti na
               lokacijo. In šli smo in še bomo. In župani lahko poročajo o tem, tudi župani majhnih
               občin na katere se država redkokdaj spomni. In gremo tudi v domove starejših občanov
               in tudi na povabila občin in tudi na povabila načelnikov upravnih enot, kjer se potem
               zbere več županov in se pogovarjamo z njimi.</p>
               <p>Opravila sem tudi delovna srečanja s predstavniki manjšin in romske skupnosti.
               Kjerkoli se pokaže potreba za pogovor z varuhom ali mojimi sodelavci, namestniki, to
               realiziramo v najkrajšem možnem času.</p>
               <p>Analiz o tem, kateri zakoni v zvezi s človekovimi pravicami so prišli s strani
               opozicije in kateri s pozicije, takšnih analiz varuh ne more narediti. Jo boste
               morali narediti poslanci sami. Varuh pa dela analizo zakonov glede na to, katere
               pravice so dobro varovane in katere ne. Trenutno delamo na analizi zakonov, povezanih
               z urejanjem otrokovih pravic.</p>
               <p>Problem zmanjševanja ugleda javnih ustanov je resen. V tem se moram strinjati. Seveda
               pa se ne morem strinjati z vsem ali načini, kako nekako opominjate drug drugega, ker
               je zaznati precej ostre izjave. Jaz računam, da je to del vašega delovnega žargona in
               da je to način, s katerim, bom rekla, po takšnih dolgih sejah, kot je danes, tudi
               ohranjate malo višjo stopnjo energije.</p>
               <p>Gospod Miro Petek je opozoril na mobbing. To. kar pa je vprašal, pa je, kako izbiramo
               primere za predstavitev v letnem poročilu oziroma kakšna so uredniška načela. Izmed
               vseh primerov, ki jih je varuh obravnaval in do konca tekočega leta zaključil,
               izberemo tiste, pri katerih ugotovimo kršitev določenih pravic ali pa pokažemo, da je
               morda pritožba oziroma pobuda posameznika bila neutemeljena in tako pokažemo tudi, da
               je marsikdaj organ ravnal pravilno, čeprav je pobudnik zatrjeval drugače.</p>
               <p>Glede pobudnice, katere primera se ne spomnim, da zaradi neznanja madžarskega jezika
               ni dobila službe na dvojezičnem področju, bi rada povedala, da imamo zakon, ki govori
               o pogojih zaposlitve v javnih službah na dvojezičnem področju. In ta zakon je treba
               upoštevati. In prepričana sem, da vam bosta poslanska kolega, ki sta predstavnika
               manjšin, to z veseljem pojasnila. Iz dvojezičnega področja je prišel tudi en problem
               te vrste, namreč glede izdaje dvojezične listine, ampak to je bilo v letošnjem letu
               in bomo o tem tudi pisali.</p>
               <p>Tudi primer Šilih je bila ta zadnja epizoda v letošnjem letu. O primeru javno ne
               morem govoriti brez dovoljenja pobudnika. Povem lahko le to, da bo zadeva vpisana in
               da smo družini stali ob strani, kar vam družina lahko tudi sama potrdi, če jih boste
               vprašali.</p>
               <p>Glede zaposlitve diplomiranih teologov. Tudi tega primera ne poznam. Pobuda, ne vem,
               če je prišla na naš naslov, bi lahko preverila če bi vedela kaj več. Lahko pa povem,
               da imamo pri nas zaposleno mlado sodelavko, ki je diplomirana teologinja in je bila
               izbrana z javnim razpisom.</p>
               <p>Moram reči, da me je nekoliko razjezilo to, kar je poročal poslanec Grims o incidentu
               na predvolilnem srečanju. Razjezilo me ni to, kar je povedal on, ampak to, kar se je
               tam zgodilo in dejstvo, da se je to sploh zgodilo. Varuh o tem dogodku ni bil
               seznanjen. In tudi se ne spomnim, da bi kakšna pobuda prišla na naš naslov. Vsekakor
               pa bi pričakovala reakcijo obeh političnih strank, pri čemer imata obe omenjeni
               politični stranki relativno dober dostop do medijev.</p>
               <p>Glede manjšin in glede tega, kar je govoril poslanec Juri. Sama sem že večkrat
               predlagala ob različnih priložnostih, tudi v pogovoru s predsednikom republike, da je
               treba ustrezneje urediti vprašanje vseh manjšin, ki živijo na ozemlju Republike
               Slovenije. Upam, da se bo o tem opredelil že ta sklic Državnega zbora.</p>
               <p>Tudi o neustreznem stanju stanovanjskega zakona in reševanju stanovanjske
               problematike sem govorila v današnjem uvodu. Prav tako si želim, da bi zakon, ki ga
               je treba temeljito spremeniti, čim prej prišel v vaše poslanske klopi.</p>
               <p>In glej, prišla sem do konca zapisov, ki so nastali v današnji razpravi, je konec.
               Tudi sama podarim teh 5 minut v dobro vseh.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo splošno razpravo. O predlogu priporočila bomo v skladu s časovnim potekom
               seje Državnega zbora odločali čez pol ure v okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam 12. sejo Državnega zbora, ki jo bomo z glasovanjem nadaljevali ob 21. uri
               in 50 minut.</p>
               <stage type="time">(Seja je bila prekinjena ob 21.21 in seje nadaljevala ob 21.50.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci! Gospe in gospodje.</p>
               <p>Preden preidemo na glasovanja Državnega zbora o predlogih odločitev, prehajamo na
                  <title>DOLOČITEV KANDIDATA, KI V SKLADU S 17. ČLENOM ZAKONA O VOLITVAH V DRŽAVNI ZBOR
                  POSTANE POSLANEC ZA PREOSTANEK MANDATNE DOBE NAMESTO POSLANCA, KI MU JE PRENEHAL
                  MANDAT.</title>
               </p>
               <p>Ker je Damijanu Pernetu prenehal mandat, je Državna volilna komisija zboru
               posredovala ugotovitev, da je mandat poslanca prešel na Alojzija Potočnika. Ugotovite
               je obravnaval Mandatno-volilna komisija, ki je Državnemu zboru tudi pisno poročila.
               Poročilo ste prejeli na klop. Želi poročevalec komisije besedo? Mandatno-volilna
               komisija, želi poročevalec besedo? <stage>(Ne želi.)</stage> Želijo besedo predstavniki poslanskih
               skupin? <stage>(Ne želijo.)</stage> Želijo besedo poslanci in poslanke? <stage>(Ne želijo.)</stage> Zato
               zaključujem razpravo. Prehajamo na glasovanje poslank in poslancev. Prosim, da
               preverite delovanje svoje glasovalne naprave.</p>
               <p>Na glasovanje dajem naslednji predlog sklepa: <q>"Potrdi se poslanski mandat Alojziju
               Potočniku, rojenemu 11. 6. 1951, s stalnim prebivališčem v Kranju, Ulica Gorenjskega
               odreda 16."</q> Glasujemo. Navzočih je 76 poslank in poslancev, za je glasovalo 76, proti
               nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Kolegu Potočniku želim uspešno delo v poslanskih klopeh.</p>
               <p>Prehajamo na glasovanja Državnega zbora o predlogih odločitev.</p>
               <p>Nadaljujemo <title>s prekinjeno 25. točko dnevnega reda - to je s ponovnim odločanjem o
                  Zakonu o spremembah in dopolnitvah Zakona o gospodarskih zbornicah.</title>
               </p>
               <p>Prehajamo na odločanje o navedenem zakonu. Ob tem vas želim opozoriti, da mora pri
               ponovnem odločanju, skladno z drugim odstavkom 91. člena Ustave Republike Slovenije,
               za sprejetje navedenega zakona glasovati večina poslancev Državnega zbora, to je 46
               ali več. Glasujemo. Navzočih je 76 poslank in poslancev, za je glasovalo 74, proti
               nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>s prekinjeno 9. točko dnevnega reda - to je z drugo obravnavo
                  Predloga zakona o spremembah in dopolnitvah Zakona o glavnem mestu Republike
                  Slovenije, v okviru rednega postopka.</title> Prehajamo na odločanje o vloženih
               amandmajih. Odločamo o amandmaju Poslanske skupine SDS k 1. členu. Glasujemo.
               Navzočih je 75 poslank in poslancev, za 28, proti 45.</p>
               <p><stage>(Za je glasovalo 28.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 2. členu. Amandma je povezan z
               amandmajem istega predlagatelja k 3. in 4. členu. V primeru, da ta amandma ni
               sprejet, sta amandmaja k 3. in 4. členu brezpredmetna. Glasujemo. Navzočih je 76
               poslank in poslancev, za 29, proti 46.</p>
               <p><stage>(Za je glasovalo 29.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>S tem smo zaključili odločanje o amandmajih in s tem zaključujem drugo obravnavo
               predloga zakona.</p>
               <p>Prehajamo na tretjo obravnavo predloga zakona. K drugi obravnavi k dopolnjenemu
               predlogu zakona amandmaji niso bili sprejeti. Prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen. Obrazložitev glasu v imenu Poslanske skupine SDS, Zvonko Černač. Prosim.
            </p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. V Poslanski skupini Slovenske demokratske stranke ne bomo podprli
               sprememb zakona o glavnem mestu, ki je bil sprejet leta 2004 in na ustrezen način
               ureja razmerja med mestom in državo. Ta zakon po vsebini ne prinaša ničesar. Zaradi
               njega ne bodo Ljubljančani dihali čistejšega zraka, zaradi njega se ne bo uredil
               promet v mestu in zaradi njega se ne bo uredilo še marsikatero drugo vprašanje, ki bo
               omogočalo dvig kvalitetnega življenja v mestu. Na drugi strani prinaša zakon odliv iz
               državnega proračuna v enem delu v neugotovljenem znesku, ker bo to predmet dogovora
               med predsednikom vlade in aktualnim županom, in v drugem delu v višini približno 15
               milijonov evrov letno. V tem drugem delu prinaša odliv za zagotavljanje pogojev za
               delo diplomatskih konzularnih predstavništev in upravnih organov, glede katerega
               vemo, da nima ne mesto ne občina nobenih pristojnosti.</p>
               <p>Ta ureditev je unikatna. Take ureditve ne pozna nobena druga država. Ureditev, kot jo
               poznamo sedaj v zakonu o glavnem mestu, pa poznajo številne države. Na drugi strani
               se je treba vprašati, ali je prav, da neka občina, neko mesto na specifičen način
               sofinancira potrebe, ki jih povsod v vseh ostalih občinah urejajo na podlagi takih
               ali drugačnih razpisov. Ali je prav, da najbogatejša občina v državi mimo razpisov
               dobi sredstva za urejanje vrtčevskega, šolskega, varstva infrastrukture itn? Verjetno
               to ni prav. V Ljubljani je sedež številnih institucij, predstavništev državnih
               organov, ministrstev in tako naprej, kar vse so prednosti in ne slabosti. To okolje
               je eno izmed najrazvitejših okolij v Republiki Sloveniji, zaradi tega ta dodatna
               sredstva ne bodo prispevala k ničemur. Samo v enem delu bodo zmanjšala to proračunsko
               luknjo, ki jo je uspelo sedanjemu županu z nekje okoli 57 milijonov evrov ob začetku
               njegovega mandata dvigniti na približno 200 milijonov evrov. V vsebini pa se seveda
               ne bo spremenilo nič. Aktivnosti, ki se dogajajo v zadnjih dneh, ko se kupujejo s
               strani države nepremičnine, ki so javno dobro, fužinski grad za 15 milijonov evrov,
               pa so že nekako predpodlaga za to, kar se bo s tem zakonom uzakonilo. To je nekaj
               podobnega, kot če bi država od mesta kupila cesto, ki pelje skozi tunel. To so
               nerazumne odločitve, ki ne pripeljejo k temu, da bi se Ljubljana razvijala hitreje in
               da bi se v njen odvijale tiste aktivnosti, ki so v interesu tako tistih, ki živijo
               tukaj, kot celotne države. Iz tega razloga v poslanski skupini tega zakona oziroma
               sprememb zakona ne bomo podprli, ker gre, tako kot sem povedal, ne za spremembo
               zakona o glavnem mestu, ampak za zakon o poplačilu predvolilnih obljub gospodu
               Jankoviću iz davkoplačevalskih sredstev. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 75 poslank in poslancev, za je glasovalo 45, proti
               27.</p>
               <p><stage>(Za je glasovalo 45.)</stage> <stage>(Proti 27.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 27. točko dnevnega reda,</title> to je z <title>obravnavo
                  Predloga resolucije o strategiji za Jadran.</title> Prehajamo na odločanje o vloženem
               amandmaju.</p>
               <p>Odločamo o prvem amandmaju Poslanske skupine SLS k osmem poglavju. Obrazložitev glasu
               v imenu Poslanske skupine mag. Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. V Slovenski ljudski stranki bomo zagotovo ta amandma
               podprli. Ta amandma namreč vrača ključni del besedila resolucije v prvotno stanje,
               takšno, kot je bilo zapisano v osnovni inačici te resolucije. V tem delu se zelo
               jasno opredeljuje do tega, da Slovenija pač noče imeti v Tržaškem zalivu plinskih
               terminalov. Skozi amandmaje je ta tekst sedmega oziroma novega osmega poglavja bil
               spremenjen tako, da so vrata za izgradnjo morebitnih plinskih terminalov v Tržaškem
               zalivu priprta. Torej, da je pod določenimi pogoji izgradnja takšnih terminalov
               možna. Sedaj pa se je treba odločiti, ali smo za to, da terminalov v Tržaškem zalivu
               ne bomo imeli pod nobenimi pogoji, tako na naši strani in seveda s tem dajemo tudi
               ustrezen signal našim sosedom, ali pa se zavestno odločimo, da bomo takšne terminale
               nekoč v prihodnosti v Tržaškem zalivu imeli. Torej, odločitev je na nas. V Slovenski
               ljudski stranki menimo, da takšni terminali na tem koncu niso primerni, zato bomo
               glasovali za ta amandma. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kakšna poslanska skupina obrazložiti svoj glas? <stage>(Ne želi.)</stage>
               Obrazložitev glasu v svojem imenu Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Jaz bom odločno podprl ta amandma, kajti prav dogajanje
               okoli tega poglavja resolucije me je prepričalo, da je stvar pomembna in celo
               ključnega pomena. Mislil sem, da je resolucija tudi s kompromisno formulacijo dobra,
               ampak s tem amandmajem bo stoodstotno boljša in jasna. In prav ta jasnost marsikoga
               moti, ker meni, da bi bilo v tisti kompromisni obliki dejansko možno interpretirati
               celotno resolucijo oziroma tisti del, tisto poglavje drugače.</p>
               <p>Torej, jaz bom glasoval za amandma. Če kolegi mislijo, da ni bistvene razlike med
               dvema formulacijama, mislim, da ni niti vprašanje, ali podpremo oziroma ne podpremo
               tega amandmaja. Zakaj ga ne bi podprli, če daje dodano vrednost jasnosti? Torej upam,
               da bo prav s tem besedilo takšno, kot je bilo na začetku. Ko smo nastopili na
               tiskovni konferenci predstavniki koalicije, smo imeli pred novinarji besedilo s tem
               tekstom, in ko smo napovedali resolucija, je bila resolucija ta. In s tem amandmajem
               se vrača tisto besedilo. Vse drugo so čudne igre.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Rada bi popravila, mislim, da lahko napovem obrazložitev glasu v imenu poslanske
               skupine. Rada bi pa še to povedala, da te resolucije ni vložila koalicija, temveč so
               jo vložili štirje poslanci. Tako bo Poslanska skupina Socialnih demokratov glasovala
               proti amandmaju in za resolucijo, če amandma ne bo sprejet.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu Franci Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo. Amandma Poslanske skupine SLS bom podprl, kajti s tem je vrnjeno
               prvotno besedilo resolucije, o katerem je bila koalicija usklajena. Potem je prišel
               amandma predsednice Odbora za okolje in prostor in nikoli nismo bili usklajeni, da ne
               podpremo amandmaja SLS-a. In če smo dejansko proti plinskim terminalom v Tržaškem
               zalivu, nas ne sme motiti amandma, ki točno pove, da gre za Tržaški zaliv, in ne
               govori o ozkih gosto naseljenih zalivih. Če smo dejansko proti plinskim terminalom,
               bomo brez težav podprli amandma Slovenske ljudske stranke.</p>
               <p>Pri tem ne gre le za Primorce, ki tam živijo, gre za naše morje, gre za celo
               Slovenijo, kajti v tem trenutku so otroci na Debelem rtiču varni in v zdravem okolju.
               Mnogi od njih si lahko morje privoščijo le preko Rdečega križa na Debelem rtiču, tudi
               na njih moramo pomisliti. In če ima Vlada jasno, kot smo prej slišali, in znano
               stališče, če ga ima Vlada, ga dajmo jasno tudi zapisati. Zato podpiram amandma
               SLS-a.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujem. Navzočih je 72 poslank in poslancev, za je glasovalo 40, proti
               26.</p>
               <p><stage>(Za je glasovalo 40.)</stage> <stage>(Proti 26.)</stage></p>
               <p>Ugotavljam, da je amandma sprejet.</p>
               <p>Zaključili smo odločanje o amandmaju.</p>
               <p>Prehajamo na odločanje o predlogu resolucije o Strategiji za Jadran v celoti<gap n="..."/>
               <stage>/Prosim mir v dvorani!/</stage><gap n="..."/> Ob tem vas obveščam, da me Vlada oziroma
               Zakonodajno-pravna služba nista obvestili, da bi bila resolucija neusklajena.
               Proceduralno, prosim, gospod Kontič.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Spoštovani gospod predsednik, prosim za 10 minut odmora pred nadaljevanjem
               glasovanja, pa še lahko izkoristijo 10 minut za smeh, to je pol zdravja.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za neko zbranost v dvorani. Res da se približuje konec leta, da je bolj
               prešerno razpoloženje. Najprej bomo opravili in zaključili obrazložitve. Želi
               obrazložiti svoj glas katera od poslanskih skupin? Ne želi. Želijo obrazložiti glas
               poslanke ali poslanci? Vidim roko Franca Jurija. Obrazložitev glasu v svojem
               imenu.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Me veseli, da bomo danes glasovali o resoluciji, ki smo jo
               nekateri poslanci zapisali in predlagali javnosti in Državnemu zboru. Resolucija je
               zdaj v svoji prvotni obliki, torej ni nobenega razloga, da bi dvomili o vsebini te
               resolucije in zato jo bom, seveda, prepričano podprl.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo obrazložiti svoj glas?</p>
               <p>Prosim najprej Franci Kek, prosim.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Resolucijo bom podprl in mislim, da bi bilo karkoli drugega kot podpora tej
               resoluciji - si lahko vsak svoje misli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu mag. Borut Sajovic. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Jaz bom tudi resoluciji dal glas <q>"za"</q>. Osnovna ideja in strategija je zagotovo dobra
               in pozitivna, severni del Jadrana je treba zavarovati in zaščititi, vendar po stari
               praksi pa ni treba narediti ta trenutek enega koraka preveč, kajti danes ne odločamo
               o terminalih, o energetski oskrbi Sloveniji, pač pa o zaščiti severnega Jadrana, in
               to resolucija, takšna kot je, omogoča.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo obrazložiti svoj glas? Ne želi.</p>
               <p>Zato zaključujem obrazložitve.</p>
               <p>Sejo prekinjam za 5 minut, nadaljevali jo bomo ob<gap n="..."/> Prej je rekel 5, zdaj je
               popravil na 5. Nadaljevali jo bomo ob 22. in 15 minut.</p>
               <stage type="time">(Seja je bila prekinjena ob 22.08 in se je nadaljevala ob 22.15.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci! Nadaljujemo prekinjeno sejo. Želi gospod
               Kontič besedo? <stage>(Ne želi.)</stage> Prehajamo na glasovanje.</p>
               <p>Prehajamo na odločanje o resoluciji v celoti. Glasujemo. Navzočih je 69 poslank in
               poslancev, za je glasovalo 66, proti 1.</p>
               <p><stage>(Za je glasovalo 66.)</stage> <stage>(Proti 1.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>28. točko dnevnega reda - obravnava 14. rednega letnega
                  poročila Varuha človekovih pravic Republike Slovenije za leto 2008.</title>
               </p>
               <p>Prehajamo na odločanje o predlogu priporočila k 14. rednemu letnemu poročilu Varuha
               človekovih pravic za leto 2008. Proceduralno, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsednik. Naša poslanska skupina pri glasovanju o
               priporočilu k poročilu Varuha človekovih pravic ne bo sodelovala, kajti do obravnave
               te točke ste prišli na neprimeren in nesprejemljiv način. To, kar se je zgodilo, je
               bilo v obravnavi na delovnem telesu samo popravljanje napak koalicije pri obravnavi
               in predvsem pri glasovanju na delovnem telesu. Obstruirali bomo tudi zato, ker se ne
               spoštuje dogovora, ko je bilo dogovorjeno, tudi v prisotnosti predsednika Državnega
               zbora, na Komisiji za poslovnik, da se bo najprej razčistilo vse postopkovne zadeve
               pri teh zapletih v zvezi s poročilom Varuha človekovih pravic. Vendar so kljub vsemu
               trije koalicijski poslanci, člani komisije, vložili zahtevo za sklic nujne seje
               odbora in jo potem v nekaj minutah pred zaključkom redne seje na konspirativen način,
               kot je bilo značilno za neko preteklo obdobje, tudi sklicali, in to s pritiskom na
               zaposlene v delovnem telesu, pa tudi ob sodelovanju uslužbencev generalnega
               sekretarja Državnega zbora. Skratka, šlo je za nek konstrukt pri sklicu. O sklicu ni
               bila obveščena predsednica Komisije za peticije, niti na sejo niso bili vabljeni
               člani Komisije za peticije iz opozicije. Skratka, vse, kar se je zgodilo, se je
               zgodilo tako, kot je to zastavila koalicija, tiho, mimo poslovnika, tudi mimo
               dogovorov, na konspirativen način. Tudi odločitve, ki so bile sprejete, so bile
               sprejete praktično brez razprave in tudi brez sodelovanja opozicije. Zaradi tega pri
               glasovanju o teh priporočilih ne bomo sodelovali in napovedujemo obstrukcijo.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K temu bi rad dodal, da poslovniških nejasnosti ni. Z razlago Komisije za poslovnik
               14. 4. 2005 je jasno, da na vprašanje, ali Komisija za peticije ter za človekove
               pravice in enake možnosti lahko ponovno obravnava posebno poročilo Varuha človekovih
               pravic, čeprav je bila razprava zaključena in glasovanje opravljeno - odgovor je
               enostaven: da mora, dokler ne sprejme priporočila.</p>
               <p>Ugotavljam, da je Poslanska skupina SDS v skladu z drugim odstavkom 65. člena
               napovedala odsotnost pri glasovanju ob tej točki dnevnega reda.</p>
               <p>Zmago Jelinčič, proceduralno, prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Navkljub temu da Poslanska skupina Slovenske nacionalne stranke nima svojega člana v
               Komisiji za peticije in tako naprej, zaradi tega, ker imamo pač samo pet poslancev,
               ne moremo sodelovati na vseh delovnih telesih - pa vendar. Glede na to, kaj se dogaja
               v tej komisiji, kako se vodi ta komisija, kako se zlorablja poslovnik na tej
               komisiji, kako se usmerjeno deluje v smeri potrditve tistega, kar določi in odloči
               koalicija, mislim, da enostavno moramo k temu protestirati.</p>
               <p>Dejstvo je tudi, da zadeva oziroma ta dokument, ki ga je predstavila varuhinja
               človekovih pravic, ne ustreza dejanskemu stanju, ne ščiti in ne zagovarja pravic
               večinskega naroda, ampak ščiti in zagovarja pravice nekih marginalcev takšne ali
               drugačne vrste. Mi sodimo, da mora biti Varuh človekovih pravic tisti, ki bo varoval
               integriteto slovenskega naroda in slovenskih državljanov in tistih, ki spoštujejo
               zakonodajo, tistih, ki plačujejo davke, in tistih, ki so tako imenovani, kot bi rekel
               gospod Pahor <q>"obedient citizens"</q>. Mislim, da na ta način ne smemo dovoljevati, da se
               na tak način sprejemajo dokumenti, ki pravzaprav niso drugega kot poročila, kdo vse
               je prišel tja in kakšen je bil problem, seveda samo s tistim, da se izpusti ime in
               priimek. To ni delo Varuha človekovih pravic in pri takšnem glasovanju mi ne bomo
               sodelovali.</p>
               <p>Napovedujem obstrukcijo poslanske skupine.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Še enkrat ugotavljam, da so bila vsa poslovniška proceduralna pravila razjasnjena in
               brez dilem in ugotavljam, da je Poslanska skupina SNS napovedala obstrukcijo,
               odsotnost od glasovanja pri tej točki, in sicer v skladu s 65. členom Poslovnika
               Državnega zbora, drugim odstavkom. Prehajamo na odločanje. Glasujemo. Navzočih je 53
               poslank in poslancev, za je glasovalo 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je priporočilo sprejeto.</p>
               <p>S tem zaključujem to točko dnevnega reda.</p>
               <p>Prehajamo na <title>31. TOČKO DNEVNEGA REDA,</title> na <title>OBRAVNAVO PREDLOGA ZAKONA O
                  RATIFIKACIJI PROTOKOLA IZ LETA 2002 H KONVENCIJI O VARNOSTI IN ZDRAVJU PRI DELU
                  1981.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je zboru pisno
               poročal. Prijavljenih k razpravi ni. Ker matično delovno telo v okviru druge
               obravnave ni sprejelo nobenega amandmaja, prehajamo na odločanje o predlogu zakona.
               Glasujemo. Navzočih je 74 poslank in poslancev, za je glasovalo 70, proti nihče.</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>32. TOČKO DNEVNEGA REDA,</title> to je na <title>POTRDITEV URADNEGA
                  PREČIŠČENEGA BESEDILA ZAKONA O SISTEMU PLAČ V JAVNEM SEKTORJU.</title>
               </p>
               <p>Uradno prečiščeno besedilo je pripravila Zakonodajno-pravna služba Državnega zbora in
               ga zbor potrdi brez razprave. Prehajamo na odločanje o naslednjem predlogu sklepa:
               <q>"Potrdi se uradno prečiščeno besedilo Zakona o sistemu plač v javnem sektorju."</q>
               Glasujemo. Navzočih je 77 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je Državni zbor uradno prečiščeno besedilo navedenega zakona
               potrdil.</p>
               <p>S tem zaključujem to točko dnevnega reda.</p>
               <p>Prehajamo na <title>33. TOČKO DNEVNEGA REDA,</title> to je na <title>MANDATNO- VOLILNE
                  ZADEVE.</title>
               </p>
               <p>Zbor bo v okviru te točke obravnaval Predlog predsednika Republike Slovenije za
               izvolitev sodnice Ustavnega sodišča Republike Slovenije, Predlog sklepa o razrešitvi
               viceguvernerja in člana sveta Banke Slovenije, Predlog sklepa o imenovanju osmih
               članic oziroma članov Programskega sveta RTV Slovenija na podlagi sedme alineje
               šestega odstavka 17. člena Zakona o RTV Slovenija, Predlog sklepa o imenovanju petih
               članov Programskega sveta RTV Slovenija na podlagi šeste alineje šestega odstavka 17.
               člena Zakona o RTV Slovenija, Predlog sklepa o imenovanju petih članov Nadzornega
               sveta RTV Slovenija, Predlog sklepa o razrešitvi in imenovanju namestnika predsednika
               Državne volilne komisije, predlogi sklepov o spremembi sklepov o sestavi in
               imenovanju predsednika, podpredsednika ter članov in namestnikov članov treh
               preiskovalnih komisij Državnega zbora in ugotovitev prenehanja funkcije predsednika
               delovnega telesa Državnega zbora. Prehajamo na razpravo in odločanje o posameznih
               predlogih.</p>
               <p>Prehajamo na obravnavo <title>Predloga predsednika Republike Slovenije za izvolitev
                  sodnice Ustavnega sodišča Republike Slovenije.</title>
               </p>
               <p>Predsednik Republike Slovenije dr. Danilo Türk je z dopisom z dne 1. decembra 2009
               predlagal Državnemu zboru, da za sodnico Ustavnega sodišča Republike Slovenije izvoli
               mag. Jadranko Sovdat. Želi predstavnik predlagatelja dopolnilno obrazložiti predlog?
               Prosim, dr. Erik Kerševan, Urad predsednika Republike Slovenije.</p>
            </sp>
            <sp who="SDZ5:KerševanErik">

               <speaker>DR. ERIK KERŠEVAN:</speaker>

               <p>Spoštovane gospe poslanke in spoštovani gospodje poslanci! Izvolitev novega ustavnega
               sodnika je nedvomno dogodek izrednega pomena. Uspešna izvolitev sodnika Ustavnega
               sodišča v Državnem zboru je pomembno sporočilo, da demokratična in pravna država
               deluje dobro. Volitve ustavnega sodnika niso političen projekt, temveč so izraz
               potrditve zaupanja v določenega pravnega strokovnjaka s strani najvišjih organov naše
               države, da bo svoje delo opravljal strokovno, zavzeto in predvsem pravično oziroma
               pošteno. Ustavni sodnik mora biti predvsem pravičen sodnik. Zavzemati se mora za
               najbolj temeljne vseh pravnih vrednot, enakost, svobodo in človekovo dostojanstvo. S
               svojimi odločitvami mora zato ustavni sodnik dati vsakomur možnost in priložnost, da
               svobodno zasleduje svoje življenjske cilje v okviru spoštovanja človekovih pravic.
               Ustavnega sodnika kot enega najvišjih sodnikov v državi veže le ustava, torej najmanj
               formalna pravila, vendar nosi za svoje delo zato največ odgovornosti. Prav zato je
               poleg strokovnosti ustavnega sodnika pomembna tudi njegova osebnost.</p>
               <p>Predlagana kandidatka za ustavno sodnico mag. Jadranka Sovdat je nedvomno priznana
               strokovnjakinja s področja ustavnega prava. Poleg tega pa je s svojo osebnostjo
               potrdila svojo predanost delu, spoštovanju temeljnih vrednot in človekovih pravic ter
               doslednost pri njihovem uresničevanju. Njeno zavzemanje za pravo in pravično rešitev
               je poznano širokemu krogu pravnih, pa tudi drugih strokovnjakov. Zato je zelo
               pomembno in razveseljujoče, da so kandidatki že v postopku izrekle podporo prav vse
               poslanske skupine v Državnem zboru. S tem izkazujejo priznanje strokovnosti in
               osebnosti kandidatke, poleg tega pa to kaže tudi na možnost, da se z medsebojnim
               spoštovanjem med institucijami, odprtim dialogom in spoštovanjem dane besede tudi
               zahtevne postopke pripelje do uspešnega zaključka.</p>
               <p>Ob navedenem kaže spomniti tudi na težave, s katerimi se sooča Ustavno sodišče, kjer
               zaradi preobilice zadev, med njimi mnogo birokratskega in nepotrebnega dela,
               obremenjuje Ustavno sodišče pri zagotavljanju ustavnosti v Republiki Sloveniji. Le
               največja zavzetost ustavnih sodnikov in drugih zaposlenih na Ustavnem sodišču še
               zagotavlja učinkovito varstvo ustavnih pravic, vendar pa je treba navedeno situacijo
               čim prej izboljšati s sprejetjem potrebnih ustavnih sprememb, ki so tudi že v
               pripravi. Le-te bodo Ustavnemu sodišču tudi v prihodnje zagotovile možnost bolj
               učinkovitega dela in odločanja o sprejetih ustavnih pobudah in pritožbah v razumnem
               roku.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog je obravnavala Mandatno-volilna komisija kot matično delovno telo, ki
               Državnemu zboru pisno poročala.</p>
               <p>Sledi predstavitev stališč poslanskih skupin.</p>
               <p>Besedo ima Jože Tanko v imenu Poslanske skupine Slovenske demokratske stranke,
               prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, spoštovani predsednik.</p>
               <p>Poslanska skupina je s kandidatko 25. novembra opravila pogovor in na osnovi pogovora
               smo v poslanski skupini ocenili, da je mag. Jadranka Sovdat primerna za kandidatko za
               sodnico Ustavnega sodišča.</p>
               <p>Poslanska skupina bo kandidatko na tajnem glasovanju podprla.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključili smo predstavitev stališč poslanskih skupin.</p>
               <p>Sledi razprava poslank in poslancev.</p>
               <p>Besedo ima dr. Vinko Gorenak, prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Ustavno sodišče in ustavni sodniki so izjemno pomembna ustavna kategorija. Mi vemo,
               da je Ustavno sodišče vrh sodne veje oblasti. Sami veste, da smo bili dostikrat
               relativno nezadovoljni tudi sami v letošnjem letu, konkretno 5. maja, z odločitvami
               Ustavnega sodišča. Predstavnik predlagatelja je pravzaprav izjemno lepo povedal, in
               se bom navezal nanj, rekel je, da nekako niso politična kategorija, s čimer se lahko
               globoko strinjamo. Res pa je, da zgodovina tega Državnega zbora in odločitve
               Državnega zbora v zgodovini niso takšne. Državni zbor je bil sposoben postaviti na
               Ustavno sodišče tudi bivšega predsednika politične stranke - seveda govorim o gospodu
               Ribičiču. Zagotovo ustavne sodnike veže le ustava, toda pri političnem kadrovanju,
               kakršnemu smo bili priče v preteklosti, je situacija jasna, da ustavnega sodnika
               vežejo tudi osebne vrednote. Če pa so osebne vrednote prehudo vezane na eno politično
               stranko, ki ji je pripadal ali v preteklosti celo predsedoval, potem ga verjetno
               lahko zanese tudi v to smer.</p>
               <p>Jaz sem vesel, da s kandidatko ni tako, da je kandidatka predstavnica stroke -
               prepričala je tudi nas - in verjamem, da bo zelo korektno opravljala svoje delo, in
               verjamem, da bo doprinesla k uravnoteženosti Ustavnega sodišča. Sedanja sestava
               oziroma sploh sestave Ustavnega sodišča so pač bile kadrovanje v skladu s politično
               voljo Državnega zbora, ki pa je bila večino let po osamosvojitvi, govorim o večini
               let po osamosvojitvi, pač leva politična opcija. Zato ni čudno, da smo pogosto
               nezadovoljni z njihovimi odločitvami, ker pač preprosto <q>"vozijo preveč po levi"</q>, bi
               rekel.</p>
               <p>Verjamem, da bo sodnica, kandidata gospa Sovdat ena tistih, ki bo pomembno prispevala
               k temu, da bomo v bodoče deležni bolj uravnoteženih odločb Ustavnega sodišča, bolj
               premišljenih odločb Ustavnega sodišča in ne takih, kot smo jih doživeli 5. maja, ko
               žal niso naredili kaj veliko več, kot copy-paste varianto ministra Zalarja. Njena
               strokovnost verjetno k temu doprinaša, možnost pogovora je bila in prav je, da jo
               potrdimo. Sam, seveda, jo tudi bom. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zaključujem razpravo.</p>
               <p>Prehajamo na izvedbo glasovanja o Predlogu predsednika Republike Slovenije za
               izvolitev sodnice Ustavnega sodišča Republike Slovenije. V skladu s 163. členom
               Ustave Republike Slovenije ter prvim odstavkom 14. člena Zakona o Ustavnem sodišču
               Republike Slovenije o izvolitvi Državni zbor odloča s tajnim glasovanjem. V skladu s
               prvim odstavkom 92. člena Poslovnika Državnega zbora vodi tajno glasovanje komisija,
               ki jo sestavljajo predsedujoči ter štirje poslanci, ki jih izvoli Državni zbor.
               Poslanske skupine so mi že posredovale predloge za člane komisije, ki vodi
               glasovanje. To so: Anton Colarič, SD, Robert Hrovat, SDS, Franci Kek, Zares, in Gvido
               Kres, SLS. Član te komisije sem tudi jaz kot predsedujoči. Pri delu komisije bo
               sodelovala tudi namestnik generalne sekretarke Matjaž Plevelj. Ali kdo temu predlogu
               nasprotuje? Če ne, prehajamo na odločanje v taki sestavi komisije. Glasujemo.
               Navzočih je 77 poslank in poslancev, za je glasovalo 77, proti nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena. V skladu s tretjim
               odstavkom 92. člena Poslovnika Državnega zbora bo poslankam in poslancem glasovnica
               vročena tako, da pride vsak poslanec k mizi predsedujočega in pove svoje ime in
               priimek. Glasuje se tako, da se na glasovnici obkroži besedo <q>"za"</q> ali <q>"proti"</q>. V
               skladu s petim odstavkom 91. člena Poslovnika Državnega zbora je neizpolnjena
               glasovnica neveljavna, neveljavna je tudi glasovnica, iz katere volja poslanke
               oziroma poslanca ni jasno določena. V skladu s prvim odstavkom 14. člena Zakona o
               Ustavnem sodišču Republike Slovenije bo predlagana kandidatka izvoljena, če bo zanjo
               glasovala večina vseh poslank in poslancev, to je 46 ali več. Glasovali bomo v
               dvorani v glasovalnih kabinah. Poslanke in poslanci boste izpolnjeno glasovnico dali
               v glasovalno skrinjico, ki bo v dvorani na mizi ob kabinah za glasovanje. Prehajamo
               na izvedbo tajnega glasovanja. Poslanke in poslanci, ki mi boste pomagali pri
               glasovanju, prosim, da se takoj zglasite v sobi 217, kjer boste prevzeli volilni
               material. Glasovanje se bo pričelo ob 22.40 in bo trajalo do 22.55. Po končanem
               glasovanju prosim poslance, ki mi boste pomagali pri glasovanju, da se zberete v sobi
               217. Prekinjam to točko dnevnega reda in sejo Državnega zbora, ki jo bomo nadaljevali
               ob 23.05.</p>
               <stage type="time">(Seja je bila prekinjena ob 22.35 in se je nadaljevala ob 23.05.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi, poslanke in poslanci! Nadaljujemo sejo in prekinjeno
               obravnavo 33.A točke, to je Predlogom predsednika Republike Slovenije za izvolitev
               sodnice Ustavnega sodišča Republike Slovenije. Prebral bom zapisnik o ugotovitvi
               izida glasovanja o kandidatki za sodnico Ustavnega sodišča Republike Slovenije mag.
               Jadranki Sovdat.</p>
               <p>Glasovanje je bilo v prostorih Državnega zbora 17. decembra 2009. Razdeljenih je bilo
               77 glasovnic, oddanih je bilo 77 glasovnic, neveljavnih glasovnic ni bilo, veljavnih
               je bilo 77 glasovnic. Za je glasovalo 74 poslank in poslancev, proti so glasovali 3
               poslanci.</p>
               <p>Na podlagi izida glasovanja je bila mag. Jadranka Sovdat z večino glasov vseh
               poslancev izvoljena za sodnico Ustavnega sodišča Republike Slovenije.</p>
               <p>Prosim mag. Jadranko Sovdat, sodnico Ustavnega sodišča Republike Slovenije, da
               priseže pred Državnim zborom.</p>
            </sp>
            <sp who="SDZ5:SovdatJadranka">

               <speaker>MAG. JADRANKA SOVDAT:</speaker>

               <p>Spoštovani! Prisegam, da bom sodila po ustavi in zakonu in po svoji vesti in si z
               vsemi svojimi močmi prizadevala za ustavnost in zakonitost ter za varovanje
               človekovih pravic in temeljnih svoboščin. <stage>/Aplavz./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, gospa sodnica.</p>
            </sp>
            <sp who="SDZ5:SovdatJadranka">

               <speaker>MAG. JADRANKA SOVDAT:</speaker>

               <p>Spoštovani gospod predsednik, spoštovane gospe poslanke in spoštovani gospodje
               poslanci! Zahvaljujem se vam za izkazano zaupanje. Zvesta bom prisegi, ki sem jo dala
               pred tem visokim zborom.</p>
               <p>Dovolite mi, da vam ob tej priložnosti zaželim vesele praznike, v letu, ki prihaja,
               pa vam želim dovolj politične modrosti, da boste sprejemali dobre odločitve. Želim pa
               vam seveda tudi zdravja in osebne sreče v krogu vaših družin in prijateljev. Srečno!
               <stage>/Aplavz./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala v imenu vseh nas. Sodnici čestitam in želim uspešno delo!</p>
               <p>Prehajamo na obravnavo Predloga sklepa o razrešitvi viceguvernerja in člana Sveta
               Banke Slovenije. Predlog sklepa je v obravnavo Državnemu zboru predložila
               Mandatno-volilna komisija. Prijavljenih k razpravi ni.</p>
               <p>Prehajamo na odločanje o predlogu sklepa, s katerim se dr. Timoteja Jagriča razreši
               funkcije viceguvernerja in člana Sveta Banke Slovenije. Razrešitev velja z dnem
               sprejetja tega sklepa. Glasujemo. Navzočih je 72 poslank in poslancev, za je
               glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo Predloga sklepa o imenovanju osmih članic oziroma članov
               Programskega sveta RTV Slovenija na podlagi sedme alineje šestega odstavka 17. člena
               Zakona o RTV Slovenija. Predlog sklepa je v obravnavo Državnemu zboru predložila
               Mandatno-volilna komisija. Sledi prestavitev stališ poslanskih skupin. Besedo ima
               Cvetka Zalokar Oražem v imenu Poslanske skupine Zares. Se odpoveduje. Besedo ima Jože
               Tanko v imenu Poslanske skupine SDS. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Lep pozdrav vsem! Izmed nabora 29 predlogov, ki so prišli
               pravočasno, je bilo po našem mnenju moč izbrati boljšo ekipo. Žal je koalicija iz
               tega nabora izbrala izrazito politično usmerjene osebe, ki bodo težko zastopali
               interese javnosti, publike, interese pluralne družbe in seveda tudi javni interes in
               bo verjetno njihovo delo usmerjeno predvsem v izvajanje trdih političnih stališč. Ta
               izbor prav gotovo pomeni krepak korak k politizaciji javnega zavoda radiotelevizije
               in tudi tlakuje pot političnemu prevzemu v radioteleviziji in verjetno bo ta izbor
               novih članov programskega sveta dal tudi morda strokovni suport nesmiselnim rešitvam,
               ki jih prinaša Širčina novela zakona o radioteleviziji, ki pa so jo sicer razsuli že
               na vseh obravnavanih nivojih. Lahko pričakujemo tudi politično urednikovanje oziroma
               politični pritisk, tudi politično usmerjanje in pritiskanje na tretji program ali pa
               se bo morda celo iskalo ljudi za njegovo ukinitev. To verjetno ne bo preprečila niti
               retrospektiva novinarskih dosežkov sedanje ministrice, ki smo jih sedaj kar nekajkrat
               zaznali na tem programu.</p>
               <p>Sedaj če samo na kratko pogledamo, kateri kadri so bili izbrani za izmed gledalcev in
               poslušalcev: Aleksander Bassin se je omenjal kot kandidat SD-ja za Ministra za
               kulturo. Recimo, Mojca Šebart Kovač je bila predvidena ali pa kandidatka LDS-a za
               šolsko ministrico. Med kandidati, ki jih danes volimo, je tudi Sergij Pelhan,
               nekdanji minister za kulturo. So tudi še nekateri podpisniki, <gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani!</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p><gap n="..."/> skratka, govorimo o tem, da so med temi predlogi večinsko člani SD-ja in
               Liberalne demokracije in tudi nekdanji člani ZKS-a. Skratka, poslušalci in gledalci
               so predlagali izrazito politično usmerjeno, politično obarvane kandidate, ki bodo
               zastopali njihove interese.</p>
               <p>Odkrito moram povedati, da v poslanski skupini nasprotujemo večini izbranih
               kandidatov, ki jih je izbrala mandatna komisija iz te kvote, kajti ob prebiranju teh
               imen ne zaznamo niti civilnega, ampak gre za politično zelo usmerjeno, dodelano in
               skrbno izbrano selekcijo, in to rdeče obarvano.</p>
               <p>Mi bomo glasovali proti.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključili smo s predstavitvijo stališč poslanskih skupin.</p>
               <p>Sledi razprava poslank in poslancev, besedo ima<gap n="..."/> Se odpoveduje, Franco Juri se
               odpoveduje.</p>
               <p>Franc Pukšič, prosim, Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Lep pozdrav, kolegice in kolegi, predsednik.</p>
               <p>Jaz se razpravi ne bom odpovedal, in sicer iz enega preprostega razloga, kot je pač
               bilo že rečeno - koalicija ima večino in je lahko tudi na večinski način odločala in
               med 29 kandidati izvolila teh 8, za katere je mislila, da je najbolj prav. Tako pač
               je v demokraciji in koalicija ima to možnost in tudi prevzema odgovornost. Vendar ne
               morem pa verjetni, da je možno v demokraciji narediti tudi to, da opoziciji
               podtaknejo glasovni listič. Sam sem nadomeščal poslanskega kolega Jakoba Presečnika
               na Mandatno-volilni komisiji in ko sem dobil v roke listič na katerem, ker je to
               javno glasovanje, ker je seveda bilo 29 kandidatov, je pač napisan list, je bilo na
               listu napisano, kljub temu da sem ga nadomeščal, <q>"Jakob Presečnik"</q>. Torej, Franc
               Pukšič ni Jakob Presečnik in Jakob Presečnik ni Franc Pukšič. Je pa Franc Pukšič
               nadomeščal Jakoba Presečnika. <gap n="..."/><stage>/Smeh v dvorani./</stage><gap n="..."/> No, ko sem to ugotovil, torej,
               to popravil, prečrtal in sam to napisal tako, kot je treba, in vzel glasovnico v
               roke, sem videl, da mi je nekdo iz koalicije že dva kandidata obkrožil. No, in ker je
               na glasovnici to res tako, vam jo lahko tudi pokažem. Ko sem protestiral pri
               predsedniku Mandatno-volilne komisije, je zahteval, da to glasovnico vrnem, vendar
               prav zaradi tega, da lahko verodostojno tudi dokažem in pokažem, kaj se je zgodilo,
               je nisem vrnil, dobil pa sem potem na zahtevo drugo, prazno, torej čisto, ne vnaprej
               obkroženo glasovnico. Torej, na tej glasovnici sta bila že obkrožena dva kandidata
               pod zaporedno številko 1 in zaporedno številko 3. Tisti, ki je to naredil ali ki je
               to naredila, ni imela niti toliko, da bi se vsaj opravičila za to dejanje.</p>
               <p>Skratka, to se mi pa ne zdi demokratično in s strani tistih, ki so jih polna usta
               prav šolanja in govorjenja, kako nekdo drug in nekateri drugi ne delujejo in ne
               delajo demokratično.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zaključujem razpravo. Proceduralno želite, gospod Sajovic? Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa. No, moram reči, ker sem bil predsednik te komisije, ki je izvedla
               glasovanje, da je bila napaka opažena takoj, poslancu zadeva obrazložena, moram pa
               reči, da je imel velike težave z razumevanjem relativno enostavne glasovnice. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prehajamo na odločanje o predlogu sklepa, s katerim se za članice oziroma
               članice Programskega sveta RTV Slovenija na podlagi sedme alineje šestega odstavka
               17. člena Zakona o RTV Slovenija imenujejo Aleksander Bassin, Gojko Bervar, Peter
               Geršič, dr. Mojca Kovač Šebart, dr. Tonček Kregar, Sergij Pelhan, dr. Anton Ploj in
               Peter Rudl. Ob tem vas želim opozoriti, da bo v skladu z 9. odstavkom 17. člena
               Zakona o RTV Slovenija sklep sprejet, če bo zanj glasovala večina poslancev Državnega
               zbora, to je 46 ali več. Glasujemo. Navzočih je 74 poslank in poslancev, za je
               glasovalo 52, proti 20.</p>
               <p><stage>(Za je glasovalo 52.)</stage> <stage>(Proti 20.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo Predloga sklepa o imenovanju petih članov Programskega sveta
               RTV Slovenija na podlagi šeste alineje šestega odstavka 17. člena Zakona o RTV
               Slovenija.</p>
               <p>Predlog sklepa je v obravnavo zboru priložila Mandatno-volilna komisija. Sledi
               predstavitev stališč poslanskih skupin. Besedo ima gospod Jože Tanko. <stage>(Ne.)</stage>
               Zaključili smo predstavitev stališč poslanskih skupin. Prehajamo na odločanje o
               predlogu sklepa, s katerim se za člane Programskega sveta RTV Slovenija na podlagi
               šeste alineje šestega odstavka 17. člena Zakona o RTV Slovenija imenujejo: Matevž
               Caserman, dr. Peter Pavel Klasinc, dr. Jernej Pikalo, Igor Vidmar in Vlado Vrbič.
               Glasujemo. Navzočih je 73 poslank in poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo Predloga sklepa o imenovanju petih članov Nadzornega sveta RTV
               Slovenija. Predlog sklepa je v obravnavo Državnemu zboru predložila Mandatno-volilna
               komisija. Sledi predstavitev stališč poslanskih skupin. Besedo ima Jože Tanko
               SDS.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za prijaznost. Vsem v pojasnilo, tisto napako prej je naredila gospa
               Potrata pri Pukšiču<gap n="....."/><stage>/Oglašanje iz klopi./</stage> Saj je prav<gap n="...."/><stage>/Oglašanje iz
               klopi./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani in brez pripomb iz klopi.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Tu imamo drugi del oziroma imenovanje nadzornega odbora Radiotelevizije. Mi smo po
               prejemu gradiva, ki smo ga dobili na poslanske klopi, ugotovili, da struktura
               nadzornega odbora, kot je bil predviden, ni skladna z zakonom, kajti niso skladno
               zastopane poslanske skupine v Državnem zboru in tudi pri tem nadzornem delu je
               porušeno razmerje med koalicijo in opozicijo. Mi smo na predsednika Mandatno-volilne
               komisije naslovili tudi dopis, v katerem smo predlagali, da bi se ta postopek
               imenovanja spremenil in smo predlagali, da bi se ta točka umaknila z dnevnega reda in
               da bi se določil nov rok poslanskim skupinam in da bi istočasno tudi Poslanska
               skupina Socialnih demokratov ali pa katerakoli druga iz koalicije umaknila enega iz
               nadzornega odbora radiotelevizije. Kljub temu da je bilo na razpolago dovolj časa in
               da je šlo za interni poziv poslanskim skupinam, je pač večina na Mandatno-volilni
               komisiji odločila, da ne bo podaljšala roka in da tega predloga ne bo upoštevala.
               Tako smo prišli do predloga, ki je izrazito v škodo opozicijskih poslanskih skupin
               oziroma opozicijskih strank. Preseneča predvsem togost, pa tudi zadrtost koalicije.
               Tu je le treba povedati, da je pri tem prednjačil predsednik Mandatno-volilne
               komisije in njegova poslanska skupina, in tega predloga naše poslanske skupine niso
               podprli. Prav zato mi tega predloga ne bomo podprli, kajti kljub temu, da je bila
               možnost poprave, da bi lahko tudi danes na tej seji te zadeve uredili, pač koalicija
               na to spremembo roka in eventualnega predloga ni pristala. Skratka, predlog ni
               skladen z zakonom, zato bomo glasovali proti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Borut Sajovic. <stage>(Ne.)</stage> Zaključili smo s predstavitvami stališč
               poslanskih skupin. Sledi razprava poslank in poslancev. Dušan Kumer ima besedo.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala za besedo. Saj bi se odpovedal, ampak glede na to, da sem dobil vrednostno
               sodbo, da sem tog in zadrt, bom poskušal na preprost in bolj mehak način razložiti
               zadevo.</p>
               <p>To je eden od primerov, kako vestno ali nevestno se opravljajo zadeve znotraj
               Državnega zbora, predvsem v poslanskih skupinah, ki jemljejo nekatere stvari z levo
               roko ali pa preprosto stvari nočejo uresničiti. Namreč, rokovnik smo sprejeli na
               Mandatno-volilni komisiji za predlagane kandidatka in kandidate v nadzorni odbor 15.
               oktobra 2009, to je več kot dva meseca nazaj. Rok za posredovanje predlogov je bil
               12. november 2009. 26. novembra je bila sklicana seja Mandatno-volilne komisije, na
               kateri smo ta predlog obravnavali, ki je bila 10. decembra. In poglejte zlomka!
               Poslanska skupina SDS pride s predlogom za umik pet minut pred dvanajsto, en dan pred
               sejo, 10., in Poslanska skupina SLS pride s predlogom ob 12.35, kar je po roku za
               vložitev dodatnih predlogov ali spremembe dnevnega reda.</p>
               <p>Še enkrat, spoštovani kolegi, mogoče je to dovolj dober nauk in poduk, da morate
               prihodnjič svoje naloge, zaradi katerih sedite v Državnem zboru in ste tudi plačani,
               opravljati vestno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Franco Juri ima besedo. <stage>(Se odpoveduje.)</stage> Franc Pukšič ima besedo.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Ob imenovanju petih članov Nadzornega svet RTV Slovenija je to, kar je
               predsednik Mandatno-volilne komisije, kar se tiče rokov, povedal točno. To smo tudi
               tam povedali in priznali, rekli tudi <q>"mea maxima culpa"</q>. Ampak, ali je to hujše in če
               bi koalicija hotela spoštovati 26. člen, ki pravi, da Državni zbor imenuje pet
               članov, pri čemer mora upoštevati zastopanost političnih strank v Državnem zboru. Saj
               so upoštevali zastopanost političnih strank, vendar samo koalicijskih. V tem primeru
               je razmerje 80:20. Če bi upoštevali tudi to, kar smo zamudili, pa vendarle, če bi
               hoteli, lahko to upoštevate, ker ta rok je pač rok, ki je bil znotraj neke skupine
               dogovorjen in-ali, ali pa ne bi bilo nič narobe, da do današnjega dne, do te
               obravnave v Državnem zboru, bi lahko to nadoknadili oziroma že tisti dan, če bi
               hoteli. Vendar vladajoča koalicija, tako kot je kolega Tanko rekel, z vodenjem v tej
               smeri, da se to ne zgodi, s strani predsednikov odbora in drugih članov SD-ja je milo
               rečeno nekorektna.</p>
               <p>Ni pa res, da sem imel kakršnekoli težave s takšno ali drugačno glasovnico. Res pa
               je, da nekateri imajo izkušnje s ponarejanjem rezultatov.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Proceduralno, mag. Majda Potrata. Ampak, prosim, proceduralni predlog,
               prej ga gospod Sajovic ni dal in je kršil pravilo.</p>
            </sp>
            <sp who="SDZ5:PotrataMajda">

               <speaker>MAG MAJDA POTRATA:</speaker>

               <p>Gospod predsednik. Jaz bom kršila pravila, ampak želim<gap n="..."/> Dovolite, želim, da
               zabeleži to pojasnilo magnetogram. Zaradi tega, ker na seji Mandatno-volilne komisije
               tisti čas, ko smo glasovali, so bile vključene snemalne naprave in niso mogle
               zabeležiti mojega opravičila gospodu Pukšiču in priznanja moje napake. Ampak, gospod
               Pukšič je dobil nov glasovalni list, je lahko izrazil svojo voljo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospa Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p><gap n="..."/> in se na tistem listu zmotil. Nisem pa nikoli zase trdila, da sem nezmotljiva.
               Napako sem priznala, se opravičila in se vam zahvaljujem,<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala. To je kršitev<gap n="..."/></p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p><gap n="..."/> da je zdaj to zabeležil tudi magnetogram<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> poslovnika. Hvala lepa.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p><gap n="..."/> hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ampak jaz bi vas prosil, da me ne opozarjate na kršitve poslovnika, te ugotavljam
               jaz, posebej pa ne tisti, ki jih sicer sami prevečkrat radi kršijo. Hvala lepa.</p>
               <p>Bojan Kontič želi besedo. Prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Koliko nervoze pri enem opravičevanju; ampak dobro, to
               je sestavni del.</p>
               <p>Poglejte, to, kar je bilo povedano pri imenovanju članov v Nadzorni svet RTV, tistih,
               ki jih imenuje Državni zbor, seveda ne drži povsem. Tu v 26. členu, ki opredeljuje
               sestavo Nadzornega sveta RTV Slovenija, torej v Zakonu o RTV-ju, je zapisano: <q>"da
               Državni zbor imenuje pet članov, pri čemer mora upoštevati zastopanost političnih
               strank"</q>, in drugače tudi ni mogel ravnati, ker vsi, ki so bili predlagani, so bili
               predlagani s strani poslanskih skupin, v roku, ki je bil za to predpisan. Torej,
               predlaganih je bilo 5 kandidatov, 5 kandidatov se imenuje in 5 kandidatov smo
               določili na Mandatno-volilni komisiji. Nobene zmede in nič posebnega se ni pri tem
               glasovanju dogajalo.</p>
               <p>Torej, ni pa mogoče govoriti o sorazmerni zastopanosti političnih strank, ker to v
               zakonu ne piše in tudi zelo težko bi izvedli sorazmerno zastopanost političnih
               strank, ker jih je v Državnem zboru preveč za premalo mest, če bi želele vse stranke
               zastopanost v Nadzornem svetu RTV-ja.</p>
               <p>Druga zgodba, ki pa je ravno tako pomembna. V tem zakonu ne piše, da mora biti
               razmerje med opozicijo in koalicijo, ker tega razmerja ta zakon ne pozna in se tudi
               pri prejšnji sestavi nadzornega sveta ni upošteval in ga niste mogli upoštevati, ker
               dejansko to tudi ni zapisano. Ampak, kar je najpomembnejše, treba je bilo predlagati
               kandidate, in predlagali smo jih 5, toliko, kolikor se jih imenuje. Torej, naknadno,
               ko je rok potekel, je bilo spoznano, da bi morda lahko še kdo predlagal kandidata,
               seveda če bi se na Mandatno-volilni komisiji dogovorili, da postopek ponovimo. To je
               tako, kot bi kdo prišel v ponedeljek na volitve, volitve pa so bile v nedeljo. Težko
               bi spremenil volilni rezultat.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Cvetka Zalokar Oražem - se odpoveduje, ne<gap n="..."/> Ne, Cvetka Zalokar Oražem? Se
               odpoveduje.</p>
               <p>Zaključujem razpravo.</p>
               <p>Prehajamo na odločanje o predlogu sklepa, s katerim se za člane Nadzornega sveta RTV
               Slovenija imenuje Anton Horvatič, Miha Klun, Marko Laznik, Amalija Lukner in mag.
               Lenart Šetinc.</p>
               <p>Želite, gospod Černač, postopkovno ali želite obrazložitev glasu? Obrazložitev glasu
               v imenu poslanske skupine? Obrazložitev glasu v imenu Poslanske skupine SDS Zvonko
               Černač. Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa, gospod predsednik. Ne vem, zakaj imate tako težavo, da mi dajete besedo.
               Saj ne bom nič katastrofalnega povedal.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Z velikim veseljem sem vam dal besedo in brez težav. Ste jo dobili in jo imate.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Povedal bom pač, da Poslanska skupina Slovenske demokratske stranke iz razlogov, ki
               so bili že obrazloženi, tega sklepa ne bo podprla.</p>
               <p>Zastopanost političnih strank in razmerje v Državnem zboru ni 4:1, ampak je kvečjemu
               3:2 in tako bi moral biti tudi ta nadzorni svet sestavljen.</p>
               <p>Ko smo že govorili o priložnosti, ki jih je imela takratna opozicija v prejšnjem
               mandatu, verjetno ne gre pozabiti tega, da je bila prejšnja opozicija izrecno
               povabljena k sodelovanju in participaciji v številnih nadzornih svetih vseh javnih
               družb, v katerih ima država svoj delež, in je to pravico lahko v polni meri tudi
               izkoristila, kar je nek demokratičen standard, ki bi ga veljalo uporabljati tudi v
               tem mandatu, še posebej ob dejstvu, da se zakon v tem času ni v ničemer
               spremenil.</p>
               <p>Ta sestava, ki je bila potrjena na mandatni komisiji, ne sledi določbam zakona in je
               v nasprotju z določbami zakona, ker 4 : 1 ni sestava, ki je v skladu z zastopanostjo
               strank v Državnem zboru. Iz tega razloga poslanska skupina takega sklepa ne more
               podpreti. Dodaten razlog je pa tudi v tem, da je nedopustno, da se dogajajo neke
               vnaprej napol izpolnjene glasovnice, kar tudi kaže na to, na kakšen način se te
               zadeve v tem mandatu, ko nam vladajo SD, LDS in Zares, odvijajo. V Poslanski skupini
               Slovenske demokratske stranke menimo, da bi bilo treba tako odločitev spremeniti, ker
               ne pripomore k uveljavljanju demokratičnih standardov, še posebej ne v javnem zavodu
               RTV Slovenija. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu poslanske skupine? V okviru Poslanske skupine
               SD, Dušan Kumer. <gap n="..."/><stage>/Nerazumljivo./</stage><gap n="..."/> dveh obrazložitev.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Težko, da bom pristal tamle ja. Hvala za besedo, gospod predsednik! Še enkrat bi
               ponovil zaradi javnosti in zaradi tudi nekaterih tukaj, tudi mojega predgovornika.
               Sedaj ali res ne pozna ali pa noče<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Brez polemik, prosim. V obrazložitvi glasu niso možne polemike.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Sem rekel zaradi verodostojnosti in kredibilnosti tega, o čemer danes razpravljamo. V
               26. členu Zakona o RTV piše, in se razlikuje od tistih, ki jih predlagamo pet v
               programski svet, vam lahko tudi 17. člen preberem, ampak bom 26. prebral: <q>"Predloge
               kandidatov za pet članic oziroma članov nadzornega svata RTV Slovenija, ki jih v
               sestavo imenuje Državni zbor, pri čemer mora upoštevati zastopanost političnih strank
               v Državnem zboru."</q> Ko je bil 15. oktobra do 12. novembra odprt javni poziv, so
               poslanske skupine predlagale. Prišlo je samo pet predlogov. Zakaj je prišlo samo pet
               predlogov, zakaj jih ni prišlo osem? Jaz sem prej povedal: zaradi nevestnega
               delovanja in funkcioniranja, po mojem mnenju, poslanskih skupin, ki so se oglasile -
               ne po 12. novembru do 26. novembra, preden smo sklicali sejo za 10. december, ampak
               9. decembra - pet pred dvanajsto. Lepo vas prosim! Predlog je prišel 9. decembra ob
               13.35 oziroma 12.34. Se pravi, po tistem roku, ko lahko vlagaš za naslednji dan za
               sejo. Tao so vsi pogoji - legitimno, legalno je ustvarjen predlog, ki smo ga na
               Mandatno-volilni komisiji sprejeli, in predlagam, da ne govorimo tu, da gre za
               predlog, ki ni v okviru zakona RTV, ki ne izpolnjuje pogojev zakona in kriterijev o
               RTV. To preprosto ni res, to je izmišljotina in to je laž! In za nič drugega ne
               gre.</p>
               <p>Zato vas še enkrat, kolegi, prosim, da naj bo to učna ura za drugič, da je treba
               stvari vzeti pri teh zadevah resno. Fino bi bilo, da bi bilo osem predlogov, saj tudi
               pri programskem svetu ne vem, zakaj je bilo samo pet predlogov, da jih ni bilo osem.
               Ne vem, zakaj. Ampak tam se nihče ne pritožuje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Franc Pukšič v lastnem imenu ali v imenu poslanske skupine? Želi še
               katera poslanska skupina obrazložiti svoj glas? Ne želi. Franc Pukšič v svojem imenu.
            </p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Jaz sem povedal, da v imenu poslanske skupine<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Lahko v imenu poslanske skupine.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Predsednik, jaz vas razumem, dan je dolg, planiranje v tej hiši pa nima
               nobenega<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Pukšič brez sočutja, ni potrebe<gap n="..."/></p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p><gap n="..."/>in vas razumem in vam nič ne zamerim, tako da<gap n="..."/> Sem pa sočuten, ker sem iz
               kmečkih Slovenskih goric doma. Če bi bil iz kakšnega drugega kraja, pa verjetno ne bi
               bil.</p>
               <p>Slovenska ljudska stranka tega sklepa o imenovanju petih članov Nadzornega sveta RTV
               ne bo podprla.</p>
               <p>Nekateri govorijo, da so bile natrošene ob razpravi nekatere laži, jaz pa pravim, da
               ni tako. Rok, ki je bil določen, je enostavno navaden poslovniški rok. Kolegice in
               kolegi, če bi želeli, bi lahko to upoštevali. Tako kot piše v 26. členu, res je, da
               piše <q>"zastopanost političnih strank,"</q> vendar edini bog tu notri je SD, ki odloča,
               katere politične stranke bodo zastopane, in to pravico so si vzeli. Govoriti o zamudi
               - smo povedali, ampak če bi hoteli, bi to lahko upoštevali. Tako da ne govorimo, da
               nismo zamudili poslovniškega roka, smo ga zamudili, ampak če bi KVIAZ to hotel, bi
               lahko to akceptiral in zadevo uredil.</p>
               <p>Mimogrede, ali ste pozabili, da je nek sodnik Šubic, ki bi moral v 15 dneh napisati
               sodbo, pozabil nanjo oziroma je ni napisal v 9 mesecih. In tista dva, ki sta bila
               obsojena takrat za pet let in še nekaj, nista odsedela niti ene sekunde zapora. So pa
               spravili naš Elan tja, kjer je danes - torej, na dno, česar si ni zaslužil. Tako da
               govoriti toliko o tem poslovniškem roku, biti tako pameten, je pač brez zveze. Res pa
               je, pač povejte, da ste tisti, ki boste o tem odločali in določali, katere politične
               stranke bodo zastopane. Tako ste menda do sedaj delali tudi na vseh KVIAZ-ih, tudi ko
               je opozicija dala dovolj kandidatov, tudi takrat tega niste upoštevali.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, Jože Tanko, obrazložitev glasu v svojem imenu.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Najprej bi rad povedal, da je bil predlog, ki smo ga
               posredovali na Mandatno-volilno komisijo za umik te točke, tega odločanja z dnevnega
               reda, posredovan v poslovniškem roku. Gospod Kumer, v poslovniškem roku! Deset, pet
               pred dvanajsto - v poslovniškem roku. Druga stvar, ki je, je bil rok, ki je bil
               posredovan poslanskim skupinam, instrukcijski rok, interni rok. In tako kot je
               Mandatno-volilna komisija s sklepom določila rok za posredovanje predlogov, bi lahko
               tudi podaljšala rok za posredovanje predlogov, brez problema, če bi bila volja v
               koaliciji. Če gremo še naprej, ta nadzorni svet ima 11 članov, od tega jih 5 imenuje
               Državni zbor, 4 imenuje Vlada in 2 zaposleni. Se pravi, da je politično imenovanih 9
               oseb. Od teh 9 oseb jih bo koalicija imenovala 8. Daleč od kakršnekoli spodobne
               zastopanosti v Državnem zboru oziroma tudi koalicije v Državnem zboru! Tu je treba
               opozoriti in smo opozorili, da struktura, vsaj v tistem delu, kjer se lahko upošteva
               opozicijske predloge, ni ustrezno zastopana. Na to smo opozorili, pač žal koalicijski
               valjar je tisti, ki teh pobud dobronamernih ni upošteval in prav zaradi teh razlogov
               je nemogoče, da se ta asimetričen predlog, ki naj bi dejansko omogočil čim večjo
               zastopanost političnih strank v nadzornem odboru - ga ne moremo podpreti. V tem delu
               ima SD dva kandidata, LDS enega, Zares enega in SDS enega. To se pravi, to je ta
               struktura in bomo proti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 70 poslank in poslancev, za je glasovalo 42, proti
               26.</p>
               <p><stage>(Za je glasovalo 42.)</stage> <stage>(Proti 26.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo Predloga sklepov o razrešitvi in imenovanju namestnika
               predsednika Državne volilne komisije. Predlog sklepa je v obravnavo Državnemu zboru
               predložila Mandatno-volilna komisija. Prijavljenih k razpravi ni. Prehajamo na
               odločanje o predlogu sklepa, s katerim se dolžnosti namestnika predsednika Državne
               volilne komisije razreši Janeza Srebota, za namestnika predsednika Državne volilne
               komisije pa se imenuje mag. Gorazda Koblerja. Določba 1. točke se uporablja s
               3.1.2010. Glasujemo. Navzočih je 73 poslank in poslancev, za je glasovalo 56, proti
               nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo predlogov treh sklepov o spremembi preiskovalnih komisij. Če
               se strinjate, bom prebral samo prvi napovedni del, da se ve, za kaj se gre, da ne bi
               prebiral celega besedila, čeprav mi verjemite, da znam že na pamet vsa ta
               besedila.</p>
               <p>Torej, prehajamo na obravnavo <title>Predloga sklepa o spremembi sklepa o sestavi in
                  imenovanju predsednika, podpredsednika ter članov in namestnikov članov
                  Preiskovalne komisije Državnega zbora za ugotovitev politične odgovornosti
                  nosilcev javnih funkcij, ki so sodelovali pri pripravi in izvedbi investicij ter
                  leazing, najemnih ali drugih primerljivih poslih, financiranih s sredstvi
                  državnega proračuna ali proračuna Mestne občine Ljubljana.</title>
               </p>
               <p>Predlog sklepa je v obravnavo Državnemu zboru predložila Mandatno-volilna komisija.
               Prijavljenih k razpravi ni. Prehajamo na odločanje o predlogu sklepa o spremembi
               sklepa o sestavi in imenovanju predsednika, podpredsednika ter članov in namestnikov
               članov navedene preiskovalne komisije. Glasujemo, glasovanje teče. Navzočih je 73
               poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je Državni zbor predlagani sklep sprejel.</p>
               <p>Prehajamo na <title>obravnavo Predloga sklepa o spremembi Sklepa o sestavi in imenovanju
                  predsednika, podpredsednika ter članov in namestnikov članov Preiskovalne komisije
                  Državnega zbora za ugotovitev politične odgovornosti nosilcev javnih funkcij, ki
                  so bili odgovorni za pripravo in izvedbo štetja tako imenovanih “izbrisanih” v
                  letih 2003 in 2009.</title>
               </p>
               <p>Predlog sklepa je v obravnavo Državnemu zboru predložila Mandatno-volilna komisija.
               Prijavljenih k razpravi ni. Prehajamo na odločanje o predlogu sklepa o spremembi
               sklepa o sestavi in imenovanju predsednika, podpredsednika, ter članov in namestnikov
               članov navedene preiskovalne komisije. Glasujemo. Navzočih je 73 poslank in
               poslancev, za je glasovalo 72, proti 1.</p>
               <p><stage>(Za je glasovalo 72.)</stage> <stage>(Proti 1.)</stage></p>
               <p>Ugotavljam, da je Državni zbor predlagani sklep sprejel.</p>
               <p>Prehajamo na obravnavo <title>Predloga sklepa o spremembi Sklepa o sestavi in imenovanju
                  predsednika, podpredsednika, ter članov in namestnikov članov Preiskovalne
                  komisije Državnega zbora za ugotovitev politične odgovornosti zaradi suma
                  klientelizma in koruptivnega ravnanja ministra za visoko šolstvo, znanost in
                  tehnologijo Gregorja Golobiča.</title>
               </p>
               <p>Predlog sklepa je v obravnavo Državnemu zboru predložila Mandatno-volilna komisija.
               Prijavljenih k razpravi ni. Prehajamo na odločanje o Predlogu sklepa o spremembi
               Sklepa o sestavi in imenovanju predsednika, podpredsednika ter članov in namestnikov
               članov navedene preiskovalne komisije. Glasujemo. Navzočih je 73 poslank in
               poslancev, za je glasovalo 72, proti 1.</p>
               <p><stage>(Za je glasovalo 72.)</stage> <stage>(Proti 1.)</stage></p>
               <p>Ugotavljam, da je Državni zbor predlagani sklep sprejel.</p>
               <p>Prehajamo na <title>obravnavo ugotovitve prenehanja funkcije predsednika delovnega
                  telesa Državnega zbora.</title> Poslanec Vili Rezman je izstopil iz Poslanske skupine
               DeSUS, zato se je Državni zbor na podlagi 200., 201. in 112. člena Poslovnika
               Državnega zbora seznanil z naslednjim sklepom:</p>
               <p>Prvič. Ugotovi se, da je poslancu Viliju Rezmanu prenehalo članstvo v Poslanski
               skupini Demokratične stranke upokojencev Slovenije. Zaradi prenehanja članstva v
               Poslanski skupini Demokratične stranke upokojencev Slovenije preneha Viliju Rezmanu
               funkcija predsednika Odbora za gospodarstvo.</p>
               <p>Drugič. Poslancu preneha funkcija z dnem seznanitve na seji Državnega zbora.</p>
               <p>Viliju Rezmanu se zahvaljujem za opravljeno delo predsednika odbora.</p>
               <p>S tem prekinjam to točko dnevnega reda, ki jo bomo nadaljevali jutri po opravljenih
               glasovanjih.</p>
               <p>Prekinjam 12. sejo zbora, ki jo bomo nadaljevali jutri ob 9. uri. <stage type="time">(SEJA JE BILA
                  PREKINJENA 17. DECEMBRA 2009 OB 23.47.)</stage>
               </p>
            </sp>
         </div>
      </body>
   </text>
</TEI>