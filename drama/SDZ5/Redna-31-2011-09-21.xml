<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-31-2011-09-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|96A1CB12CEE30462C1257E5F0040B570</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=96A1CB12CEE30462C1257E5F0040B570</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-31-2011-09-21.DZ" n="31">
               <name>Redna</name>
               <date when="2011-09-21"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-31-2011-09-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 31. seje</stage>
            <stage type="chairman">Sejo so vodili predsednik Državnega zbora Ljubo Germič ter podpredsednika mag.
            Vasja Klavora in Miran Potrč.</stage>
            <stage type="time">Seja se je začela ob 9.01. </stage>


            <sp xml:id="SDZ5-Redna-31-2011-09-21.sp1">

               <speaker>PREDSEDNIK LJUBO GERMIČ:</speaker>

               <p>Spoštovani kolegice poslanke in kolegi poslanci, gospe in gospodje.</p>
               <p>Pričenjam nadaljevanje 31. seje Državnega zbora.</p>
               <p>Obveščen sem, da se današnje seje do 16. ure ne more udeležiti gospa Renata
               Brunskole. Vse prisotne lepo pozdravljam.</p>
               <p>Prehajamo na <title xml:id="SDZ5-Redna-31-2011-09-21.title1">4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVAH ZAKONA O KNJIŽNIČARSTVU.</title>
               </p>
               <p>Predlog zakona je v obravnavo zboru predložila skupina 11 poslancev s prvopodpisanim
               mag. Francijem Žnidaršičem. V zvezi s tem predlogom zakona Odbor za kulturo, šolstvo,
               šport in mladino predlaga Državnemu zboru sprejem sklepa, da predlog zakona ni
               primeren za nadaljnjo obravnavo. Za dopolnilno obrazložitev sklepa dajem besedo
               predsednici odbora gospe mag. Majda Potrata.</p>
            </sp>
            <sp xml:id="SDZ5-Redna-31-2011-09-21.sp2">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana predstavnika vlade, poslanki in
               poslanci!</p>
               <p>Odbor za kulturo, šolstvo, šport in mladino je na 32. seji 7. septembra 2011
               obravnaval Predlog zakona o dopolnitvah Zakona o knjižničarstvu, ki ga je v obravnavo
               po skrajšanem postopku predložila skupina poslank in poslancev s prvopodpisanim mag.
               Francem Žnidaršičem.</p>
               <p>Zakonodajno-pravna služba je predloženi zakon proučila z vidika skladnosti z ustavo
               in pravnim sistemom ter zakonodajno-tehničnega vidika in dala pripombe k 1. in 2.
               členu.</p>
               <p>Odboru je bilo posredovano tudi mnenje Vlade Republike Slovenije z datumom 26. avgust
               2011, v katerem vlada Predloga zakona o dopolnitvah Zakona o knjižničarstvu ne
               podpira. Meni namreč, da je ustreznejši Predlog zakona o spremembah in dopolnitvah
               Zakona o knjižničarstvu, ki ga je v parlamentarno proceduro ob istem času predložila
               skupina poslank in poslancev s prvopodpisano Silvo Črnugelj, saj poleg ureditve
               inštituta volonterskega pripravništva prinaša še druge pomembne rešitve.</p>
               <p>V poslovniškem roku ni bilo vloženih amandmajev.</p>
               <p>Predstavnik predlagatelja Vili Rezman je uvodoma podal dopolnilno obrazložitev k
               predlogu zakona. Povedal je, da so poglavitni cilji predloga zakona zmanjšanje
               števila brezposelnih, zmanjšanje stroškov Zavoda za zaposlovanje in Zavoda za
               zdravstveno zavarovanje Slovenije ter povečanje vključenosti v proces dela,
               izobraževanja in usposabljanja za samostojno strokovno opravljanje dela. Z uvedbo
               inštituta volonterskega pripravništva v knjižnično zakonodajo bodo dolgoročno
               zagotovljeni pogoji za opravljanje knjižnične dejavnosti kot javne službe za vse
               vrste knjižnic, brezposelni diplomanti pa bodo lahko delo v knjižnici opravljali brez
               sklenitve pogodbe o zaposlitvi in brezplačno. Pozitivni rezultati uvedbe se bodo
               odrazili tudi v izboljševanju bralne kulture v Sloveniji in posledično v boljših
               rezultatih podjetij, ki se ukvarjajo s publicistično dejavnostjo. Pojasnil je še, da
               so pripravili dva predloga za amandmaje odbora, v katerih so sledili pripombam
               Zakonodajno-pravne službe.</p>
               <p>Državni sekretar na Ministrstvu za kulturo Jožef Školč je povedal, da se je Vlada ob
               pripravi stališča strinjala z obema vloženima predlogoma zakonov, vendar se ji zdi
               drugi, vložen s strani skupine poslank in poslancev s prvopodpisano Silvo Črnugelj,
               primernejši, ker poleg vprašanja volonterstva prinaša rešitve še za druga pomembna
               vprašanja.</p>
               <p>Predstavnik Zakonodajno-pravne službe je opozoril na to, da je treba čim prej izdati
               Pravilnik o bibliotekarskih izpitih, saj je to tudi izrecna zahteva Zakona o
               knjižničarstvu. Pojasnil je še, da sta v 2. členu novele navedena minister in
               ministrstvo, ki ne obstajata več.</p>
               <p>Ob upoštevanju mnenja Vlade Republike Slovenije sem odboru predlagala, da odbor še
               pred obravnavo posameznih členov predloženega zakona v skladu s 128. členom
               Poslovnika Državnega zbora najprej razpravlja in odloča o predlogu sklepa, da
               predloženi predlog zakona ni primeren za nadaljnjo obravnavo.</p>
               <p>Sledila je razprava, ki jo imate povzeto v pisnem poročilu. Po sklenjeni razpravi je
               odbor z 8 glasovi "za" in 4 "proti" sprejel sklep: Predlog zakona o dopolnitvah
               Zakona o knjižničarstvu, ki se obravnava po skrajšanem postopku, ni primeren za
               nadaljnjo obravnavo. Hvala.</p>
            </sp>
            <sp xml:id="SDZ5-Redna-31-2011-09-21.sp3">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Za uvodno predstavitev stališča do predloga matičnega delovnega telesa dajem besedo
               predstavniku predlagateljev predloga zakona gospodu Viliju Rezmanu.</p>
            </sp>
            <sp xml:id="SDZ5-Redna-31-2011-09-21.sp4">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem!</p>
               <p>Naj za uvod povem, da se predlagatelji tega zakona ne strinjamo s takšnim sklepom,
               kakršen je bil sprejet na matičnem delovnem telesu, in vas bomo skušali ponovno
               prepričati v to, da skušate pomagati, da tistim, ki so izobraženi, ki so brez dela,
               omogočite, da pristopijo k izpitu, tega pa na področju bibliotekarstva ni mogoče
               narediti brez tega, da bi opravili pripravništvo.</p>
               <p>Tisto, kar je bistveno pri vsem tem, je, da s tem predlogom zakona v ničemer ne
               posegamo v strokovnost, ampak želimo samo odpraviti to diskriminacijo, da lahko k
               izpitu pristopijo samo tisti, ki imajo srečo s finančnimi sredstvi, ki naletijo na
               knjižnico, ki ima dovolj denarja, da jih zaposli kot pripravnike, vsi ostali pa tega
               izpita ne morejo narediti, ne morejo k njemu pristopiti.</p>
               <p>Pobuda za predlog sprememb in dopolnitev tega zakona ni prišla iz političnih vrst,
               prišla je iz vrst knjižničarjev. Torej knjižničarji, tisti, ki vodijo knjižnice, ki
               tam delajo, so začutili to stisko, obvestili vse parlamentarne poslanske skupine o
               tej stiski in jih poprosili za sodelovanje in pomoč. Poslanska skupina nepovezanih
               poslancev se je na to takoj odzvala. Menili smo, da je predlog dober. Pripravili smo
               tekst sprememb in dopolnitev tega zakona in ga ponudili v sopodpis tudi drugim
               poslanskim skupinam. Večina poslanskih skupin je svoj sopodpis vsaj enega izmed
               poslancev zagotovila, žal se je zgodilo, da sta ga zavrnili obe koalicijski poslanski
               skupini, tako SD kot LDS. Razlog, zakaj so zavrnili ta podpis, je bil v tem, da so
               tudi sami pripravljali podoben zakon, bistveno bolj obsežen, in sicer nadgrajen na
               način, ki je med strokovnjaki vzbujal pomisleke, če je sprejemljiv. Torej, prvi del –
               ker naš zakon ima samo eno pravo vsebinsko pobudo, da se lahko volontersko opravlja
               pripravništvo – je bil tudi zanje sprejemljiv. Če ne bi bil sprejemljiv, ne bi prav
               tega vnesli v svoj predlog zakona.</p>
               <p>Ampak nadgradili so ga še z zahtevami v zvezi s katalogizacijo, v zvezi s sestavo
               upravnega organa informacijskega servisa za knjižničarstvo in v zvezi z
               zagotavljanjem financ. Drugi del je seveda bistveno zahtevnejši, bistveno obsežnejši
               in je bil deležen tudi več pomislekov in pripomb. Tisti, ki smo predlagali predlog
               zgolj v tem, da se omogočim mladim tudi volontersko opravljanje pripravništva, smo
               hoteli zagotoviti tudi, da bi po desetih letih Ministrstvo za kulturo vendarle
               sprejelo pravilnik, ki ga narekuje Zakon o knjižničarstvu, namreč pravilnik o
               opravljanju bibliotekarskega izpita. Tega še danes nimamo. In zato, ker tega nimamo,
               opravljajo te izpite tisti kandidati, ki smejo pristopiti še zmeraj k samoupravnem
               sporazumu izpred 30 let. Tovrstne anahronizme mislim, da je treba odpravljati takoj
               in nobenega pametnega razloga ni, da bi to odlašali in vezali na kakšne druge rešitve
               v posamičnem zakonu.</p>
               <p>Kaj bo torej omogočila novela, če bo sprejeta? Omogočila bo, da bodo lahko mladi pod
               določenimi pogoji pristopali k volonterskemu pripravništvu kot pogoju za opravljanje
               bibliotekarskega izpita. Omogočilo jim bo, da bodo to lahko storili čim prej in na ta
               način razreševali svoje stiske in pomagali knjižnicam, ki govore o tem, da jim
               tovrstnega kadra manjka. Torej, tovrstni kader, strokovnjaki so potrebni. Omogočilo
               jim bo torej večjo zaposljivost in na ta način se bomo mi vključili tudi v tiste
               tokove, ki jih od nas zahteva Strategija Evropa 2020, da bomo mlade čim prej
               vključevali v socialno mrežo in da jim bomo omogočili, da svoje znanje, svojo pamet
               tudi implementirajo v praktičnem delu.</p>
               <p>Vse strokovne organizacije in društva, ki so se odzvale na naš predlog, so predlog o
               volonterskem pripravništvu podprle. Samo oddelek za bibliotekarstvo na Filozofski
               fakulteti je temu nasprotoval, po naši oceni zavoljo tega, ker je branil svoj
               vrtiček, ker je želel preprečiti, da bi tudi drugi imeli kakšne kompetence na tem
               področju in ker se sploh ni poglobil v naš predlog in ugotavljal, češ da mi
               zmanjšujemo strokovnost.</p>
               <p>Predlagam torej, da podprete ta predlog.</p>
            </sp>
            <sp xml:id="SDZ5-Redna-31-2011-09-21.sp5">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine Zares bo
               stališče predstavila gospa Majda Širca Ravnikar.</p>
            </sp>
            <sp xml:id="SDZ5-Redna-31-2011-09-21.sp6">

               <speaker>MAJDA ŠIRCA RAVNIKAR:</speaker>

               <p>Gospa Likarjeva, spoštovane poslanke in poslanci!</p>
               <p>V primeru tega zakona oziroma problema, ki rešuje ta predlog zakona, je prišlo v
               poslanskih vrstah do manjšega prerivanja, povsem koristnega reševanja določene teme,
               ki se je dotikata oba zakona, tako zakon, ki ga zdaj obravnavamo kot tistega, ki še
               čaka na obravnavo s prvo podpisano gospo Silvo Črnugelj. Kolegi in kolegice iz mojih
               poslanskih vrst, skratka iz Zares, so podali podpis obema zakonoma, kar je logično.
               Ta rešuje en del. Potem ko je prišel še drugi, ki rešuje še druga, potrebna
               vprašanja, in ga je koristno in primerno obravnavati še naprej, tudi dopolniti, je
               bil podan tudi podpis k temu zakonu. Skratka, zdaj smo pred povsem racionalnim
               vprašanjem, ali bi morebiti zakon, ki je širše narave in rešuje več kot zgolj
               volontersko delo oziroma pripravništvo, v teku tega mandata zagledal še končno
               obravnavo ali ne. Verjetno bo tudi to botrovalo Poslanski skupini Zares, ali bo ta
               zakon podprla ali zavrnila. Kajti če ta predlog zakona danes zavrnemo, potem seveda
               lahko to isto vprašanje rešujemo v naslednjem zakonu. Če ga ne zavrnemo, imamo
               sprejeti zakon, in v naslednji zakon, ki obravnava širša vprašanja knjižnične
               dejavnosti, ravno tako lahko obravnavamo, seveda brez tega vprašanja, ki bi bil rešen
               lahko že danes, seveda če bi bil ob tem predlogu zakona sprejet amandma, kajti zakon,
               kot je bil vložen, je bil očitno tako površen, da ne upošteva tudi novega stanja v
               vladi takrat oziroma ministrov, ker pač določenega ministra napačno navaja.</p>
               <p>Skratka, eno vprašanje rešujeta dva zakona, s tem da drugi zakon rešuje še druga
               potrebna vprašanja, ki jih je treba še sprocesirati in jih lahko na oktobrski seji,
               če gledamo realno, tudi sprocesiramo.</p>
               <p>Ker se pa nikoli ne ve, se bo mogoče kdo danes tudi odločil, da bi podprl ta predlog
               zakona, ki se dotika zgolj segmenta volonterskega dela, ki ga je pa tudi treba rešiti
               na način, kot je bil predlagan tako v enem kot drugem zakonu. Hvala lepa.</p>
            </sp>
            <sp xml:id="SDZ5-Redna-31-2011-09-21.sp7">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Janez Ribič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-31-2011-09-21.sp8">

               <speaker>JANEZ RIBIČ:</speaker>

               <p>Dober dan, spoštovani gospe in gospodje!</p>
               <p>Predlog obravnave novele Zakona o knjižničarstvu ima precej zanimivo zgodovino, saj
               je nastal na pobudo dopisa, ki ga je na člane Odbora za kulturo, šolstvo, šport in
               mladino poslala gospa Olga Gorkič, sklicevala pa se je na članek iz revije Pravna
               praksa iz meseca maja 2011, ki je govoril o potrebi po ureditvi volonterskega
               pripravništva v knjižnicah.</p>
               <p>Zgodovina predloga novele je zanimiva tudi zato, ker je bila še naslednji dan po
               vložitvi te novele v zakonodajni postopek vložena druga novela Zakona o
               knjižničarstvu, ki jo je prav tako vložila skupina poslancev s prvopodpisano gospo
               Silvo Črnugelj. Slednja je nekoliko obsežnejša, saj poleg ureditve področja
               volonterskega pripravništva predlaga še odpravo birokratskih ovir za ugotavljanje
               usposobljenosti strokovnih delavcev knjižnic za vzajemno katalogizacijo, Knjižničnemu
               informacijskem servisu in nacionalni knjižnici pa omogoča uveljavitev pravil stroke v
               skladu s pooblastili, ki jim jih daje Zakon o knjižničarstvu.</p>
               <p>O tej noveli bo v prihodnje še veliko govora, zato se sedaj ne bom osredotočil na
               njo, bom pa v nadaljevanju podal kakšno pripombo, ki zadeva tudi rešitve zajete v tej
               noveli. Konec koncev tudi vsi negativni odzivi na to novelo, ki so prišli predvsem s
               strani različnih zvez, knjižnic oziroma bibliotekarjev, pričajo o tem, da se bodo v
               tej noveli v prihodnje mnenja še kako kresala.</p>
               <p>Naj se vrnem na novelo knjižničarskega zakona, ki je pred nami. V Poslanski skupini
               Slovenske ljudske stranke smo pozdravili dopolnitev Zakona o knjižničarstvu, ki ureja
               problematiko volonterskega pripravništva v knjižnicah. Z uvedbo instituta
               volonterskega pripravništva v knjižnicah bi bila namreč odprta pot mladim
               diplomantom, ki želijo opravljati bibliotekarski izpit. Pogoj za slednjega je namreč
               tudi predpisano število ur dela v knjižnici, kar pa je dosegljivo le s
               pripravništvom. Zaradi velikega števila mladih diplomantov, ki so se po uspešno
               zaključenem študiju znašli na Zavodu za zaposlovanje, se nam v Poslanski skupini
               Slovenske ljudske stranke zdi še toliko bolj pomembno, da tem mladim ponudimo možnost
               za vključitev na trg dela, v tem primeru v obliki volonterskega pripravništva.</p>
               <p>Po našem prepričanju uvedba take ureditve ne bi zmanjšala strokovnosti v knjižnicah,
               ne bi nadomestila formalnega izobraževanja na področju bibliotekarstva, saj bi se z
               uvedbo volonterskega pripravništva povečale možnosti za zaposlitev prav diplomantom
               bibliotekarstva. Uvedba takega ukrepa pa bi nedvomno prinesla pozitivne posledice pri
               uporabnikih splošnih knjižnic. Vendar zaradi sklepa, ki je bil sprejet na matičnem
               delovnem telesu, da Predlog zakona o dopolnitvah Zakona o knjižničarstvu ni primeren
               za nadaljnjo obravnavo, do uveljavitve volonterskega pripravništva v knjižnicah vsaj
               zaenkrat še ne bo prišlo.</p>
               <p>V Poslanski skupini Slovenske ljudske stranke tako odločitev obžalujemo. Res je, da
               tudi druga novela Zakona o knjižničarstvu – njena obravnava nas še čaka – ureja
               institut volonterskega pripravništva, vendar so predmet njenega urejanja tudi
               tematike, ki imajo lahko hude posledice na področju knjižničarstva in jim velika
               večina stroke nasprotuje, zaradi česar smo v naši poslanski skupini do te novele zelo
               skeptični. Problematično se nam zdi predvsem urejanje področja licenc za vzajemno
               katalogizacijo. Zato že sedaj pozivamo predlagatelje druge novele knjižničarskega
               zakona, da ne silijo z glavo skozi zid in upoštevajo pripombe strokovnih združenj,
               saj bo le tako mogoče storiti skupen korak naprej na področju knjižničarstva. V
               nasprotnem primeru bodo naredili korak naprej le nekateri privilegiranci, ki bodo
               določene storitve tudi zaračunali, medtem ko bo večina knjižnic, predvsem manjše
               splošne knjižnice z nižjim številom zaposlenih, obsojene na stopicanje na mestu. Tega
               pa poslanci Slovenske ljudske stranke ne bomo dopustili.</p>
               <p>Kot že rečeno, v Poslanski skupini Slovenske ljudske stranke obžalujemo odločitev
               sprejeto na matičnem delovnem telesu. Pri tem pa opozarjamo, da bo pri obravnavi
               druge novele Zakona o knjižničarstvu nujno treba opraviti širšo razpravo in omogočiti
               prav vsem, ki jih predlagana problematika zadeva, da jasno izrazijo svoja mnenja in
               stališča, ki jih mora predlagatelj novele tudi ustrezno upoštevati. Za takšen pristop
               se bomo v Slovenski ljudski stranki tudi aktivno zavzeli, sicer bo zaposlenim v
               knjižnicah povzročena nepopravljiva škoda.</p>
            </sp>
            <sp xml:id="SDZ5-Redna-31-2011-09-21.sp9">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil gospod mag. Vasja Klavora.</p>
            </sp>
            <sp xml:id="SDZ5-Redna-31-2011-09-21.sp10">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani poslanke in poslanci!</p>
               <p>Predlagatelj zakona je skupina poslancev s prvopodpisanim mag. Francem Žnidaršičem.
               Temeljni cilj predloga zakona je uvedba volonterskega pripravništva. S tem bi
               omogočili kandidatom opravljanje strokovnega izpita iz bibliotekarstva, ki je pogoj
               za opravljanje strokovnega dela v knjižnicah, ne da bi opravljali usposabljanje v
               okviru rednega delovnega razmerja.</p>
               <p>V naši poslanski skupini menimo, da je predlog sicer umesten, vendar se strinjamo z
               odločitvijo matičnega delovnega telesa, da predlog zakona ni primeren za nadaljnjo
               obravnavo. V nekaj dneh po vložitvi tega zakona smo namreč v zakonodajno proceduro
               prejeli še en predlog zakona. Le-ta poleg te iste problematike ureja še nekaj več
               področij. Če se področje knjižničarstva ureja, naj to poteka temeljito in celostno,
               torej na način, da hkrati rešimo čim več vprašanj.</p>
               <p>Odločitev matičnega delovnega telesa zato v celoti podpiramo. Hvala.</p>
            </sp>
            <sp xml:id="SDZ5-Redna-31-2011-09-21.sp11">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Miran Györek bo predstavil stališče Slovenske nacionalne stranke.</p>
            </sp>
            <sp xml:id="SDZ5-Redna-31-2011-09-21.sp12">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani minister, kolegice in kolegi!</p>
               <p>S predlaganimi spremembami oziroma dopolnili Zakona o knjižničarstvu želijo
               predlagatelji, skupina poslancev, uvesti zakonsko možnost opravljanja volonterskega
               pripravništva na področju knjižnične dejavnosti in s tem možnost brezplačnega
               opravljanja dela v knjižnicah brez sklenitve pogodbe o zaposlovanju in s tem tudi
               možnost oziroma priložnost usposabljanja in priprave bibliotekarjev za opravljanje
               bibliotekarskega izpita. To predstavlja vsekakor pozitiven cilj. V Slovenski
               nacionalni stranki ne vidimo razloga, da predlaganih sprememb in dopolnil v
               bodočnosti ne bi podprli. Kot kaže na prvi pogled gre, glede na celotno vsebino
               obstoječega Zakona o knjižničarstvu, za manj zahtevne dopolnitve. In zato je tudi
               obravnava predloga zakona po skrajšanem postopku, s tem da se glede na mnenje naše
               Zakonodajno-pravne službe izvrši tudi predhodno ustrezno normotehnično preoblikovanje
               določenih členov. Žal pa celotna zadeva ni tako enostavna, kot kaže na prvi
               pogled.</p>
               <p>Tako na primer Društvo bibliotekarjev Ljubljana zavrača sprejemanje zakona po
               skrajšanem postopku, saj naj bi po njihovem šlo za bistvene vsebinske posege v
               ureditev te dejavnosti in bi zato morala svoje reči in prispevati k oblikovanju
               predloga zakona tudi pristojna strokovna javnost. Določene pripombe je izrazilo tudi
               Združenje splošnih knjižnic, ki predlaga ureditev tega področja z ustreznim
               pravilnikom, ki naj bi ustrezno urejal tudi pravice pripravnikov, mentorjev,
               delodajalcev in tudi njihove obveznosti. Relevantne so tudi pripombe Društva
               bibliotekarjev Maribor in Nacionalnega sveta za knjižnično dejavnost in tako
               naprej.</p>
               <p>Tako se človek nehote vpraša, ali je bila odločitev kolegija o izbiri skrajšanega
               postopka res idealna. Tako gre zaznati iz njihovih pripomb, da utemeljitve predloga
               sprejemanja oziroma obravnave po skrajšanem postopku niso bile najbolj argumentirane,
               saj naj bi predlagane spremembe imele daljnosežne posledice, s tem da se načelno
               podpira uvedba volonterskega pripravništva, in sicer z ustrezno regulacijo zakona s
               podzakonskimi akti.</p>
               <p>S tem se strinjamo tudi v Slovenski nacionalni stranki in pričakujemo ustrezno
               odločitev večine v Državnem zboru. Hvala.</p>
            </sp>
            <sp xml:id="SDZ5-Redna-31-2011-09-21.sp13">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil gospod Miran
               Jerič.</p>
            </sp>
            <sp xml:id="SDZ5-Redna-31-2011-09-21.sp14">

               <speaker>MIRAN JERIČ:</speaker>

               <p>Hvala za besedo, spoštovani predsednik Državnega zbora. Spoštovani predstavniki
               Vlade, kolegice poslanke in kolegi poslanci!</p>
               <p>Cilj Predloga zakona o dopolnitvah Zakona o knjižničarstvu, ki ga je predložila
               skupina poslancev s prvopodpisanim mag. Francem Žnidaršičem, je uvedba volonterskega
               pripravništva v Zakon o knjižničarstvu. Ker Zakon o delovnih razmerjih, ki je stopil
               v veljavo potem, ko je Zakon o knjižničarstvu že veljal, omogoča tudi volontersko
               pripravništvo, podpiramo cilje spremembe Zakona o knjižničarstvu, ki bi volontersko
               pripravništvo omogočile tudi kandidatom za opravljanje bibliotekarskega izpita.</p>
               <p>Državnemu zboru pa je bil v tem času predložen tudi Predlog zakona o spremembah in
               dopolnitvah Zakona o knjižničarstvu, ki ga je predložila skupina poslank in poslancev
               s prvopodpisano Silvo Črnugelj. Ker ta predlog sprememb zakona poleg ureditve
               instituta volonterskega pripravništva prinaša predloge sprememb oziroma ustreznejših
               rešitev še na nekaterih drugih odprtih vprašanjih, ki jih ureja Zakon o
               knjižničarstvu, ki so po našem mnenju prav tako pomembna, bomo zato slednji predlog
               sprememb podprli, saj se nam zdi tudi ustreznejši.</p>
               <p>Zaradi navedenega Predloga zakona o dopolnitvah Zakona o knjižničarstvu po skrajšanem
               postopku, ki ga je Državnemu zboru predložila skupina poslancev s prvopodpisanim mag.
               Francem Žnidaršičem, v Poslanskem klubu Liberalne demokracije Slovenije ne bomo
               podprli oziroma bomo glasovali za predlog sklepa matičnega delovnega telesa, da
               predlog zakona ni primeren za nadaljnjo obravnavo.</p>
            </sp>
            <sp xml:id="SDZ5-Redna-31-2011-09-21.sp15">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine nepovezanih poslancev bo stališče predstavil gospod Vili
               Rezman.</p>
            </sp>
            <sp xml:id="SDZ5-Redna-31-2011-09-21.sp16">

               <speaker>VILI REZMAN:</speaker>

               <p>V imenu naše poslanske skupine ponovno zagotavljam, kar lahko preverite, da je
               poslanska skupina povabila tudi druge poslanke in poslance k sopodpisu tega predloga
               zakona, ki ga predlagamo. Želeli smo zbrati vse podpise pod ta naš tekst, vendar se
               je najprej zalomilo pri Socialnih demokratih in pri LDS, pri koaliciji torej, ki je
               odklonila podpis. Zanimivo je, da je potem ta isti tekst, ki smo ga mi predlagali,
               prepisala tako rekoč v svoj, drug predlog zakona. Zanimivo je pri tem tudi, da so
               bili poslanci, ki so podpisali prvi zakon – torej tega, o katerem danes govorimo –
               pripravljeni podpisati tudi drugi predlog zakona, vedoč, da gre za deloma enake
               vsebine. Vedoč, da če bi bile misli korektne, bi lahko v obravnavi tega zakona
               skupina, ki je predlagala drugega, tudi amandmirala. In na to smo bili mi
               pripravljeni. Vedoč, da je drugi zakon bistveno bolj zahteven in da je naletel na
               bistveno več problemov in pomislekov. In vedoč, da bi lahko ta drugi zakon določilo o
               volonterstvu preprosto izpustil, če bi bil sprejet zakon, ki ga mi predlagamo. Torej,
               bile so odprte vse možnosti, vendar je skupina, ki je predlagala drugi zakon, te
               možnosti pač zavračala in ima do tega seveda tudi svojo pravico, vendar je vprašanje,
               kakšne bodo posledice. Po naši oceni bodo škodljive za knjižnice in škodljive za
               mlade, ki ne bodo mogli pristopiti k pripravništvu in k opravljanju izpitov. Tako se
               za mlado generacijo najbrž ne skrbi najbolje.</p>
               <p>Zakonodajno-pravna služba je imela dve pripombi k predlogu zakona. V naši poslanski
               skupini smo jih takoj akceptirali in tudi v pisni obliki pripravili dva amandmaja, ki
               smo jih želeli predlagati kot amandmaja odbora matičnega delovnega telesa. Do tega
               nismo prišli, zato ker je predsednica tega delovnega telesa, preden bi razpravljali o
               posamičnih členih in odločali o njih, predlagala sklep o neprimernosti tega zakona,
               brez da bi ga argumentirala, kar lahko pogledate tudi v poročilu iz tega odbora.
               Torej, brez razprave o strokovnih argumentih in pri tem spregledala, da so podpisniki
               iste vsebine tudi pripravili predlog za drugi zakon, spregledali so, da Vlada ne
               nasprotuje – to je Vlada zapisala v pisni obliki – volonterskemu pripravništvu in da
               ga Vlada kljub temu ne podpira. Razumi ta preobrat v vladnih mislih, če ga le moreš.
               In danes vidim, da različno interpretirajo dokumentacijo, ki smo jo dobili vsi v
               roke. Ta prvi zakon je bil namreč v delu, ki govori o volonterskem pripravništvu,
               deležen podpore Bibliotekarskega društva Ljubljane. Piše, da ga podpirajo. Bil je
               deležen podpore Bibliotekarskega društva Maribor. Piše, da ga podpirajo. Bil je
               deležen podpore Združenja splošnih knjižnic. Piše, da ga podpirajo. Bil je deležen
               Nacionalnega sveta za knjižničarsko dejavnost. Piše, da ga podpirajo. In bil je
               deležen podpore Sindikata Glosa. Torej v bistvu, v tistem delu, kjer se govori o
               volonterskem pripravništvu, je bil deležen vse strokovne podpore. Tisto, kar so pa
               pripominjali, pa je bil njihov pomislek, da je zakon preobširen in prezahteven; ampak
               ne ta prvi, ta drugi, ki naj bi bojda še enkrat prišel na vrsto. Da bi knjižnice z
               njim izgubljale svojo vlogo in svoje mesto, čeprav so knjižnice predlagale ta zakon,
               in pozablja na to, da drugi zakon ni bil predlagan zaradi volonterstva, ampak zaradi
               nameščanja direktorja IZUM v Mariboru.</p>
               <p>Sicer se pa bojim, da bo naš zakon zavrnjen, utegne pa se zgoditi, da novi zakon ne
               bo sprejet, ceno pa bodo plačali mladi in brezposelni strokovnjaki.</p>
            </sp>
            <sp xml:id="SDZ5-Redna-31-2011-09-21.sp17">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu poslanske skupine Socialnih demokratov bo stališče predstavila gospa Silva
               Črnugelj.</p>
            </sp>
            <sp xml:id="SDZ5-Redna-31-2011-09-21.sp18">

               <speaker>SILVA ČRNUGELJ:</speaker>

               <p>Hvala za besedo, gospod predsednik. Lepo pozdravljeni, gospod Školč in gospa
               Likarjeva, dragi kolegi in kolegice!</p>
               <p>Knjižničarska dejavnost ima na slovenskem bogato tradicijo, ki seže daleč v 19.
               stoletje, če gledamo civilno sfero, in v srednji vek, če gledamo samostanske
               knjižnice. Z razvijanjem zlasti mreže šolskih in splošnih knjižnic, ta predstavlja
               kulturno zakladnico – 700 splošnih knjižnic in na stotine osnovnošolskih, da ne
               govorimo specialnih. Zven besed bi bil še plemenitejši, če bi bili kulturna in
               znanstvena politika končno sposobni prisluhniti in rešiti prostorsko stisko
               nacionalne knjižnice, ki se žal vleče že desetletja.</p>
               <p>V tem mandatu smo se srečali z analizo možnosti ukinitve članarine, ki bi storitve
               splošnih knjižnic še bolj približala potencialnim uporabnikom. Žal je bila resna
               politična razprava onemogočena s strani največje opozicijske stranke, ki je sodeč
               sama po sebi analizo zavrnila kot bombonček v predvolilnem obdobju lokalnih volitev,
               v resnici pa bi lahko samo omogočila uresničitev določila že sprejetega Zakona o
               knjižničarstvu, in sicer 8. člena, ki govori o pravicah uporabnikov do brezplačnih
               osnovnih storitev.</p>
               <p>V Poslanski skupini Socialnih demokratov se zavzemamo za nadaljnji razvoj odločnosti
               na področju knjižnične dejavnosti, ki v mednarodnem prostoru žanje zavidljive uspehe,
               zlasti v izpostavljanju naprednega informacijskega sistema in se naš sistem COBIS
               širi tudi v druge dežele in države. V tej luči smo tudi sovlagatelji predloga, ki ga
               bomo obravnavali na eni izmed prihodnjih sej – če – in ki se v delu dotika tudi danes
               obravnavnega predloga. Instrument volonterskega pripravništva, ki ga predvidevata oba
               predloga zakona, je pri nekaterih strokah že uveljavljen in prispeva k pospešenemu
               prihodu iz izobraževalnega v delovni proces. Kot so opozorila strokovna
               bibliotekarska združenja, pa predlagani način izvedbe volonterskega pripravništva v
               knjižničarstvu odstopa od drugih profesij in imajo tudi druge predloge.</p>
               <p>Poslanska skupina Socialnih demokratov je tudi zaradi odklonilnega stališča strokovne
               javnosti na odboru podprla sklep o neprimernosti predloga za nadaljnjo obravnavo. Na
               ta način se odpira možnost, da se do obravnave drugega predloga vzame še določen čas
               za premislek in poišče bolj ustrezno rešitev.</p>
               <p>V Poslanski skupini Socialnih demokratov bomo iz navedenih razlogov podprli sklep
               matičnega delovnega telesa, torej da predlog novele Zakona o knjižničarstvu ni
               primeren za nadaljnjo obravnavo.</p>
               <p>Naša podpora nadaljnjim predlogom s tega področja pa bo odvisna od presoje, kaj
               posamezne rešitve po eni strani pomenijo za uporabnike in kaj pomenijo po drugi
               strani za profesijo. Verjetno pa bi bilo dobro temeljito analizirati, kako in na
               kakšen način se izvaja pred desetimi leti sprejet Zakon o knjižničarstvu. Verjetno
               danes obravnavana novela ni edino področje možnih sprememb. Moramo se zavedati, da so
               knjižnice na slovenskem izrazito razvite in da nam to zavidajo ne le sosedje
               Avstrijci in Italijani, ampak tudi druge države v Evropi in svetu in zato je dobro
               vsak tako pomemben način spremembe temeljito premisliti in prediskutirati s stroko.
               Hvala lepa.</p>
            </sp>
            <sp xml:id="SDZ5-Redna-31-2011-09-21.sp19">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Slovenske demokratske stranke bo predstavil stališče gospod Rudolf Petan.
            </p>
            </sp>
            <sp xml:id="SDZ5-Redna-31-2011-09-21.sp20">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Drži, da nekatere stvari v knjižničarstvu niso ustrezno rešene in da se že kar nekaj
               let mučimo, da bi tudi tukaj stvari uredili, vendar v Slovenski demokratski stranki
               nismo ravno prepričani, da če po desetih letih nekaterih stvari nismo mogli urediti,
               bi jih sedaj pa kar po hitrem postopku, ad hoc rešili. To, da se mučimo že tako
               dolgo, verjetno pomeni, da gre za pomembno tematiko in da je presoja v družbi takšna,
               da gre za pomembno.</p>
               <p>Pa gremo po vrsti. Poglejte, predlagatelji so napisali, kaj so razlogi za sprejem
               takšnega zakona. Prva alineja. Mladim, brezposelnim diplomantom omogoča usposabljanje
               z brezplačnim delom za opravljanje bibliotekarskega izpira; predstavlja veliko
               investicijo znanja; omogoča intenzivno aktivnost na intelektualnem področju
               posameznika; omogoča brezposelnim osebam z univerzitetno izobrazbo več možnosti za
               vstop na trg dela; povečuje konkurenčnost mladih diplomantov ob iskanju zaposlitve;
               omogoča zmanjševanje stopnje brezposelnosti; zmanjšuje škodljive vplive dolgotrajne
               brezposelnosti na zdravje in tako naprej. Pod vse se lahko podpišemo, vendar dovolite
               naslednji razmislek.</p>
               <p>To področje ni edino v državi, ki se srečuje s podobnimi težavami in veste, da če
               kje, potem moramo tudi na tem področju upoštevati analogijo. Zakaj ne bi tudi na
               drugih področjih uvedli enakega postopka? Zakaj samo za knjižničarstvo? Zakaj ne bi
               recimo za pravosodni izpit uvedli podobnega postopka? In poglejmo diplomante Pravne
               fakultete, če ti razlogi ne bi veljali tudi za njih. Mladim brezposelnim diplomantom
               omogoča usposabljanje z brezplačnim delom za opravljanje pravosodnega izpita.
               Predstavlja veliko investicijo v znanje, tudi pri pravnikih. Omogoča intenzivno
               aktivnost na intelektualnem področju posameznika, prav gotovo. Omogoča brezposelnim
               osebam z univerzitetno izobrazbo več možnosti za vstop na trg dela, tudi za pravnike.
               Povečuje konkurenčnost mladih diplomantov v iskanju zaposlitve, prav gotovo. Omogoča
               zmanjševanje stopnje brezposelnosti. No, tu je vprašljivo tudi za knjižničarje, ampak
               enako bi veljalo tudi za diplomante drugih fakultet, tudi na tehničnem področju, kjer
               so potrebni strokovni izpiti. In sedaj mi ad hoc parcialno rešujemo eno področje,
               kjer sicer nimamo nič proti temu, da se to področje reši, vendar je treba upoštevati
               naslednje: takšna rešitev na Ustavnem sodišču ne more prestati presoje, zato ker je
               parcialna, samo za nekatere, za en spekter diplomantov, za eno področje poklicev, za
               drugo področje pa ne. Prav gotovo na Ustavnem sodišču to ne bi stalo in ni
               mogoče.</p>
               <p>In še ena zadeva, ki je tudi v predlogu tega zakona, in sicer pod prikazom Ureditve v
               drugih pravnih sistemih. In je zapisano: "Ureditve vprašanja volonterskega
               pripravništva na obravnavanem področju v drugih pravnih sistemih nismo zasledili,
               zato primerjava ni mogoča. Vsebina Predloga zakona o dopolnitvah Zakona o
               knjižničarstvu ni predmet usklajevanja s pravnim redom EU." To prav gotovo drži,
               vendar moramo v Slovenski demokratski stranki priznati, da je korektno napisano, da v
               drugih pravnih sistemih tega ni bilo zaslediti. In sedaj še komentar tega v imenu
               poslanske skupine. Seveda to ne pomeni, če v drugih pravnih sistemih tega ni, da
               rešitve ne more biti. In tudi mi trdimo, da ni vse zlato, kar je recimo v Evropski
               uniji oziroma v njihovem pravnem redu. Vendar pa to prav gotovo kaže, da ne želimo
               neke specifične rešitve, ki bi jo sicer uredili tu, na drugem področju pa bi naredila
               nered. In verjetno bi se na to usul plaz pritožb drugih poklicev z drugih
               področij.</p>
               <p>V Slovenski demokratski stranki bomo podprli sklep, da predlog zakona ni primerna
               podlaga za nadaljnjo obravnavo, in sicer zaradi tega, ker se mora stvar dobro
               premisliti. Če smo o njej razmišljali že deset let, potem verjetno ne bo škodilo, če
               še kakšen mesec ali pol leta, da stvari uredimo kompleksno, da stvari ne bi bile
               vprašljive na pravnem področju s strani drugih poklicev.</p>
               <p>Se pravi, v Slovenski demokratski stranki podpiramo sklep, da predlog zakona ni
               primerna podlaga za nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-31-2011-09-21.sp21">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločali danes v okviru
               glasovanj, pol ure po prekinjeni 17. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-31-2011-09-21.title2">6. TOČKO DNEVNEGA REDA, TO JE OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O GOZDNEM REPRODUKCIJSKEM MATERIALU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade. Gospod mag. Dejan
               Židan, minister za kmetijstvo, gozdarstvo in prehrano.</p>
               <p>Izvolite.</p>
            </sp>
            <sp xml:id="SDZ5-Redna-31-2011-09-21.sp22">

               <speaker>MAG. DEJAN ŽIDAN:</speaker>

               <p>Gospod predsednik, spoštovane poslanke in poslanci ter ostali prisotni!</p>
               <p>Gre za tehnično dopolnitev zakona. Za to so trije razlogi.</p>
               <p>Prvič, zakon se usklajuje z Zakonom o storitvah na notranjem trgu in predlagana
               sprememba določa, da morajo imeti pravne osebe iz tretjih držav, ki opravljajo
               dejavnost dobavitelja gozdnega reprodukcijskega materiala na območju Republike
               Slovenije, podružnico, pravne osebe drugih držav članic EU pa je ne potrebujejo. Kot
               drugo, zakon se usklajuje z Direktivo o storitvah na notranjem trgu, kar v praksi
               pomeni, da se v primeru molka organa v upravnem postopku šteje, da je odgovor na
               vlogo stranke pozitiven. In kot tretje, zakon se usklajuje z Zakonom o prekrških, saj
               so ukinjene mandatne kazni, valuta pa se iz tolarjev spreminja v evre.</p>
               <p>Najlepša hvala.</p>
            </sp>
            <sp xml:id="SDZ5-Redna-31-2011-09-21.sp23">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Predlog zakona je obravnaval Odbor za kmetijstvo, gozdarstvo in prehrano kot matično
               delovno telo. Za predstavitev poročila odbora dajem besedo predsedniku odbora gospodu
               Francu Bogoviču.</p>
            </sp>
            <sp xml:id="SDZ5-Redna-31-2011-09-21.sp24">

               <speaker>FRANC BOGOVIČ:</speaker>

               <p>Lep dober dan, spoštovani predsednik, spoštovani kolegice in kolegi, spoštovani
               minister s sodelavko!</p>
               <p>Odbor za kmetijstvo, gozdarstvo in prehrano je na 34. seji 1. 9. kot matično delovno
               telo obravnaval Predlog zakona o spremembah in dopolnitvah Zakona o gozdnem
               reprodukcijskem materialu, ki ga je Državnemu zboru v obravnavo in sprejetje po
               skrajšanem postopku predložila Vlada. Kolegij predsednika Državnega zbora je na 108.
               seji 1. 7. sklenil, da se predlog zakona obravnava po skrajšanem postopku.</p>
               <p>Na seji odbora so sodelovali predstavniki predlagatelja Vlade, to je Ministrstvo za
               kmetijstvo, gozdarstvo in prehrano, Zakonodajno-pravna služba, Kmetijsko gozdarska
               zbornica Slovenije in Sindikat kmetov Slovenije.</p>
               <p>V poslovniško določenem roku nihče od kvalificiranih predlagateljev ni vložil
               amandmajev k predlogu zakona.</p>
               <p>Odbor je bil seznanjen z mnenjem Zakonodajno-pravne službe, da je predlog zakona
               proučila z vidika njegove skladnosti z Ustavo Republike Slovenije, pravnim sistemom
               in z zakonodajno-tehničnega vidika k besedilu predloga zakona nima pripomb.</p>
               <p>Odboru je bilo posredovano tudi mnenje Komisije Državnega sveta za kmetijstvo,
               gozdarstvo in prehrano, ki predlog zakona podpira.</p>
               <p>V uvodni dopolnilni obrazložitvi členov je minister za kmetijstvo, gozdarstvo in
               prehrano na kratko povzel poglavitne cilje in razloge za pripravo predloga zakona.
               Poudaril je, da gre za povsem tehnični zakon, ki je potreben zaradi uskladitve z
               Direktivo Evropskega parlamenta in Sveta o storitvah na notranjem trgu in zakonom o
               storitvah na notranjem trgu Republike Slovenije. Novela zakona določa tudi obvezno
               vzpostavitev in vodenje registra dobaviteljev gozdnega reprodukcijskega materiala,
               vsebino in vodenje registra ter vsebino vloge za vpis v register. V kazenskih
               določbah pa je spremenjena valuta, s katero se za prekrške kaznuje kršitelje, in
               sicer se slovenski tolarji nadomestijo z evri. Vsebinsko pa se kazenske določbe
               usklajujejo z Zakonom o prekrških, tako da se odpravlja mandatne kazni. Kršitve
               zakona se obravnavajo kot prekrški, ki se jih kaznuje z globo.</p>
               <p>K besedilu predloga zakona ni bilo pripomb. Odbor je v skladu s 126. členom
               Poslovnika Državnega zbora glasoval o členih predloga zakona in jih sprejel.</p>
               <p>Ker k predlogu zakona v drugi obravnavi niso bili sprejeti amandmaji, Odbor za
               kmetijstvo, gozdarstvo in prehrano Državnemu zboru predlaga, da Predlog zakona o
               spremembah in dopolnitvah Zakona o gozdnem reprodukcijskem materialu sprejme v
               predloženem besedilu.</p>
            </sp>
            <sp xml:id="SDZ5-Redna-31-2011-09-21.sp25">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledijo predstavitve stališč poslanskih skupin. V imenu Slovenske ljudske stranke bo
               stališče predstavil gospod Franc Bogovič.</p>
            </sp>
            <sp xml:id="SDZ5-Redna-31-2011-09-21.sp26">

               <speaker>FRANC BOGOVIČ:</speaker>

               <p>Zelo na kratko. O vsebini se ne bom ponavljal, ker je bila že povedana tako s strani
               ministra kot tudi s strani poročila odbora.</p>
               <p>V Slovenski ljudski stranki se strinjamo s to novelo zakona. Gre za te tehnične
               uskladitve zakona, zato ga bo Slovenska ljudska stranka tudi podprla.</p>
            </sp>
            <sp xml:id="SDZ5-Redna-31-2011-09-21.sp27">

               <speaker>PREDSEDNIK LJUBO GERMIČ:</speaker>

               <p>Hvala lepa. 
                   V imenu Poslanske skupine Demokratične stranke upokojencev bo predstavil
                     stališče gospod Franc Jurša. 
               
            </p>
            </sp>
            <sp xml:id="SDZ5-Redna-31-2011-09-21.sp28">

               <speaker>FRANC JURŠA:</speaker>

               <p>Hvala, gospod predsednik. Lep pozdrav ministru in kolegici! Kolegice in kolegi!</p>
               <p>Pred nami je Predlog zakona o spremembah in dopolnitvah Zakona o gozdnem
               reprodukcijskem materialu, ki veljavni zakon usklajuje z direktivo o storitvah na
               trgu in Zakonom o storitvah na notranjem trgu. Tako se v 23. členu Zakona o gozdnem
               reprodukcijskem materialu dodaja nov odstavek, ki določa pozitiven molk organa, za
               postopke, izdajo odločbe in posebnosti glede rokov in odločanja v upravnem postopku
               pa smiselno uporabo 10., 11. in 12. člena Zakona o storitvah na notranjem trgu. Pri
               odločanju v upravnih postopkih se bo uvedel pozitiven molk organa, kar pomeni, da se
               bodo vse popolne vloge reševale v najkrajšem možnem roku. V primeru molka organa pa
               se bo po pretečenem roku in vloženi popolni vlogi za izdajo dovoljenja štelo, da je
               zahtevku stranke ugodeno.</p>
               <p>V Poslanski skupini Demokratične stranke upokojencev bomo predlog zakona podprli.
               Hvala.</p>
            </sp>
            <sp xml:id="SDZ5-Redna-31-2011-09-21.sp29">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo stališče predstavil gospod
               Miran Györek.</p>
            </sp>
            <sp xml:id="SDZ5-Redna-31-2011-09-21.sp30">

               <speaker>MIRAN GYÖREK:</speaker>

               <p>Še enkrat lep pozdrav vsem!</p>
               <p>K predmetnemu Predlogu zakona o spremembah in dopolnitvah Zakona o gozdnem
               reprodukcijskem materialu, ki se utemeljeno obravnava po skrajšanem postopku, ni kaj
               mnogo dodati z obrazložitvami, saj gre za potrebne uskladitve z Direktivo Evropskega
               parlamenta in Sveta o storitvah v notranjem prometu. Seveda, če omislimo eventualno
               polemiko vsebine le-teh direktiv, ampak to očitno ni naš namen, saj gre dejansko za
               povsem tehnični zakon in zgolj zaradi same uskladitve.</p>
               <p>Nenazadnje je bilo tudi na odboru sprejeto takšno stališče, zato bomo v Slovenski
               nacionalni stranki dopolnitve tudi sprejeli.</p>
            </sp>
            <sp xml:id="SDZ5-Redna-31-2011-09-21.sp31">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine nepovezanih poslancev bo stališče predstavil gospod Andrej
               Magajna.</p>
            </sp>
            <sp xml:id="SDZ5-Redna-31-2011-09-21.sp32">

               <speaker>ANDREJ MAGAJNA:</speaker>

               <p>Spoštovani minister s sodelavko, kolegice in kolegi!</p>
               <p>Zakon o gozdnem reprodukcijskem materialu se usklajuje z Direktivo Evropskega
               parlamenta in Sveta o storitvah na notranjem trgu in Zakonom o storitvah na notranjem
               trgu.</p>
               <p>Sedanje določbe tretje alineje drugega odstavka 21. člena Zakona o gozdnem in
               reprodukcijskem materialu niso skladne z Zakonom o storitvah na notranjem trgu, ker
               ne razlikujejo jasno med tujimi dobavitelji gozdnega reprodukcijskega materiala iz
               držav članic EU in iz tretjih držav. Predlagana sprememba določa, da morajo pravne
               osebe iz tretjih držav, ki opravljajo dejavnosti dobavitelja na območju Republike
               Slovenije imeti podružnico, kar pa ne velja več tudi za pravne osebe drugih držav
               članic Evropske unije.</p>
               <p>Zakon določa tudi obveznosti vzpostavitve in vodenja registra dobaviteljev gozdnega
               reprodukcijskega materiala, vsebino in vodenje registra ter vsebino in vlogo za vpis
               v register ter druge manjše spremembe, pri katerih pa pravzaprav nima nihče nobenih
               pripomb in bomo tudi mi te spremembe podprli.</p>
            </sp>
            <sp xml:id="SDZ5-Redna-31-2011-09-21.sp33">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Socialnih demokratov bo stališče predstavil gospod Janko
               Veber.</p>
            </sp>
            <sp xml:id="SDZ5-Redna-31-2011-09-21.sp34">

               <speaker>JANKO VEBER:</speaker>

               <p>Hvala za besedo. Lep pozdrav tudi v imenu Poslanske skupine Socialnih demokratov!</p>
               <p>Zakon o gozdnem reprodukcijskem materialu določa pogoje za predelovanje, trženje in
               uporabo gozdnega reprodukcijskega materiala in nenazadnje tudi določa rezerve
               semenskega materiala in gozdno gensko banko, kar pomeni, da je tudi za gozdarsko
               stroko to izjemno pomemben zakon in bo najbrž postal za njih tudi dodatni izziv,
               kajti s tem zakonom se pravzaprav odpravlja obveznost, ki je bila do sedaj zapisana v
               tem zakonu, da se tudi iz držav znotraj Evropske unije ustanovi podružnica v
               Sloveniji, če lahko neka država znotraj Evropske unije dobavi ta material tudi na
               območju Republike Slovenije. Torej, zakon odpravlja to omejitev, tako da bo mogoča
               neposredna dobava iz držav članic Evropske unije v Slovenijo. Seveda pa ta določba
               ostane za vse tiste tako imenovane tretje države, ki niso članice EU, ki bodo morale
               v ta namen še vedno ustanavljati svoje podružnice v Sloveniji in poskusiti potem
               seveda dobavljati ta genski material v Slovenijo.</p>
               <p>Tako da je pri tem zakonu zelo pomembno, da določa tudi obveznosti postavitve in
               vodenja registra dobaviteljev gozdnega reprodukcijskega materiala in s tem mislim, da
               bomo lahko tudi prihodnosti nadzirali, kakšen material se dejansko dobavlja v
               Slovenijo, kajti nenazadnje gre za državo, ki je izjemno gozdnata in je tradicionalno
               vezana na gozd.</p>
               <p>Glede na to, da zakon tudi odpravlja nekatere administrativne ovire za registracijo
               podružnic v Sloveniji, lahko govorimo tudi o tem, da je zakon prijazen, zaradi tega,
               ker odpravlja dodatne administrativne ovire.</p>
               <p>Zato bomo zakon v Poslanski skupini Socialnih demokratov podprli. Hvala.</p>
            </sp>
            <sp xml:id="SDZ5-Redna-31-2011-09-21.sp35">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil gospod
               Robert Hrovat.</p>
            </sp>
            <sp xml:id="SDZ5-Redna-31-2011-09-21.sp36">

               <speaker>ROBERT HROVAT:</speaker>

               <p>Hvala lepa za besedo, gospod predsednik. Spoštovani minister, kolegice in kolegi!</p>
               <p>Kaj pravzaprav še povedati po vseh predhodnikih, posebej ob dejstvu, da gre v večini
               za prenos EU direktive s področja prostega pretoka storitev in upravnega postopka ter
               za uskladitev s posameznimi določbami ostale zakonodaje. V Slovenski demokratski
               stranki pozdravljamo rešitev, ki določa pozitiven molk organa, za postopke izdaje
               odločbe, posebnosti glede rokov in odločanja v upravnem postopku pa smiselno uporabo
               10., 11. in 12. člena Zakona o storitvah na notranjem trgu.</p>
               <p>Prav tako pa glede na včerajšnje dogajanje v Državnem zboru menimo, da bo v
               prihodnjih mesecih treba odpreti razpravo, kaj pravzaprav storiti s slovenskim
               kmetijstvom. Vprašanj je veliko, odgovorov še več, mnenj pa je neskončno.</p>
               <p>V tem mandatu ne moremo reči, da ni bilo ničesar narejenega, a bilo je tudi nekaj
               napak. V Slovenski demokratski stranki še vedno menimo, da je bila velika napaka
               sprejetje novele Zakona o kmetijskih zemljiščih, kjer se je pod pretvezo skrbi za
               kmetijske in gozdne površine uvedel nov davek, ki že kaže prve katastrofalne
               posledice za gospodarstvo, za lokalne skupnosti in posameznike. Verjamemo, da bo
               naslednja vlada področju kmetijstva, gozdarstva in prehrane namenila še več vsebine
               in konkretno pristopila k reševanju pomembnih vprašanj s tega področja.</p>
               <p>Temu konkretnemu zakonu pa v Slovenski demokratski stranki seveda ne bomo
               nasprotovali.</p>
            </sp>
            <sp xml:id="SDZ5-Redna-31-2011-09-21.sp37">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k predlogu zakona matično
               delovno telo ni sprejelo nobenega amandmaja, amandmajev na seji Državnega zbora ni
               bilo možno vlagati.</p>
               <p>Zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
               opravili danes v okviru glasovanj, pol ure po prekinjeni 17. točki dnevnega reda
               oziroma najkasneje ob 20.55.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-31-2011-09-21.title3">9. TOČKO DNEVNEGA REDA, TO JE NA OBRAVAVO PREDLOGA ZAKONA O
                  SPREMEMBAH ZAKONA O DELOVNEM ČASU IN OBVEZNIH POČITKIH MOBILNIH DELAVCEV TER O
                  ZAPISOVALNI OPREMI V CESTNIH PREVOZIH.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Predstavnika Vlade za dopolnilno obrazložitev ni.</p>
               <p>Predlog zakona je obravnaval Odbor za promet kot matično delovno telo. Za
               predstavitev poročila odbora dajem besedo predsedniku gospodu Janku Vebru.</p>
            </sp>
            <sp xml:id="SDZ5-Redna-31-2011-09-21.sp38">

               <speaker>JANKO VEBER:</speaker>

               <p>Hvala za besedo.</p>
               <p>Odbor Državnega zbora Republike Slovenije za promet je na svoji 17. redni seji, ki je
               bila 2. 9. 2011 obravnaval Predlog zakona o spremembah Zakona o delovnem času in
               obveznih počitkih mobilnih delavcev ter o zapisovalni opremi v cestnih prevozih.</p>
               <p>V uvodni obrazložitvi predloga zakona je podal minister za promet dr. Patrick Vlačič
               obrazložitev, v kateri je poudaril, da je glavni cilj spremembe zakona pripraviti
               pravne podlage za reorganizacijo ministrstva, s katero se bo opravil prenos
               pristojnosti za odobritev delavnic za tahografe ter za izvajanje nadzora nad
               delavnicami ter izdajanjem kartic iz Direkcije Republike Slovenije za ceste na
               Ministrstvo za promet. Razlog za reorganizacijo je tudi v večji učinkovitosti in
               preglednejši organizaciji področja tahografov, kar bo po mnenju ministra omogočalo še
               boljše upravljanje s človeškimi viri in s tem posredno tudi prihranek finančnih
               sredstev.</p>
               <p>Zakon je pregledala tudi Zakonodajno-pravna služba in pripravila pisno mnenje.
               Pripombe, ki so bile zapisane v mnenju, so bile upoštevane in jih je tudi odbor
               sprejel v obliki amandmajev.</p>
               <p>Ravno tako je Komisija Državnega sveta za lokalno samoupravo in regionalni razvoj
               obravnavala zakon in predlog zakona podpira.</p>
               <p>Člani odbora so podprli vse predložene amandmaje, sicer pa same razprave o ostalih
               členih ni bilo, tako da je odbor glasoval o vseh členih predloga zakona in jih
               sprejel. Tako oblikovan predlog zakona je danes tudi na obravnavi tukaj na seji
               Državnega zbora. Hvala.</p>
            </sp>
            <sp xml:id="SDZ5-Redna-31-2011-09-21.sp39">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>V imenu poslanske skupine Demokratične stranke upokojencev, gospod Anton Urh. <stage xml:id="SDZ5-Redna-31-2011-09-21.stage4">(Ga
               ni.)</stage> V imenu Poslanske skupine Slovenske nacionalne stranke bo stališče predstavila
               gospa mag. Sara Viler.</p>
            </sp>
            <sp xml:id="SDZ5-Redna-31-2011-09-21.sp40">

               <speaker>MAG. SARA VILER:</speaker>

               <p>Hvala za besedo, gospod predsednik. Lep pozdrav poslankam in poslancem!</p>
               <p>Kot smo slišali, je glavni cilj spremembe zakona pripraviti pravne podlage za
               reorganizacijo ministrstva, s katerim se bodo naloge in pristojnosti za odobritev
               delavnic za tahografe ter za izvajanje nadzora na delavnicami iz Direkcije Republike
               Slovenije za ceste prinesle na Ministrstvo za promet. Razlog, kot smo tudi že
               slišali, za organizacijo je v večji učinkovitosti in preglednosti organizacije na tem
               področju. Težko je razumeti in sprejeti dejstvo, da spremembe Zakona o delovnem času
               in obveznih počitkih mobilnih delavcev ter o zapisovalni opremi v cestnih prevozih
               dajejo podlago za reorganizacijo ministrstva. Skregano je z logiko.</p>
               <p>Sama Zakonodajno-pravna služba v svojem mnenju navaja, da je na podlagi 21. člena
               Zakona o državni upravi ustanavljanje organov v sestavi ministrstev v pristojnosti
               Vlade. Mogoče bi bilo treba uskladiti še kakšen drug predpis. Od Vlade je
               pričakovati, da ustrezno pozna lastno organizacijsko strukturo in pristojnosti. V
               Slovenski nacionalni stranki upamo, da bodo prenesene naloge iz Direkcije na
               Ministrstvo za promet resnično opravljeno učinkovito in korektno.</p>
               <p>Predlog zakona bomo podprli. Hvala.</p>
            </sp>
            <sp xml:id="SDZ5-Redna-31-2011-09-21.sp41">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanskega kluba Liberalne Demokracije Slovenije bo stališče predstavil
               gospod Miran Jerič.</p>
            </sp>
            <sp xml:id="SDZ5-Redna-31-2011-09-21.sp42">

               <speaker>MIRAN JERIČ:</speaker>

               <p>Hvala za besedo, spoštovani predsednik Državnega zbora. Kolegice poslanke in kolegi
               poslanci!</p>
               <p>S 1. majem leta 2006 je bila v Evropski uniji uvedena nova generacija digitalnih
               tahografov. Glavni cilj uvedbe je bil izboljšanje nadzora nad počitki voznikov in s
               tem izboljšanje varnosti v cestnem prometu. Uvedba digitalnih tahografov je poleg
               sodobnejše snemalne opreme prinesla tudi nekatere druge novosti. In sicer, uvedbo
               tahografskih kartic, od vozniških kartic do tahografskih kartic za potrebe podjetij,
               servisnih delavnic in nadzornih organov. Te kartice so namenjene predvsem
               identifikaciji določenih oseb ali ustanov vključenih v ta proces ter po drugi strani
               tudi beleženju podatkov in samemu nadzoru.</p>
               <p>Predlagana novela je posledica načrtovane reorganizacije Ministrstva za promet, s
               katero bo prišlo do prenosa nekaterih pristojnosti za odobritev delavnic za tahografe
               ter za izvajanje nadzora nad delavnicami ter izdajateljem tahografskih kartic iz
               Direkcije Republike Slovenije za ceste na Ministrstvo za promet. Zato besedilo novele
               zakona spreminja predvsem tiste določbe, ki sedaj v veljavnem zakonu urejajo
               pristojnosti Direkcije Republike Slovenije za ceste. Vlada kot predlagateljica
               zagotavlja, da je razlog za reorganizacijo v učinkovitejši in preglednejši
               organizaciji področja tahografov, kar naj bi omogočilo tudi boljše upravljanje s
               človeškimi viri, posredno s tem pa tudi nekatere stroškovne prihranke na področju
               tahografov.</p>
               <p>Zato bomo v Poslanski skupini Liberalne demokracije Slovenije predlog zakona
               podprli.</p>
            </sp>
            <sp xml:id="SDZ5-Redna-31-2011-09-21.sp43">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Socialnih demokratov bo stališče predstavil gospod Janko
               Veber.</p>
            </sp>
            <sp xml:id="SDZ5-Redna-31-2011-09-21.sp44">

               <speaker>JANKO VEBER:</speaker>

               <p>Še enkrat hvala za besedo.</p>
               <p>V Poslanski skupini Socialnih demokratov smo mnenja, da so vozniki nekako najšibkejši
               člen v prevozništvu, v odnosu do delodajalca in seveda tudi v odnosu do naročnika.
               Oba imata interes, da blago pride čim prej in da je ta dobava kvalitetna. Velikokrat
               pa se poskuša potem voznike tudi prisiliti v to, da so dlje za volanom, kot bi bilo
               primerno zaradi varnosti v cestnem prometu. Tako da je razvoj tahografov šel v smeri,
               da se vzpostavi nadzor in da se predvsem natančno lahko beleži in kontrolira tudi
               počitek, ki ga voznik nujno potrebuje za to, da lahko varno opravlja svoje delo.</p>
               <p>Tudi ta zadnja sprememba zakona bo omogočila reorganizacijo ministrstva, s tem, da se
               pristojnost za odobritev delavnic za izvajanje nadzora nad delavnicami ter izdajanje
               kartic iz direkcije za ceste prenese na ministrstvo, pomembno pri tem pa je, da se
               pri tem tudi upošteva načelo ekonomičnosti, zato da se vzpostavi učinkovita
               organizacija; načelo gospodarnosti, da se vzpostavi tudi cenejša organizacija, in
               predvsem ta sprememba ne bo v praksi povzročala nepotrebnih administrativnih
               ovir.</p>
               <p>S tem menimo, se bo še povečala učinkovitost delovanja sistema tahografov in posredno
               tudi varnosti v cestnem prometu, zato bomo Socialni demokrati ta predlog zakona
               podprli. Hvala.</p>
            </sp>
            <sp xml:id="SDZ5-Redna-31-2011-09-21.sp45">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Branko Marinič bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-31-2011-09-21.sp46">

               <speaker>BRANKO MARINIČ:</speaker>

               <p>Hvala lepa za besedo, spoštovani predsednik. Spoštovani prisotni, lepo
               pozdravljeni!</p>
               <p>V Slovenski demokratski stranki ugotavljamo, da se tako kot pri mnogih drugih
               vsebinah zakonov pri predlogih sprememb kot tudi pri Predlogu zakona o spremembah
               Zakona o delovnem času in obveznih počitkih mobilnih delavcev ter o zapisovalni
               opremi v cestnih prevozih vsebine, ki jih Vlada oziroma posamezna ministrstva
               pošiljajo v obravnavo Državnemu zboru, ne posveča dovolj velike pozornosti samim
               vsebinam. Prihaja namreč do tega, da se Zakonodajno-pravna služba ukvarja s tistim,
               kar bi morala urediti in uskladiti že Služba Vlade RS za zakonodajo, kajti zakon gre,
               preden ga pošlje predlagatelj v Državni zbor, tudi skozi proceduro Službe Vlade RS za
               zakonodajo. Tako je Zakonodajno-pravna služba Državnega zbora dodatno obremenjena in
               v bistvu opravlja tisto delo, ki bi ga moral opraviti nekdo drug. To seveda bremeni
               in upočasnjuje delo Državnega zbora, na kar smo že velikokrat opozorili. In na to smo
               opozarjali tudi pri vsebini tega zakona.</p>
               <p>Predvsem je Zakonodajno-pravna služba Državnega zbora opozorila predlagatelje, da bi
               to nalogo lahko opravili v skladu z nekim drugim aktom, ki ga kot instrument, ko gre
               za racionalizacijo in optimizacijo delovnih procesov lahko opravili že brez tega
               oziroma na osnovi nekega drugega predpisa. Če pa je že bilo treba, pa se seveda v
               Poslanski skupini SDS zavzemamo tudi za to, da tam, kjer je mogoče, to je stalna
               naloga Vlade in posameznih ministrstev, skrbijo za to, da znižujejo stroške javne
               uprave. Torej ne gre za pomembne spremembe pri vsebini predloga zakona, gre za
               nekatere manjše vsebine. Tako kot sem že povedal, pa smo v Poslanski skupini
               Slovenske demokratske stranke mnenja in na to velikokrat že opozarjali, da mora priti
               vsebina predloga zakona v Državni zbor dodelana, urejena, ne pa, da se potem bremeni
               Zakonodajno-pravno službo Državnega zbora. Seveda pa s tem potem tudi poslanke in
               poslanci, vsaj kar zadeva Slovensko demokratsko stranko, izgubljamo dragocen čas, ko
               se obravnava predvsem tiste vsebine, ki jih mora Zakonodajno-pravna služba Državnega
               zbora urejati in usklajevati. Urejene bi lahko prišle že v Državni zbor, s tem pa bi
               seveda lahko opravili temeljitejšo obravnavo pri samih vsebinah.</p>
               <p>V Poslanski skupini SDS tako ne bomo nasprotovali takšnim rešitvam in takšnim
               vsebinam, smo pa seveda mnenja, še vedno, da naj bodo vsi predlogi, ki prihajajo v
               obravnavo po takem ali drugačnem postopku v Državni zbor, pripravljeni tako, da se s
               samimi vsebinami in postopki ne računa na angažiranje Zakonodajno-pravne službe
               Državnega zbora, kar dodatno obremenjuje in seveda s tem onemogoča Zakonodajno-pravni
               službi Državnega zbora, da uporablja druge pomembnejše naloge. S takšnimi nalogami,
               kot je bilo v konkretnem primeru, se namreč Zakonodajno-pravna služba ukvarja s
               tistim področjem, ki je v pristojnosti nekoga drugega, ki bi to moral že
               opraviti.</p>
            </sp>
            <sp xml:id="SDZ5-Redna-31-2011-09-21.sp47">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Janez Ribič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-31-2011-09-21.sp48">

               <speaker>JANEZ RIBIČ:</speaker>

               <p>Spoštovani predsednik Državnega zbora, gospod minister, spoštovani gospe in
               gospodje!</p>
               <p>Pred nami je zakon, ki navidezno predstavlja zgolj tako imenovane tehnične popravke
               in prilagoditve, da se bo s tem ustvarjala pravna podlaga za prenos pristojnosti iz
               Direkcije za ceste na Ministrstvo za promet, kot so se odločili na ministrstvu. Zato
               je potrebna tudi reorganizacija ministrstva, saj se prenašajo pristojnosti za
               odobritev delavnic za tahografe ter izvajanje nadzora nad delavnicami in nad
               izdajanjem kartic iz Direkcije Republike Slovenije za ceste na Ministrstvo za promet.
               S tem naj bi se zagotovili večja učinkovitost in preglednejša organizacija področja
               tahografov, boljše opravljanje s človeškimi viri in s tem posredno tudi prihranek
               finančnih sredstev.</p>
               <p>Sliši se lepo in preprosto, da je temu res tako, pa v Poslanski skupini Slovenske
               ljudske stranke dvomimo. Poslanci Slovenske ljudske stranke zagotovo podpiramo
               varčevanje in racionalnost poslovanja v državni upravi, vendar pa prenašanje
               navedenih pristojnosti in zaposlenih na ministrstvo ne pomeni nujno tudi
               racionalnejšega poslovanja. Ministrstva, katerih notranjo sestavo po naši zakonodaji
               ureja Vlada, vodijo izvajanje politike in zakonov, ne pa konkretnih nalog, saj niso
               vešča podjetniškega poslovanja. Poslovanje ministrstva je podvrženo drugačnim
               predpisom in načinu poslovanja, javnega naročanja in podobno. Zato se nam zdi povsem
               prepričljiv argument, da bo zgolj zaradi prenosa na ministrstvo poslovanje v zvezi s
               tahografi racionalnejše in cenejše. Na žalost že predlogi zakonov, ki jih ministrstvo
               prinaša pred nas v Državni zbor, našo bojazen potrjujejo. Praviloma moramo v Državnem
               zboru, tako kot velja tudi za ta zakon danes, vse zakonske predloge, vse določbe v
               celoti ali večji meri napisati ponovno. Ali to ne vzbuja dvoma v kakovostno in
               racionalno poslovanje ministrstva? Hvala.</p>
            </sp>
            <sp xml:id="SDZ5-Redna-31-2011-09-21.sp49">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona amandmaji niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjeni 17. točki
               dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-31-2011-09-21.title4">16. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SANACIJI ZGORNJE MEŽIŠKE DOLINE.</title>
               </p>
               <p>Predlog zakona je v obravnavo zboru predložila skupina 27 poslank in poslancev s
               prvopodpisanim Jožetom Tankom. Predlog zakona je na 32. seji 7. 9. 2011 obravnaval
               Odbor za okolje in prostor kot matično delovno telo. Ker po končani razpravi odbor
               členov k predlogu zakona ni sprejel, je bila druga obravnava predloga zakona na seji
               delovnega telesa končana.</p>
               <p>Zato dajem besedo predstavnikom poslanskih skupin za predstavitev stališč. V imenu
               Poslanske skupine Slovenske nacionalne stranke bo predstavil stališče gospod Zmago
               Jelinčič Plemeniti.</p>
            </sp>
            <sp xml:id="SDZ5-Redna-31-2011-09-21.sp50">

               <speaker>ZMAGO JELINČIČ PLEMENITI:</speaker>

               <p>Lep pozdrav vsem skupaj!</p>
               <p>Še ena klofuta, ki jo je zdaj že bivša vlada dala Korošcem in Korošicam. Še ena
               klofuta, ki jo je dala okolju. In še ena klofuta, ki jo je dala vsem ljudem, ki
               živijo na tistem področju. In še ena klofuta, ki jo je dala vsem otrokom iz tistega
               konca, ki morajo živeti v zastrupljenem okolju, ampak za to sedanji, zdaj že bivši
               vladi, ni nič mar. Glavno, da ti gospodje živijo v svojih bazenih in hišicah v
               Ljubljani, na morju, na Hrvaškem in tako naprej. Za lastne ljudi ni posluha.</p>
               <p>Mislim, da bi bilo nujno, da bi se sprejel ta zakon, katerega je Odbor za okolje in
               prostor zavrgel. Zavrgla ga je pravzaprav vladna večina, zavrgli so ga tisti iz
               Zares, LDS, SD, DeSUS, tisti ljudje, ki jim ni mar za državljane, ampak ki jih skrbi
               samo lastna korist in lastno dobro počutje. Ne vem, od kod tem ljudem tak zagon, da
               se borijo samo za svoje riti, pozabljajo pa na vse ostale. Predvsem na otroke,
               predvsem na tiste, ki jim, tudi njim, polnijo denarnice in jim dovoljujejo, da lahko
               lagodno živijo. In konec koncev, da lahko kradejo po dolgem in počez, da lahko
               uničujejo podjetja, da lahko vlačijo denar v oaze povsod po svetu in da se fino imajo
               in si kupujejo briljantne prstane in uhane za več 10 tisoč evrov in podobno. Za
               ljudi, za otroke, za tiste jim ni mar. Dejstvo je, da smo z zakonom hoteli samo
               nekaj, in sicer, da bi se zamenjala tista onesnažena zemlja, ki ubija ljudi, ki
               povzroča genetske spremembe na prebivalcih; da bi se zasejala trava, da bi se
               vzpostavile zelene površine in konec koncev imamo neke fakultete v Sloveniji, ki bi
               se lahko ukvarjale tudi s tem, kako določene rastline iz tal črpajo težke kovine in
               strupene snovi ter bi jih tudi na ta način lahko odstranjevali. Ampak ne. Bistveni
               sta tako ali tako FDV pa mogoče še Pravna fakulteta, ki vzgajata kadre, ki so všečni
               zdaj že bivši koaliciji, vse ostalo pa nič.</p>
               <p>Ne vem, zakaj je bilo tako hudo, da bi sprejeli ta zakon, ki ne bi v veliki meri
               obremenil državnega proračuna. Brez problema je zdaj že bivši premier Pahor Grkom
               vrgel okoli 400 milijonov. Brez problema. Brez problema bo podpisal oziroma so
               podpisali za 3 milijarde in še več evrov poroštev za neke lenuhe in goljufe v Grčiji
               in v drugih državah, ki živijo bistveno boljše od naših ljudi. Naši ljudje lahko
               umrejo. To ni važno. Vseeno jim je. In prav je, da bodo volitve kmalu. In prav je, da
               potem ti ljudje, ki jim je malo mar za lastne državljane, dobijo svoje in se jih
               izbriše iz tega političnega prostora. Kajti ta malomarnost, ta brezbrižnost, ta
               svinjarija, ki so jo počeli in ki jo počno, ne sme ostati nekaznovana.</p>
               <p>Grozljivo je, da je Vlada rekla, da so ukrepi za izboljšanje kakovosti okolja v
               Zgornji Mežiški dolini že ustrezno urejeni z odlokom. Gre za nek odlok, ki ga je
               podpisal ali pa tudi ne, mogoče je tajnica pritisnila samo štampiljko na nek papir.
               Ta odlok naj bi bil merodajen. In potem, če se ne da izpolnjevati odloka, ga pač ne
               bomo izpolnjevali, tako se dela oziroma se je delalo pri nas.</p>
               <p>Zato še enkrat. Boli me za vse tiste Korošice, Korošce in za njihove otroke, da so
               sploh v slovenskem parlamentu taki ljudje, ki jim je čisto vseeno za tisti del
               Slovenije, pravzaprav za zibelko slovenstva.</p>
            </sp>
            <sp xml:id="SDZ5-Redna-31-2011-09-21.sp51">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanskega kluba Liberalne demokracije Slovenije bo stališče predstavil
               gospod Miran Jerič.</p>
            </sp>
            <sp xml:id="SDZ5-Redna-31-2011-09-21.sp52">

               <speaker>MIRAN JERIČ:</speaker>

               <p>Hvala za besedo, spoštovani predsednik Državnega zbora. Kolegice poslanke in kolegi
               poslanci!</p>
               <p>Odbor za okolje in prostor je kot matično delovno telo zavrnil vse člene
               obravnavanega Predloga zakona o sanaciji Zgornje Mežiške doline in s tem je obravnava
               tega predloga zakona končana.</p>
               <p>V Liberalni demokraciji Slovenije smo predlogu zakona nasprotovali že v prvi
               obravnavi na prejšnji seji Državnega zbora. Zato bomo ponovili svoje argumente za
               takšno odločitev, s katerimi hkrati utemeljujemo primernost odločitve Odbora za
               okolje in prostor.</p>
               <p>V LDS smo se v letu 2005 odločili, da okoljsko sanacijo Zgornje Mežiške doline
               skušamo pospešiti s sprejetjem posebnega Zakona o ukrepih za zmanjšanje onesnaženja
               okolja s prašnimi delci v Zgornji Mežiški dolini. Naš predlog zakona ni bil sprejet.
               Je pa zato takratna Vlada, spodbujena tako z vloženim in hkrati zavrnjenim predlogom
               zakona v letu 2005 in zaradi pritiskov iz Zgornje Mežiške doline v letu 2007, na
               podlagi 24. člena Zakona o varstvu okolja pripravila in sprejela Odlok o območjih
               največje obremenjenosti okolja in o programu ukrepov za izboljšanje kakovosti okolja
               v Zgornji Mežiški dolini. Na podlagi sprejetega odloka so bili v letih 2008, 2009 in
               tudi v letu 2010 sprejeti letni programi, na podlagi katerih so bila v občinah Črna
               na Koroškem in Mežica izvedena dela za sanacijo in izboljšanje kakovosti okolja.
               Treba je poudariti, da se bodo ukrepi izvajali vse do leta 2022. Sredstva za izvedbo
               letnega programa, ki ga sestavljata tako okoljski kot zdravstveni del, znašajo
               oziroma naj bi znašala okoli milijon evrov na leto. Zanimivo je, da predlagatelji
               obravnavanega zakona, ki so v letu 2005 nasprotovali našemu zakonu in se sklicevali
               zgolj na potrebo po sprejetju posebnega podzakonskega predpisa na podlagi Zakona o
               varstvu okolja, v obravnavanem predlogu zakona v bistvu zamolčijo že štiriletno
               izvajanje tega odloka, hkrati pa so v zakonsko besedilo preprosto prepisali 6 členov
               tega veljavnega odloka.</p>
               <p>Predlagatelji predloga zakona kot glavni cilj predloga zakona navajajo zagotavljanje
               finančnih sredstev iz državnega proračuna za izvedbo ukrepov za zmanjšanje okoljske
               škode v Zgornji Mežiški dolini. Zakon po njihovem mnenju ne bi bil potreben, če bi
               občini Črna na Koroškem in Mežica iz državnega proračuna dejansko dobili načeloma
               zagotovljen milijon evrov na letni ravni za izboljšanje kakovosti okolja. V LDS nas
               argument ne prepriča, saj tudi predlagano zakonsko besedilo ne določa načina
               zagotavljanja sredstev oziroma v obrazložitvi to vprašanje preprosto razreši z
               ugotovitvijo, da so sredstva že predvidena z veljavnim odlokom. Če zanemarimo pravno
               nevzdržnost takega sklicevanja, obstaja dejstvo, da bi tudi ob morebitni uveljavitvi
               predlaganega zakona višino sredstev dejansko še vedno določali z vsakokratnim letnim
               državnim proračunom na podlagi letnega sprejetega programa ukrepov. Sistem
               zagotavljanja sredstev bi torej ostal enak, dobili bi le pravno nedopustno stanje, v
               katerem bi isto področje hkrati urejala tako zakon kot odlok, in to vsak nekoliko
               drugače. Takšen zakon bi bil po našem mnenju tudi v nasprotju z Zakonom o varstvu
               okolja, ki predvideva urejanje takšnih problemov na podzakonski oziroma izvedbeni
               ravni in ne s posebnim zakonom.</p>
               <p>Zavedati se je namreč treba, da Zgornja Mežiška dolina ni edino degradirano
               industrijsko okolje v Sloveniji, ki potrebuje posebne ukrepe, ampak da je teh okolij
               na žalost več. Spomnimo se samo na Zasavje, Jesenice, Celje in še bi lahko našteval.
               Reševanje vsakega izmed teh problemov s samostojnim zakonom bi postopoma izmaličilo
               pravni sistem varstva okolja v Sloveniji. Se pa v LDS, tako kot v Vladi, zavedamo, da
               je treba veljavni odlok posodobiti, ga nadomestiti z novim, skupaj s programom
               ukrepov za izboljšanje kakovosti okolja v Zgornji Mežiški dolini, in v pripravo tega
               programa vključiti vsekakor bistveno več stroke, kompetentne stroke, kot pri pripravi
               prvega programa.</p>
               <p>Razmere so danes v primerjavi z letom 2005, ko smo predlagali svoj zakon, drugačne.
               Danes imamo za razliko od leta 2005 delujoč sistem za izboljšanje kakovosti okolja v
               Zgornji Mežiški dolini. Treba ga je le nadgraditi, torej posodobiti, vanj vključiti
               vsa najnovejša znanstvena spoznanja. Za to pa ni treba sprejemati novega zakona.</p>
            </sp>
            <sp xml:id="SDZ5-Redna-31-2011-09-21.sp53">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine nepovezanih poslancev bo stališče predstavil gospod Alojz
               Posedel.</p>
            </sp>
            <sp xml:id="SDZ5-Redna-31-2011-09-21.sp54">

               <speaker>ALOJZ POSEDEL:</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>V Poslanski skupini nepovezanih poslancev smo zelo različni posamezniki, pa vendar
               sta za vse značilna zelo razvit čut in odgovornost do zdravega urejenega okolja in
               tega si želimo tudi v vseh sredinah, za vse državljanke in državljane, še posebej za
               tiste najmlajše. In tudi Mežiška dolina ni nobena izjema. Pa vendar je skupna
               odločitev, da tega predloga zakona ne bomo podprli.</p>
               <p>Iz obrazložitev, ki so bile predstavljene že v Poslanski skupini LDS in ki so bile
               zelo nazorno predstavljene tudi na Odboru za okolje in prostor, ki je zelo odgovorno
               obravnaval problematiko Zgornje Mežiške doline, se vidi, da ne gre za nikakršne
               zaušnice ali za aroganco do tega območja, ampak za odgovoren odnos, ki se je pokazal
               že pred časom, ko je Vlada sprejela ustrezen odlok, ki ureja ukrepe in program
               ukrepov za izboljšanje kakovosti okolja v Zgornji Mežiški dolini, da so za to
               zagotovljena tudi ustrezna sredstva v državnem proračunu in da je tudi od lokalnih
               skupnosti odvisna dinamika koriščenja teh sredstev. Prepričani smo, da bi bil takšen
               zakon diskriminatoren do drugih področij, ki so tudi obremenjena s posledicami ali
               pridelave in predelave posameznih kovin v preteklosti ali pa določenih vrst
               industrije.</p>
               <p>Prepričani smo, da je s krovnim Zakonom o varstvu okolja in s posebnimi odloki za
               posamezna območja trenutna situacija dobro rešena, zato v Poslanski skupini
               nepovezanih poslancev tega predloga zakona ne bomo podprli.</p>
            </sp>
            <sp xml:id="SDZ5-Redna-31-2011-09-21.sp55">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Socialnih demokratov bo stališče predstavila gospa Breda
               Pečan.</p>
            </sp>
            <sp xml:id="SDZ5-Redna-31-2011-09-21.sp56">

               <speaker>BREDA PEČAN:</speaker>

               <p>Dober dan vsem prisotnim! Dober dan gospodu državnemu sekretarju in predsedniku
               Državnega zbora! Hvala za besedo.</p>
               <p>Socialni demokrati smo pri prvi obravnavi tega zakona zelo jasno povedali, da je to
               nepotreben in tudi sistemsko nepravi zakon, glede na to, da je v Zakonu o varstvu
               okolja izrecno zapisano, da mora Vlada pripraviti in sprejeti program sanacije okolij
               kot so Mežiška dolina, Celjska kotlina, Trboveljska oziroma Zasavske kotline, kjer je
               zaradi dolgoletnega, večstoletnega rudarjenja, proizvodnje jekla, proizvodnje svinca
               in svinčeve rude in recimo cinkarjenja v Celju prišlo do takšnega onesnaženja, ne
               samo zraka, kar se da sorazmerno hitro rešiti, ampak predvsem zemlje in tudi vsega,
               kar na tej zemlji raste. Vlada Republike Slovenije je leta 2005 zavrnila podoben
               zakon, ki ga je takrat vložil kolega Pavel Gantar, s točno to utemeljitvijo in
               kasneje tudi sprejela odlok o sanaciji Zgornje Mežiške doline zaradi posledic
               dolgoletnega rudarjenja in proizvodnje svinčeve rude in svinca. Ta odlok oziroma ta
               sanacijski program se tudi izvaja. Če primerjamo številke, ki so zapisane v predlogu
               zakona, in številke, ki so se že zgodile od leta 2007, ko je Vlada Republike
               Slovenije začela v sodelovanju z obema občinama na tem območju, Črno na Koroškem in
               Mežico, izvajati ta sanacijski program, se vidi, da so sredstva, ki so že bila
               porabljena in sredstva, ki so še načrtovana po programu, v celotnem obsegu večja, kot
               pa jih je predvideval ta zakon. Se pravi, popolnoma nelogična poteza.</p>
               <p>Poleg tega pa obstaja še čisto proceduralni problem. Namreč, če bi bil zakon sprejet,
               bi se za približno leto ali pa celo dve ustavila vsa sanacijska dela na tem območju,
               ker bi bilo po tem zakonu treba renovirati ali pa celo na Vladi na novo sprejeti
               program sanacije. Mislim, da bi bilo bistveno koristneje, če bi poslanska skupina, ki
               se je zavzela, kljub temu, da je prej v vlogi vladne koalicije in Vlade zavrnila
               praktično identični zakon, ki je bil leta 2005 predlagan, sedaj prevzela vlogo, ki ji
               nikakor ne gre. Smešno je, da danes rečeš a, naslednji dan pa ž. Treba je biti
               konsistenten in delati ves čas na eni način. Se pravi, kvečjemu bi lahko
               predlagatelji zakona pritisnili na Vlado, da bi bil program pospešeno izveden, ne pa,
               da ga ustavljamo s predlaganjem zakona.</p>
               <p>Drugo. Lahko bi tudi zahtevali, podobno kot zahtevajo kolegi, ki izhajajo iz
               Savinjske doline, da bi tak program in tak odlok ta vlada sprejela v čim krajšem času
               tudi za Celjsko kotlino in da bi Zasavci dosegli, da bi za Zasavje Vlada pripravila
               in sprejela podoben sanacijski program. Dejstvo je, da imamo v Sloveniji približno
               pet takih degradiranih in človekovemu zdravju, rastlinju in živalstvu škodljiva
               okolja – v vseh primerih, od Idrije do Sorške doline, do Jesenic, do Zasavja imamo
               območja, ki jih je treba sanirati – ki so posledica dolgoletnega, stoletnega
               rudarjenja ali težke industrije.</p>
               <p>Zato smo v poslanski skupini glasovali proti vsem členom zakona. Prepričani smo, da
               bo katerakoli vlada dosledno izpolnjevala program, ki ga je sprejela Vlada v času
               2004 do 2008. Toliko. Zato smo tudi zadovoljni, da ta zakon sploh ne bo več šel
               naprej v proceduro.</p>
            </sp>
            <sp xml:id="SDZ5-Redna-31-2011-09-21.sp57">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Miro Petek bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-31-2011-09-21.sp58">

               <speaker>MIRO PETEK:</speaker>

               <p>Hvala za besedo, spoštovani predsednik Državnega zbora. Kolegice in kolegi!</p>
               <p>Doline smrti in mrtve reke ni na zemljevidu. Obstajata v zavesti ljudi, ki živijo na
               Koroškem, v Zgornji Mežiški dolini. Dolina smrti, to je področje okoli žerjava, je
               bila zaradi pretirane industrializacije na eni strani in nikakršni skrbi za okolje na
               drugi strani v preteklosti simbol ekološkega fašizma, to je surovega in brezobzirnega
               uničevanja narave. Hvala bogu, danes tudi ta del Slovenije dobiva bolj prijazno
               podobo, posušeni in goli bregovi okoli žerjavske topilnice zelenijo. Reka Meža ni več
               mrtva reka in le redko se zaradi kakšne človeške napake, človeške neumnosti primeri,
               da se vmes znajdejo mrtve ribe. Stanje se izboljšuje, toda dediščina preteklosti
               ostaja, ni je mogoče sanirati čez noč, niti čez desetletja ali stoletje. Toda z
               nekaterimi ukrepi je mogoče izboljšati stanje v okolju in posledično, kar pa je
               najbolj pomembno, tudi zdravstveno stanje prebivalstva v tem koncu. Za zapiranje
               rudnika Mežica je bil pred več kot dvema desetletjema sprejet zakon, ki je vseboval
               tudi sanacijo okolja, ki pa še zdaleč ni bila dosledno izpeljana. Ostal je problem
               težkih kovin v zemlji in s težkimi kovinami obremenjen prah, ki še vedno onesnažuje
               to okolje.</p>
               <p>V naši poslanski skupini smo čakali, da bo današnja koalicija, nekoč opozicija,
               ponovila zakon, ki ga je vložila pred leti. Žal se to ni zgodilo. Žal tudi na odboru
               sprejeti amandmaji k temu zakonu niso bili sprejeti, in tako je zakon pač prišel do
               točke, kjer je danes. Odločitev pred več kot mesecem dni, da je zakon primeren za
               nadaljnjo obravnavo, in kasnejše dogajanje na Odboru za okolje in prostor je
               pokazalo, da ni iskrene volje, da bi se uredila ta problematika na zakonski ravni.
               Naš predlog je bil posledica dejstva, da se odlok o sanaciji ne uresničuje, da je
               sanacija samo na papirju, sicer dobro zastavljena, vendar zaradi različnih
               birokratskih ovir v tej državi pa enostavno ne funkcionira. Res je, da je zakon v
               veliki meri sledil odloku, hkrati pa je dodal tisto, kar doslej z odlokom ni bilo
               urejeno.</p>
               <p>Ta zakon ni terjal več sredstev, kot jih je sedaj v odloku, to je milijon evrov na
               leto za obe občini v Zgornji Mežiški dolini. Državni proračun zaradi tega zakona ne
               bi bil dodatno obremenjen. Hkrati pa je zakon predvidel prepoved izkoriščanja
               mineralnih surovin, ki vsebujejo težke kovine. Dogaja se namreč, da se z državnim
               denarjem sanirajo področja v Zgornji Mežiški dolini, hkrati pa se s pridobivanjem in
               razširjanjem peščenih granulatov dodatno onesnažuje vsa dolina in tudi celotna
               Slovenija.</p>
               <p>Ta zakon je tudi predvidel, da dobijo kmetje, ki so imeli v preteklosti zaradi
               izkoriščanja in predelave rude uničene gozdove in kmetijske površine možnost za
               koncesije v državnih gozdovih. V preteklosti so ti kmetije dobivali odškodnino, toda
               po privatizaciji nekdanjega sistema Rudnika svinca in cinka v Mežici je ta odškodnina
               presahnila. Kmetje bi si s tem, ko bi gospodarili v državnih gozdovih, lahko sami
               zagotovili eksistenco, ki je bila resnično načeta ob propadu njihovih gozdov zaradi
               stoletne predelave svinca. Že pred kakšnimi 100 leti je dobil kmet Matvoz iz Črne na
               Koroškem pravdo proti takratnim lastnikom rudnika in topilnice zaradi umiranja gozdov
               in to je tudi nekakšen mejnik, ko smo se na naših tleh začeli ukvarjati oziroma
               govoriti o umiranju gozdov. Zakon bi bil torej hkrati tudi bolj zavezujoč za Vlado,
               ki ignorira lastne odloke. Ta vlada v odhajanju je v parlamentarno proceduro poslala
               intervencijski zakon, s katerim bo omejila zaposlovanje v javnem sektorju, vendar je
               tudi sama pred tem sprejela podoben sklep o omejevanju zaposlovanja. Ker sama teh
               sklepov ni uresničevala, je to želela nadgraditi z zakonom. To omenjam zaradi
               očitkov, da zakon o Zgornji Mežiški dolini ni potreben in da je odlok dovolj.</p>
               <p>Glede na to, da Vlada poslej opravlja le tekoče posle in da je ta zakon dejansko že
               padel, ljudje v Zgornji Mežiški dolini pričakujejo, da bo Vlada bolj kot doslej
               spoštovala odlok in da bo namenila za ta konec Slovenije sredstva, ki so že
               zagotovljena v državnem proračunu. Na ta način bodo ustvarjeni pogoji, da bi ti
               ljudje živeli v bolj prijaznem, predvsem v bolj zdravem okolju. Predvsem otroci, ki
               so naša najbolj izpostavljena skupina prebivalstva. Hvala.</p>
            </sp>
            <sp xml:id="SDZ5-Redna-31-2011-09-21.sp59">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo stališče predstavil gospod dr. Pavel Gantar.</p>
            </sp>
            <sp xml:id="SDZ5-Redna-31-2011-09-21.sp60">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Z današnjo predstavitvijo stališč poslanskih skupin se končuje zgodba o neki
               hipokriziji, o neki dvoličnosti, ki se je tudi danes obilno oglašala izza te
               govornice, predvsem tistih, ki so v mandatu prejšnje vlade podoben zakon o sanaciji
               Zgornje Mežiške doline zavrnili, ko so bili na oblasti, v opoziciji pa so ga sami
               vložili. Sam sem bil, kot rečeno, eden od predlagateljev zakona v prejšnjem mandatu.
               Zato smo v Poslanski skupini Zares ta zakon v prvem branju zdaj podprli. Predvsem
               zaradi tega, kot smo tedaj tudi dejali, da bi v postopku obravnave na matičnem
               delovnem telesu in pred tem ugotovili, kako napreduje, če sploh, sanacija Zgornje
               Mežiške doline in ali so vlade, ta in prejšnja, uporabile ustrezne instrumente in
               ukrepe za postopno sanacijo stanja.</p>
               <p>V obdobju med prvo in drugo obravnavo smo proučili Odlok o območjih največje
               obremenjenosti okolja in o programu ukrepov za izboljšanje kakovosti okolja v Zgornji
               Mežiški dolini. Žal je bil sprejet šele decembra 2007, kar obžalujemo. Ugotavljam in
               kolegom bi rad poudaril, da to ni nek odlok, to je ta odlok. Lahko ga berem, ne bom
               imel časa, in ta odlok seveda ne vsebuje programov in ukrepov, s katerimi bi
               politiki, ki bodo kandidirali na Koroškem, sadili rožice namesto trave. Tega ta ne
               vsebuje. To je res. Je pa primerno sestavljen. Ne moremo pa biti povsem zadovoljni s
               tempom sanacije, pa vendarle se stvari, kot je bilo rečeno, postopoma spreminjajo v
               korist prebivalcev in okolja Zgornje Mežiške doline. Sanacija prašnih delcev iz
               zemlje je še vedno veliko in še nezaprto vprašanje.</p>
               <p>Ocenjujemo, da bi bilo po vsem tem, kar smo proučili, kakršnokoli sprejemanje zakona
               zdaj oziroma danes kontra produktivno, ne samo z vidika sistemske ureditve, na kar
               opozarja Zakonodajno-pravna služba, ampak tudi z vidika same sanacije, saj bi jo
               zagotovo ustavila, predvsem pa bi Vlada na osnovi zakona ponovno morala sprejeti nek
               odlok ali nek program ukrepov. Torej je ta zakon v tem trenutku nepotreben, celo
               škodljiv, treba pa je skrbno in stalno bedeti nad Vlado in Ministrstvom za okolje in
               prostor, da dejansko izvršuje ukrepe in programe, ki so navedeni, da ta odlok tudi
               dopolnjuje, spreminja in ga usklajuje z najnovejšimi spoznanji, ugotovitvami in
               seveda tudi meritvami stanja na tem področju.</p>
               <p>Zato bi želel ob tej priliki izreči opozorilo Vladi in Ministru za okolje in prostor,
               da bomo v Poslanski skupini Zares skrbno bedeli nad izvajanjem odloka in bomo tudi
               ukrepali in reagirali, če bomo ugotovili, da ponovno prihaja do zamikov in
               nepotrebnih premikov določenih ukrepov v prihodnost.</p>
               <p>V tem trenutku, spoštovane kolegice in kolegi, zakona o sanaciji Mežiške doline ne
               rabimo, pač pa rabimo zakon o sanaciji verbalnega onesnaževanje v Državnem zboru.
               Hvala lepa.</p>
            </sp>
            <sp xml:id="SDZ5-Redna-31-2011-09-21.sp61">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
               Jakob Presečnik.</p>
            </sp>
            <sp xml:id="SDZ5-Redna-31-2011-09-21.sp62">

               <speaker>JAKOB PRESEČNIK:</speaker>

               <p>Hvala za besedo, gospod predsednik. Spoštovani vsi prisotni!</p>
               <p>Na podlagi Zakona o varstvu okolja je, kot je znano, Vlada s koncem leta 2007
               sprejela Odlok o območjih največje obremenjenosti okolja in o programu ukrepov za
               izboljšanje kakovosti okolja v Zgornji Mežiški dolini.</p>
               <p>Zagotovo je odlok dober odlok, ki je, kot rečeno, takrat nastal na podlagi Zakona o
               varstvu okolja, vendar dejstvo je – in zaradi tega je tudi skupina predlagateljev
               predlagala zakon –, da se zakon v celoti ne izvaja, saj predvsem na finančnem
               področju niti prejšnja niti zdajšnja vlada nista zagotavljali dovolj finančnih
               sredstev, in pa da nekatere stvari, kot je bilo danes že večkrat rečeno, v tem odloku
               niso urejene. Zato je bila tudi pobuda, da so predlagatelji pripravili zakon in mi
               smo tudi v prvi obravnavi ta zakon podprli.</p>
               <p>Mi se strinjamo, da je odlok, takšen kot je, treba izvajati, da je odlok treba
               dopolniti in v stanju, v kakršnem je ta zakon, pomeni, da ga je danes torej
               teoretično in praktično konec, je predvsem pomembno to, da se odlok naprej izvaja in
               da se dopolni z vsemi tistimi stvarmi iz razprave na samem odboru ob sami prvi
               obravnavi. S tistimi določili, ki so v tem zakonu, odlok pa jih ne vsebuje, naj
               Vlada, ta ali naslednja, ta odlok dopolni in naredi situacijo glede sanacije Zgornje
               Mežiške doline takšno, kot si jo ljudje na tem območju po dolgih desetletjih tudi
               zaslužijo.</p>
               <p>Seveda se pa strinjamo, da bi bil hierarhično zakon višji predpis kot je odlok,
               vendar je treba tudi odloke v Sloveniji končno enkrat tudi spoštovati. Hvala lepa.
            </p>
            </sp>
            <sp xml:id="SDZ5-Redna-31-2011-09-21.sp63">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. decembra 2009 Državni zbor ugotavlja, da je zakonodajni
               postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ5-Redna-31-2011-09-21.title5">19. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O BIOCIDNIH PROIZVODIH.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade.</p>
               <p>Gospod državni sekretar Ministrstva za zdravstvo dr. Ivan Eržen, imate besedo.</p>
            </sp>
            <sp xml:id="SDZ5-Redna-31-2011-09-21.sp64">

               <speaker>DR. IVAN ERŽEN:</speaker>

               <p>Spoštovani gospod predsednik, najlepša hvala za besedo. Lepo pozdravljeni, spoštovani
               gospe poslanke in gospodje poslanci!</p>
               <p>Predlog zakona o spremembah in dopolnitev Zakona o biocidnih proizvodih dopolnjuje in
               nadgrajuje določbe o dajanju v promet in uporabi biocidnih proizvodov v skladu z
               novimi spoznanji in dogovorjeno prakso v Evropski uniji. Spremenjen in dopolnjen
               zakon bo predvidoma v uporabi le do leta 2013, ko bo stopila v veljavo Uredba
               Evropskega parlamenta in Sveta o oddajanju v promet in uporabi biocidnih
               proizvodov.</p>
               <p>Ta predlog, ki smo ga predložili v obravnavo Državnemu zboru, obsega spremembe, ki se
               nanašajo predvsem na posodobitev nacionalnega postopka priglasitve biocidnih
               proizvodov z namenom enostavnega prehoda iz nacionalnega dovoljenja na dovoljenje na
               nivoju EU, ki bo potem v veljavi in ki bo v eni državi sprejeto, potem pa v veljavi
               praktično v vseh ostalih državah Evropske unije. Eksplicitno določitev rokov za
               predložitev dokumentacije za različne postopke, odobravanje biocidnih proizvodov,
               potem določitev rokov za umik biocidnega proizvoda iz prometa in distribucijske
               verige po prenehanju veljavnosti dovoljenja, prilagoditev postopka obravnave
               biocidnih proizvodov dogovorjenim na evropskem nivoju – gre predvsem za ukinitev
               Komisije za biocidne proizvode in angažiranje usposobljenih zunanjih strokovnjakov
               oziroma zdravstvenih in javnih zavodov v okviru priprave in pregleda ocen biocidnih
               proizvodov, kar doslej ni bilo mogoče – in pa poklicna uporaba biocidnih proizvodov z
               določitvijo biocidnih proizvodov, ki jih lahko uporabljajo le poklicni uporabniki. Za
               pravilno uporabo tovrstnih proizvodov na področju dezinfekcije, dezinsekcije in
               deratizacije je predvidena ureditev v obliki uredbe Vlade, ki bo združila podobne
               predpise, ki jih imajo sedaj Ministrstvo za kmetijstvo, gozdarstvo in prehrano,
               Ministrstvo za zdravje in Urad za kemikalije. Na ta način se bodo zmanjšala
               administrativna bremena, izvajalci pa bodo lahko zadostili predpisom in pogojem za
               izvajanje teh dejavnosti. Hvala lepa.</p>
            </sp>
            <sp xml:id="SDZ5-Redna-31-2011-09-21.sp65">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Predlog zakona je obravnaval Odbor za zdravstvo kot matično delovno telo.</p>
               <p>Za predstavitev poročila odbora dajem besedo podpredsednici odbora gospe mag. Andreji
               Rihter.</p>
            </sp>
            <sp xml:id="SDZ5-Redna-31-2011-09-21.sp66">

               <speaker>MAG. ANDREJA RIHTER:</speaker>

               <p>Prav lep pozdrav. Spoštovani predsednik, poslanke, poslanci!</p>
               <p>Odbor Državnega zbora Republike Slovenije za zdravstvo je na svoji 9. redni seji dne
               6. septembra kot matično delovno telo obravnaval Predlog zakona o spremembah in
               dopolnitvah Zakona o biocidnih proizvodih, druga obravnava, ki ga je tudi v
               zakonodajni postopek priložila Vlada Republike Slovenije.</p>
               <p>Uvodno obrazložitev predloga zakona je podal državni sekretar na Ministrstvu za
               zdravje dr. Ivan Eržen, ki je ravnokar tudi predstavil stališče Vlade. Že takrat je
               poudaril, da Predlog sprememb in dopolnitev Zakona o biocidnih proizvodih dopolnjuje
               in nadgrajuje določbe oddajanja v promet in uporabi biocidnih proizvodov v skladu z
               novimi spoznanji in dogovorjeno prakso na nivoju Evropske unije. Dopolnjen zakon bo
               tako v uporabi, kot smo slišali, le do leta 2013, ko bo predvidoma stopila v veljavo
               Uredba Evropskega parlamenta in Sveta o dajanju v promet in uporabi biocidnih
               proizvodov.</p>
               <p>Vsebinske spremembe predloženega zakona, če samo povzamem, so naslednje: natančneje
               določa roke za izvedbo posameznih postopkov za dajanje biocidnih proizvodov v promet
               in postopke za umik biocidnih proizvodov po izteku dovoljenj; s popravljenimi
               definicijami jasneje določa zavezance v postopkih in njihove obveznosti;
               racionalizira postopke pristojnega organa, saj ukinja Komisijo za biocidne proizvode
               in jo nadomešča s sistemom posameznih strokovnjakov, ki jih koordinira pristojni
               organ, in sicer Urad za kemikalije Republike Slovenije, ter vzpostavlja podlago za
               celovito ureditev poklicne uporabe biocidnih proizvodov, posebej za področje
               dezinfekcije, dezinsekcije in deratizacije, ki ga sedaj urejajo trije zakoni in trije
               pristojni organi.</p>
               <p>Razprave na odboru ni bilo, saj gre, kot smo slišali, za tehnično uskladitev. Člani
               odbora pa so sprejeli tudi vse vložene amandmaje, ki so vključeni v dopolnjen predlog
               zakona. Hvala lepa.</p>
            </sp>
            <sp xml:id="SDZ5-Redna-31-2011-09-21.sp67">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Socialnih demokratov bo stališče predstavila gospa mag.
               Andreja Rihter.</p>
            </sp>
            <sp xml:id="SDZ5-Redna-31-2011-09-21.sp68">

               <speaker>MAG. ANDREJA RIHTER:</speaker>

               <p>Še enkrat hvala lepa za besedo.</p>
               <p>Zakon o spremembah in dopolnitvah Zakona o biocidnih proizvodih, ki ga je v obravnavo
               predložila Vlada, je v prvi vrsti, kot sem že omenila, izjemno tehničen zakon, ki
               vnaša nadgradnjo, znanje in dogovorjeno prakso na ravni EU v slovenski pravni red.
               Zakon racionalizira postopke odobravanja in uporabe biocidnih proizvodov, brez
               zanemarjanja visoke ravni zaščite zdravja ljudi, živali in okolja, tako da naj bi v
               praksi pozitivno vplival na malo gospodarstvo, kot tak pa je predlog zakona tudi
               izjemno zaželen, sprejemljiv, če ne celo nujen, saj je vsaka spodbuda za gospodarstvo
               nujna spodbuda.</p>
               <p>Skladno s povedanim bomo v Poslanski skupini Socialnih demokratov zakon podprli.
               Hvala lepa.</p>
            </sp>
            <sp xml:id="SDZ5-Redna-31-2011-09-21.sp69">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil gospod
               Štefan Tisel.</p>
            </sp>
            <sp xml:id="SDZ5-Redna-31-2011-09-21.sp70">

               <speaker>MAG. ŠTEFAN TISEL:</speaker>

               <p>Vsem lep pozdrav! Spoštovani gospod predsednik, spoštovani gospod državni sekretar,
               poslanke in poslanci!</p>
               <p>Predlog zakona o spremembah in dopolnitvah Zakona o biocidnih proizvodih pomeni
               posodobitev zakona z določeno racionalizacijo postopkov, kot so: obravnavanje prometa
               in uporabe biocidnih proizvodov na osnovi dogovorov med pristojnimi organi držav
               članic Evropske unije, uporaba biocidnih proizvodov na osnovi dogovorov med
               pristojnimi organi držav članic Evropske unije in Evropsko komisijo, izmenjava novih
               spoznanj in praktičnih izkušenj, ki jih je pridobil organ, pristojen za kemikalije,
               ter ostalimi institucijami v Evropski uniji. Z zakonom se torej posodablja prenos
               direktive Evropske unije o dajanju biocidnih proizvodov v promet in sprejetih
               dogovorov med komisijo in pristojnimi organi drugih držav članic Evropske unije ter
               ureditev na nacionalnem nivoju postopka odobritve in varne rabe biocidnih proizvodov.
               Torej, gre za tehnični zakon oziroma implementacijo evropske direktive v slovenski
               pravni red.</p>
               <p>V Poslanski skupini Slovenske demokratske stranke bomo predlog zakona podprli.</p>
            </sp>
            <sp xml:id="SDZ5-Redna-31-2011-09-21.sp71">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
               Jakob Presečnik.</p>
            </sp>
            <sp xml:id="SDZ5-Redna-31-2011-09-21.sp72">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani vsi prisotni, gospod državni
               sekretar!</p>
               <p>Zakon, ki ga sprejemamo začasno, do leta 2013, in v skladu z dogovori in novimi
               spoznanji na nivoju Evropske unije, dopolnjuje in nadgrajuje določbe o prometu in
               uporabi biocidnih proizvodov. V letu 2013 pa bo predvidoma stopila v veljavo uredba
               Evropskega parlamenta in Sveta.</p>
               <p>Spremembe in dopolnitve zakona bomo v Poslanski skupini Slovenske ljudske stranke
               podprli. V zvezi s tem pa se pridružujemo pozivu komisije državnega sveta, da naj
               Vlada v fazi usklajevanja o vsebini uredb EU ter pri prenosu posameznih določb
               direktiv v nacionalno zakonodajo še bolj aktivno nastopa kot zagovornik slovenskega
               gospodarstva ter v največji možni meri poskrbi za zaščito slovenskih interesov. Hvala
               lepa.</p>
            </sp>
            <sp xml:id="SDZ5-Redna-31-2011-09-21.sp73">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev bo stališče predstavil
               gospod mag. Vasja Klavora.</p>
            </sp>
            <sp xml:id="SDZ5-Redna-31-2011-09-21.sp74">

               <speaker>MAG. VASJA KLAVORA:</speaker>

               <p>Hvala lepa za besedo, gospod predsednik. Spoštovane poslanke in poslanci!</p>
               <p>V naši poslanski skupini podpiramo predlog zakona in ob enem ključni cilj novele, ki
               prinaša racionalizacijo postopkov odobravanja prometa in uporabe biocidnih
               proizvodov, ki jih izvajajo pristojni državni organi, pod pogojem še večje skrbi za
               varnost in zdravje ljudi, živali in okolja.</p>
               <p>V naši poslanski skupini pa vseeno upamo, da napovedana uveljavitev uredbe Evropske
               unije o dejanju o promet in uporabi biocidnih proizvodov v letu 2013, ki bo
               neposredno uporabna in bo torej izničili posebnosti nacionalne ureditve s ciljem
               poenotenja postopkov na evropski ravni, ne bo prizadela slovenskih proizvajalcev in
               ponudnikov biocidnih proizvodov, ki imajo že sedaj zaradi relativne majhnosti
               slovenskega gospodarstva v konkurenci z večjim in finančno bolj podkrepljenimi
               akterji na trgu slabši izhodiščni položaj pri plasiranju izdelkov na domače in tuje
               trge.</p>
               <p>Skratka, v naši poslanski skupini podpiramo predlog zakona. Hvala.</p>
            </sp>
            <sp xml:id="SDZ5-Redna-31-2011-09-21.sp75">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo stališče predstavil gospod
               Zmago Jelinčič Plemeniti.</p>
            </sp>
            <sp xml:id="SDZ5-Redna-31-2011-09-21.sp76">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo.</p>
               <p>Naj takoj povem, da bomo zakon v Slovenski nacionalni stranki podprli. Pa vendar
               sodim, da je treba povedati par stvari.</p>
               <p>Morda k 3. členu, kjer piše, da se doda drugi stavek in da se "pri tem na posameznih
               strokovnih področjih sodeluje z zdravstvenimi in drugimi javnimi zavodi". Jaz sedaj
               ne vem, ali so tukaj fakultete tretirane kot javni zavodi ali niso? Kajti največ
               znanja je na slovenskih fakultetah, na naravoslovnih fakultetah seveda, in mislim, da
               te povezave do danes pravzaprav še nismo imeli. Fakultete se odriva in dogaja se, da
               najboljši iz teh naravoslovnih fakultet odhajajo v tujino, namesto da bi ostali v
               Sloveniji, sodelovali tako z našo industrijo kot z našo vladajočo politično
               strukturo. Zato je tudi vprašljivo, da v 6.a členu piše, da minister pooblasti
               zunanje strokovne sodelavce, ki "imajo strokovna znanja iz posameznih vidikov", ampak
               naprej, najbolj pomembno, "poznajo predpise in smernice s področja ocenjevanja
               aktivnih snovi". Ne moremo poznati smernic s področja ocenjevanja aktivnih snovi.
               Tukaj ne gre za smernice, tukaj gre za analitske metode, tukaj gre za ugotavljanje
               letalnih doz, za ugotavljanje genetske škodljivosti, za ugotavljanje kancerogenosti.
               Tukaj ne pomagajo administrativni papirji, da bo nekdo delal kljukice na papir. Tukaj
               je treba vzeti material in ga preizkusiti in selekcionirati.</p>
               <p>Morda še nekaj v zvezi s samo definicijo biocidnih snovi. Ne moremo govoriti, da gre
               tukaj lahko samo za dezinsekcijo, dezinfekcijo in deratizacijo. Biocidne stvari so
               bistveno širše in sem notri lahko mirno damo tudi vse insekticide, repelente,
               fungicide in celo vrsto teh zadev. Kaj je tukaj najbolj bistveno? Ni nobene kontrole
               nad potrošnjo, uporabo in prodajo tega. Ali je tukaj kriva kontrolna služba, ki je ne
               izvajamo, ali je tukaj kriva nepopolna analitika in ugotavljanje? Kajti še nikoli
               nisem bral, da bi se ugotovilo, kdo je bil kriv za pomore rib v slovenskih rekah, kdo
               je bil kriv za pomore čebel. Vse se vrti okoli nekih, približno, lahko bi bilo, naj
               bi bilo in tako naprej. Ravno zato je toliko bolj pomembno, da se vse skupaj poveže z
               naravoslovnimi fakultetami.</p>
               <p>Po drugi strani pa je bistveno tudi to, da mi kar neselektivno sprejemamo direktive
               Evropske unije. Direktive Evropske unije so v dosti primerih bedaste, škodljive in se
               čez čas popravljajo, ko se ugotovi, kakšne neumnosti so naredili. Če vzamemo samo
               neumnost, kot je recimo to, da je Evropska unija dala na listo enih najbolj
               škodljivih substanc rožo šentjanževko in rožo baldrijan ali Valeriano officinalis, ki
               ju poznamo in so ju poznale že naše babice z raznimi pripravki, na primer tako
               imenovane baldrijanove kapljice, ki so jih dale na cuker in pred spanjem pojedle in
               nobeni se ni nič zgodilo. In vendar, ko pogledamo tabletke Viagra, je pokrepala že
               cela vrsta moških, ker jim je odpovedalo srce. Ampak to ni škodljivo, ker je
               farmacevtska industrija zadaj in je treba zaslužiti! Seveda je pa zopet tukaj
               farmacevtska industrija zadaj, da ne dovoli, da bi ostale na prosti prodaji
               šentjanževka in baldrijan pa še nekaj drugih rož, zaradi tega, ker mora industrija
               delati umetne pripravke in jih seveda v svojem okviru tržiti. Tukaj je tudi naloga
               našega ministrstva, da kaj naredi! In tudi tukaj je naloga našega ministrstva, da se
               pobriga za zaščito slovenskih proizvajalcev, za katere jim v naši bivši koaliciji in
               bivši Vladi ni bilo nikoli mar. Jaz mislim, da bi moral minister, dokler je še recimo
               vede, pripraviti tudi takšne ukrepe in da bi naši poslanci v Evropski uniji v
               Evropskem parlamentu kaj rekli v zaščito slovenskih interesov, predvsem pa da bi na
               tem področju naredila kaj slovenska Vlada.</p>
               <p>Drugače pa bomo navkljub tem pripombam zakon podprli. Hvala.</p>
            </sp>
            <sp xml:id="SDZ5-Redna-31-2011-09-21.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjani 17. točki
               dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-31-2011-09-21.title6">3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O POTROŠNIŠKIH KREDITIH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade.</p>
               <p>Gospod mag. Janko Burger, državni sekretar, izvolite.</p>
            </sp>
            <sp xml:id="SDZ5-Redna-31-2011-09-21.sp78">

               <speaker>MAG. JANKO BURGER:</speaker>

               <p>Hvala lepa, gospod predsedujoči! Gospe poslanke, gospodje poslanci!</p>
               <p>Bom zelo kratek, glede na to, da gre za relativno enostavne spremembe v Predlogu
               zakona o spremembah in dopolnitvah Zakona o potrošniških kreditih, kajti vsebina
               predloga zakona je dejansko samo, da se zaradi ukinitve Urada za varstvo potrošnikov
               pristojnost prenaša na Ministrstvo za gospodarstvo. Torej, pristojnost za izdajo
               dovoljenj gospodarskim subjektom za opravljanje storitev potrošniškega kreditiranja
               se iz Urada za varstvo potrošnikov prenaša na Ministrstvo za gospodarstvo, odpravlja
               pa se tudi nekatere pomanjkljivosti veljavnega Zakona o potrošniških kreditih, in
               sicer se natančneje določajo kreditne pogodbe z odplačilom v treh mesecih in pa
               predlaga se obvezne sklenitve kreditne pogodbe v obliki notarskega zapisa v primerih,
               ko potrošnik nastopa kot zastavitelj svoje nepremičnine za zavarovanje kredita, in
               sicer ne glede na to, ali zastavi nepremičnino za zavarovanje kredita, ki ga jemlje
               sam, ali pa za zavarovanje kredita, ki ga jemlje podjetje. Ukrep je bil v preteklosti
               že uzakonjen, vendar pa je pri pripravi predhodnega zakona iz leta 2010 izpadel.
               Zaradi tega ga ponovno predlagamo, in sicer za zaščito potrošnika kot šibkejše
               pogodbene stranke. To je to. Hvala.</p>
            </sp>
            <sp xml:id="SDZ5-Redna-31-2011-09-21.sp79">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo, kot matično delovno telo. Za
               predstavitev poročila odbora dajem besedo predsedniku gospodu Matjažu Hanu.</p>
               <p>Izvolite.</p>
            </sp>
            <sp xml:id="SDZ5-Redna-31-2011-09-21.sp80">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Spoštovani predstavniki Vlade, spoštovani
               poslanke in poslanci!</p>
               <p>Odbor za gospodarstvo je na 29. nujni seji 7. 7. 2011 kot matično delovno telo
               obravnaval omenjeni predlog zakona. Kolegij predsednika je na 107. seji 24. 6.
               sklenil, da se predlog zakona obravnava po skrajšanem postopku.</p>
               <p>Na seji odbora so sodelovali predstavniki Ministrstva za gospodarstvo, ZPS, Urada
               Republike Slovenije za varstvo potrošnikov, Zveze potrošnikov Slovenije, Trgovinske
               zbornice Slovenije in Zavoda za center za informiranje, sodelovanje in razvoj
               nevladnih organizacij.</p>
               <p>Odboru je bilo posredovano mnenje Zakonodajno-pravne službe, ki je podala tudi
               konkretne pripombe k 3., 7., 8. in 9. členu predloga zakona.</p>
               <p>K predlogu zakona sta amandmaje vložila tako Poslanska skupina Socialnih demokratov
               kot Poslanski klub Liberalne demokracije Slovenije, in sicer k 3., 7., 8., 9. in 10.
               členu. Odboru je bil posredovan tudi predlog za amandma Trgovinske zbornice k 2.
               členu, ki predlaga črtanje tega člena in natančneje določa male kratkoročne kredite,
               ki spadajo med izjemo od uporabe tega zakona. Odbor se do tega predloga v razpravi ni
               opredelil.</p>
               <p>V uvodni dopolnilni obrazložitvi predlagatelja je takratna ministrica za gospodarstvo
               predstavila tudi predlog zakona ter razloge za spremembe in dopolnitve veljavnega
               zakona. Predstavnica Zakonodajno-pravne službe je glede nomotehničnih pripomb iz
               pisnega mnenja poudarila, da so upoštevane v predlaganih amandmajih. Dodatno pa je
               tudi opozorila na nepravilno sklicevanje v 32. in 35. členu zakona, česar pa ni
               mogoče korigirati v tem zakonodajnem postopku, saj gre za zaprte člene. Opozorila je
               tudi na relacijo med predlaganima novelama Zakona o varstvu potrošnikov in Zakona o
               potrošniških kreditih, katerih materija se delno tudi pokriva. Poleg tega je
               opozorila na potrebo po podaljšanju rokov uporabe pravilnikov, ki jih zakon tudi
               razveljavlja.</p>
               <p>Odbor se je opredelil do vloženih amandmajev Poslanske skupine Socialnih demokratov
               in Poslanskega kluba Liberalne demokracije k 3., 7., 8., 9., 10. členu predloga
               zakona in jih tudi sprejel. Odbor je glasoval o vseh členih predloga zakona in jih je
               tudi sprejel.</p>
               <p>Glede na sprejete amandmaje je pripravljeno besedilo dopolnjenega predloga zakona
               tudi sestavni del poročila odbora. Hvala lepa.</p>
            </sp>
            <sp xml:id="SDZ5-Redna-31-2011-09-21.sp81">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Matevž Frangež v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-31-2011-09-21.sp82">

               <speaker>MATEVŽ FRANGEŽ:</speaker>

               <p>Dober dan!</p>
               <p>Ta zakon je pravzaprav dvojček Zakona o varstvu potrošnikov, ki ga imamo na dnevnem
               redu prav tako danes in se dotika dveh stvari.</p>
               <p>Najprej ureja tisti del nalog, ki jih je v zvezi s potrošniškimi krediti doslej
               opravljal Urad za varstvo potrošnikov. Kot veste smo se ob silnem mnenju, da imamo v
               tej državi preveč uradov in preveč agencij odločili za določene reorganizacije nalog,
               ki so bile doslej vezane na Urad za varstvo potrošnikov. In tudi v tem delu jih s tem
               zakonom prenašamo na Ministrstvo za gospodarstvo.</p>
               <p>Obenem predlog predvideva spremembe pri kreditnih pogodbah z odplačilom treh mesecev
               na bolj primeren način, kot je to opredeljeno v veljavnem zakonu. Ob zastavitvi
               nepremičnine za zavarovanje kreditov pa bo obvezno skleniti tudi kreditno pogodbo v
               obliki notarskega zapisa. S tem ponovno povečujemo varstvo potrošnikov, obenem pa
               tudi varstvo posojilodajalcev.</p>
               <p>Zakon bomo v Poslanski skupini Socialnih demokratov podprli.</p>
            </sp>
            <sp xml:id="SDZ5-Redna-31-2011-09-21.sp83">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Iztok Podkrižnik v imenu Poslanske skupine SDS.</p>
            </sp>
            <sp xml:id="SDZ5-Redna-31-2011-09-21.sp84">

               <speaker>IZTOK PODKRIŽNIK:</speaker>

               <p>Predsedujoči, hvala za besedo. Spoštovani prisotni kolegi!</p>
               <p>V skladu s predlogom zakona se prenesejo naloge in pristojnosti podeljevanja
               dovoljenj za upravljanje storitev potrošniškega kreditiranja iz Urada na Ministrstvo
               za gospodarstvo, ki odloča kot prvostopenjski organ. Predlog zakona ne predvideva
               drugostopenjskega organa, tako da bo v primeru spora možno neposredno sprožiti
               upravni spor, s čimer se zmanjšuje administrativne in druge posledice v postopkih
               javne uprave, kar je pozitivno.</p>
               <p>S predlaganim zakonom se odpravljajo tudi manjše nedoslednosti veljavnega zakona,
               predvsem s ciljem preglednejšega delovanja trga potrošniških kreditov in
               zagotavljanja višje ravni varstva potrošnikov.</p>
               <p>V Poslanski skupini SDS predlog zakona podpiramo. Hvala.</p>
            </sp>
            <sp xml:id="SDZ5-Redna-31-2011-09-21.sp85">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Bogovič v imenu Poslanske skupine SLS.</p>
            </sp>
            <sp xml:id="SDZ5-Redna-31-2011-09-21.sp86">

               <speaker>FRANC BOGOVIČ:</speaker>

               <p>Lep pozdrav, spoštovani predsednik, spoštovani kolegice, kolegi, predstavniki
               ministrstva!</p>
               <p>Zakon, ki je pred nami, je predvsem posledica dejstva ukinitve Urada za varstvo
               potrošnikov, kar bomo storili v eni od naslednjih točk, in prenosa strokovnih,
               upravnih in razvojnih nalog na Ministrstvo za gospodarstvo. Zaradi tega dejstva je
               namreč treba uskladiti tudi ta zakon in določiti prenos nalog in pristojnosti
               podeljevanja dovoljenj za opravljanje storitev potrošniškega kreditiranja iz Urada za
               varstvo potrošnikov na Ministrstvu za gospodarstvo, vključno s prevzemom zadev,
               arhivov in podobno. Urad po veljavnem zakonu kot prvostopenjski organ vodi postopke
               in odloča v upravnem postopku za podeljevanje dovoljenj za opravljanje storitev
               potrošniškega kreditiranja, Ministrstvo za gospodarstvo pa odloča o upravnih
               postopkih kot drugostopenjski organ. V skladu s tem predlogom zakona se prenesejo
               naloge in pristojnosti podeljevanja dovoljenj za opravljanje storitev potrošniškega
               kreditiranja iz urada na ministrstvo, ki odloča kot prvostopenjski organ. Predlog
               zakona ne predvideva drugostopenjskega organa, pač pa je v primeru spora možno
               neposredno sprožitev upravni spor.</p>
               <p>Hkrati predlog zakona odpravlja nekatere druge manjše nedoslednosti s ciljem
               preglednejšega delovanja trga potrošniških kreditov in zagotavljanja višje ravni
               varstva potrošnikov.</p>
               <p>V Poslanski skupini Slovenske ljudske stranke bomo predlagani zakon podprli.</p>
            </sp>
            <sp xml:id="SDZ5-Redna-31-2011-09-21.sp87">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-31-2011-09-21.sp88">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovani predstavniki Vlade,
               kolegice in kolegi!</p>
               <p>Vlada je predlagala dopolnitev zakona na področju potrošniških kreditov z namenom
               prenosa nalog in pristojnosti podeljevanja dovoljenj za potrošniško kreditiranje z
               enega organa na drugega. Predlog zakona določa, da bo organ s pristojnostjo
               podeljevanja dovoljenj za opravljanje storitev potrošniškega kreditiranja Ministrstvo
               za gospodarstvo in ne več Urad Republike Slovenije za varstvo potrošnikov. Slednji je
               po sedaj veljavni ureditvi prvostopenjski organ, ki vodi postopke in odloča v
               upravnem postopku za podeljevanje dovoljenj za opravljanje storitev potrošniškega
               kreditiranja, Ministrstvo za gospodarstvo pa odloča v upravnih postopkih kot
               drugostopenjski organ. Nova ureditev določa ministrstvo kot prvostopenjski organ,
               drugostopenjskega pa ne predvideva. Prenos nalog in pristojnosti na Ministrstvo za
               gospodarstvo je skladno s spremembami Zakona o varstvu potrošnikov, ki ukinja Urad
               Republike Slovenije za varstvo potrošnikov.</p>
               <p>Predlog sprememb Zakona o potrošniških kreditih Poslanska skupina DeSUS podpira, saj
               je treba zaradi prenehanja delovanja Urada Republike Slovenije za varstvo potrošnikov
               te naloge in pristojnosti prenesti na drug organ, za kar pa je Ministrstvo za
               gospodarstvo več kot primerno, zakon pa s temi spremembami zagotavlja tudi večje
               varstvo potrošnikov.</p>
               <p>Prav tako pa podpiramo novelacijo zakona tudi v tistih delih, ki se nanašajo na
               odpravo ugotovljenih nedoslednosti zakona, saj bo s tem povečan prispevek k večjemu
               varstvu potrošnikov. Hvala lepa.</p>
            </sp>
            <sp xml:id="SDZ5-Redna-31-2011-09-21.sp89">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Sara Viler v imenu Poslanske skupine SNS.</p>
            </sp>
            <sp xml:id="SDZ5-Redna-31-2011-09-21.sp90">

               <speaker>MAG. SARA VILER:</speaker>

               <p>Hvala za besedo, gospod podpredsednik. Predstavniki Vlade, poslanke in poslanci!</p>
               <p>Z novelo zakona pride do prenosa pristojnosti podeljevanja dovoljenj za potrošniško
               kreditiranje na Ministrstvo za gospodarstvo. Strinjamo se z odpravo nepotrebnih
               birokratskih ovir, prevelikega števila uradov in tako naprej. Ali je ob tem ukinjanju
               možno optimizirati delovna mesta, pa nismo razpravljali. Nismo za odpuščanje kar
               počez in potem nove zaposlitve drugje. Pričakovali pa bi, da bi se morebiti del ljudi
               prenesel tudi na primer na Tržni inšpektorat, ki bo imel tukaj največ dela. Škoda, da
               ob tej noveli ne vzpostavimo ali vsaj poskusimo vzpostaviti modela, vzorca, kako
               ravnati pri teh ukinjanjih, seveda skupaj z Ministrstvom za javno upravo.</p>
               <p>Posebej pa poudarjamo, da zmanjšanje birokratskih ovir po tem zakonu gotovo
               podaljšuje in povečuje sodne zaostanke. Ustavnopravno korektno je predlagano, da se
               odloča samo na prvi stopnji, potem je možen upravni spor. A s tem gotovo povečujemo
               obremenjenost Upravnega sodišča in vprašanje je, ali smo dosegli namen in zastavljen
               cilj.</p>
               <p>Z novelo zakona natančneje urejamo trimesečne kreditne pogodbe, ki predstavljajo
               izjemo, za katero se ne uporablja zakon. Pri kreditni pogodbi, ki jo sklene podjetje,
               potrošnik pa v njej nastopa kot zastavitelj lastne nepremičnine, pa se uvajajo
               nekatera pravila, ki sicer veljajo za potrošniško hipotekarno pogodbo. Gre za namene,
               ki jih Slovenski nacionalni stranki pozdravljamo in podpiramo.</p>
               <p>Zaradi večje jasnosti in preprečevanja zaobida zakonskih določb se natančneje
               določajo mali, kratkoročni krediti, ki spadajo med izjeme od uporabe Zakona o
               potrošniških kreditih. Gre za kredite, ki jih morajo potrošniki odplačati v treh
               mesecih, skupni stroški pa ne presegajo niti 0,1 % skupnega zneska kredita oziroma
               niti zneska 10 evrov. Namen določbe je izvzeti kredite, pri katerih mora potrošnik
               plačati zgolj zanemarljive stroške.</p>
               <p>Novela uvaja tudi obvezno osebno navzočnost potrošnika pri skleniti notarskega zapisa
               pri ustanavljanju hipoteke ali zemljiškega dolga na nepremičnini vselej, kadar je za
               najem kredita zastavljena nepremičnina v lasti potrošnika. Na ta način se zagotavlja
               potrošniku kot šibkejši pogodbeni stranki posebno varstvo tudi v primerih, kadar
               nastopa zgolj kot zastavitelj nepremičnine in ne le tedaj, ko je hkrati tudi sam
               jemalec kredita.</p>
               <p>Te določbe povečujejo pravno varnost potrošnikov in zato bomo predlagane spremembe
               zakona v Slovenski nacionalni stranki podprli.</p>
               <p>Na koncu bi pa vendarle radi opozorili, da bi morala biti Vlada bolj pozorna pri
               pošiljanju in predlaganju gradiv zakonodajni veji oblasti. Ni sprejemljivo, da
               Zakonodajno-pravna služba parlamenta pravzaprav vsak zakonski predlog podrobno preuči
               in potem skupine poslancev vlagajo amandmaje, ki jih na odborih potrdimo, in šele
               tako dobimo prebavljive rešitve oziroma določbe. Hvala.</p>
            </sp>
            <sp xml:id="SDZ5-Redna-31-2011-09-21.sp91">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman v imenu skupine nepovezanih poslancev.</p>
            </sp>
            <sp xml:id="SDZ5-Redna-31-2011-09-21.sp92">

               <speaker>VILI REZMAN:</speaker>

               <p>Hvala lepa.</p>
               <p>Tudi stališče Poslanske skupine nepovezanih poslancev bo relativno kratko in jasno.
               Ocenjujemo, da je Vlada s Predlogom sprememb in dopolnitev Zakona o potrošniški
               kreditih pripravila korekten predlog sprememb zakona. In ker je po naši oceni
               korekten, ker je tudi potreben in ker je tudi usklajen s tistimi, ki jih zadeva, ne
               vidimo nobene zadrege, da ne bi takšnega predloga tudi podprli. Pri tem pa bi radi le
               opozorili na nekatere stvari, za katere menimo, da je treba nanje opozoriti.</p>
               <p>Ta kratkost predstavitev in neproblematičnost v procesu sprejema predloga sprememb in
               dopolnitev zakona namreč ne govori o tem, da bi bilo to področje lahko obvladljivo
               ali pa da bi bilo to področje, ki mu ni treba posvečati kakšnih posebnih pozornosti.
               Mi menimo ravno nasprotno. Gre za zelo pomembno področje, na katerem se srečujeta dva
               tudi različna interesa, za katera mora imeti država velik interes, da se ustrezno
               balansirata. Gre za to, da je država dolžna ščititi interes množičnega potrošnika kot
               tistega, ki je na trgu blaga in storitev manj zaščiten, da pa ne sme delati tega
               tako, da bi eventualno ovirala konkurenčnost našega ali siceršnjega gospodarstva.
               Zato tudi vidimo predloge, ki jih Vlada predlaga, ki so bil predstavljeni in ki jih
               ne mislim ponovno ponavljati, kot predloge za to, da se odpravijo morebitne ovire, da
               se čim bolj vzpostavi enotni trg in enotni pogoji zaposlovanja, in da se pri tem ne
               pozabi na to, da morajo biti potrošniki zaščitni.</p>
               <p>V Sloveniji imamo dober sistem zaščite potrošnika, tako menimo v naši poslanski
               skupini, in pri tem ne bi smeli popuščati. Prav zavoljo tega podpiramo sedaj in bomo
               tudi v prihodnje vse tiste potrebne spremembe in dopolnitve, ki gredo v smer, da se
               položaj potrošnika izboljša in da imamo ob tem zmeraj v mislih tudi konkurenčnost
               našega gospodarstva. Vlada ali pa država na sploh imata pri tem zelo veliko vlogo pri
               vzpostavitvi sistema, ki naj bo učinkovit in pravičen, vlogo pri vzpostavitvi
               pravnega okvira, ki naj bo tudi takšen, in seveda tudi ustrezno vlogo pri
               organiziranju služb, ki morajo izvajati ta javni interes. Pri tem je Vlada ugotovila
               nekoliko škripajoče delovanje Urada za varstvo konkurence, posegla na to področje in
               mi ocenjujemo, da je bil ta poseg korekten, pravilen in smiseln.</p>
               <p>Ravno zavoljo tega, ker pozitivno ocenjujemo te namene in ukrepe, ki jih predlaga
               Ministrstvo za gospodarstvo oziroma preko njega Vlada, bomo ta predlog sprememb in
               dopolnitve tudi podprli.</p>
            </sp>
            <sp xml:id="SDZ5-Redna-31-2011-09-21.sp93">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjeni 17. točki
               dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-31-2011-09-21.title7">10. TOČKO DNEVNEGA REDA, TO NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O GOSPODARSKIH ZBORNICAH PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade.</p>
               <p>Gospod mag. Janko Burgar, državni sekretar, izvolite.</p>
            </sp>
            <sp xml:id="SDZ5-Redna-31-2011-09-21.sp94">

               <speaker>MAG. JANKO BURGAR:</speaker>

               <p>Hvala lepa, še enkrat.</p>
               <p>Predlog zakona o spremembah in dopolnitvah Zakona o gospodarskih zbornicah je
               potreben zaradi odprave neskladja z ustavo, kot je ugotovilo Ustavno sodišče v svoji
               odločbi. Ustavno sodišče je odločilo, da sta drugi odstavek šestega odstavka 29.
               člena in drugi odstavek drugega odstavka 30. člena Zakona o gospodarskih zbornicah,
               ki določata izračun deležev opravičenj pravnega naslednika Gospodarske zbornice
               Slovenije ter kriterije, ki jih morajo upoštevati reprezentativne zbornice pri
               dogovoru o delitvi premoženja, v neskladju z ustavo. Ustavno sodišče je namreč
               menilo, da obstoječa ureditev ne zagotavlja enake obravnave oziroma kriterijev,
               zaradi česar smo v poglavitnih rešitvah v Predlogu zakona o spremembah in dopolnitvah
               dejansko odpravili neenakost in pa razlikovanje med reprezentativnimi zbornicami pri
               delitvi premoženja. Predlog torej s črtanjem drugega odstavka šestega odstavka 29.
               člena, ki je določal poseben izračun deležev opravičenj pravnega naslednika
               Gospodarske zbornice Slovenije, odpravlja ta različen izračun deležev opravičenj
               pravnega naslednika Gospodarske zbornice in pa ostalih reprezentativnih zbornic ter
               tem zagotavlja enako obravnavo in enake kriterije za vse reprezentativne
               zbornice.</p>
               <p>V 13. člen, ki ureja razdelitev premoženja, pa se z novim drugim odstavkom drugega
               odstavka na novo določa, da morajo reprezentativne zbornice pri dogovarjanju o
               delitvi premoženja Gospodarske zbornice Slovenije upoštevati kriterij iz šestega
               odstavka 29. člena, torej delež opravičenj in stanje članstva, in sicer na presečni
               dan, 8. junij 2009.</p>
               <p>V novem četrtem odstavku 30. člena pa se nadalje določi izvedbena pravila, na podlagi
               katerih bodo reprezentativne zbornice ugotavljale število članov in delež njihovih
               upravičenj. Tako da predlog zakona na ta način zagotavlja enako obravnavo
               reprezentativnih zbornic.</p>
               <p>In ne nazadnje, v okviru predloga zakona so v celoti upoštevane tudi pripombe oziroma
               predlogi Gospodarske zbornice Slovenije in pa Trgovinske zbornice Slovenije. Hvala
               lepa.</p>
            </sp>
            <sp xml:id="SDZ5-Redna-31-2011-09-21.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo. Za
               predstavitev poročila odbora dajem besedo predsedniku gospodu Matjažu Hanu.</p>
               <p>Izvolite.</p>
            </sp>
            <sp xml:id="SDZ5-Redna-31-2011-09-21.sp96">

               <speaker>MATJAŽ HAN:</speaker>

               <p>Hvala lepa. Še enkrat lep pozdrav vsem skupaj!</p>
               <p>Odbor za gospodarstvo je na 38. seji 6.9.2011 kot matično delovno telo obravnaval
               omenjeni predlog zakona. Kolegij predsednika Državnega zbora ga je na 110. seji
               15.7.2011 uvrstil med obravnave po skrajšanem postopku.</p>
               <p>Na seji odbora so sodelovali predstavniki Ministrstva za gospodarstvo,
               Zakonodajno-pravne službe, Gospodarske zbornice Slovenije, Obrtno-podjetniške
               zbornice Slovenije in Trgovinske zbornice Slovenije.</p>
               <p>Odboru je bilo posredovano mnenje Zakonodajno-pravne službe, ki je predlog zakona
               proučila z vidika njegove skladnosti z ustavo in pravnim sistemom ter
               zakonodajno-tehničnega vidika in podala konkretne pripombe k 1. in 2. členu predloga
               zakona.</p>
               <p>K predlogu zakona sta amandma vložila Poslanska skupina Socialnih demokratov in
               Poslanski klub Liberalne demokracije Slovenije, in sicer k 2. členu predloga
               zakona.</p>
               <p>Odbor je bil seznanjen tudi z dopisom Trgovinske zbornice Slovenije, ki k predlogu ni
               imela nobenih pripomb.</p>
               <p>V uvodni dopolnilni obrazložitvi členov je predstavnik Ministrstva za gospodarstvo
               poudaril, da so spremembe in dopolnitve veljavnega zakona potrebne zaradi odprave
               neskladja z ustavo, kot je ugotovilo Ustavno sodišče v svoji odločbi. Ustavno sodišče
               je namreč odločilo, da sta drugi stavek šestega odstavka 29. člena in drugi stavek
               drugega odstavka 30. člena Zakona o gospodarskih zbornicah, ki določata izračun
               deleža upravičenj pravnega naslednika Gospodarske zbornice Slovenije ter kriterije,
               ki jih morajo upoštevati reprezentativne zbornice pri dogovoru o delitvi premoženja,
               v neskladju z ustavo.</p>
               <p>Predstavnica Zakonodajno-pravne službe je v dodatni obrazložitvi glede vloženega
               amandmaja pojasnila, da gre vloženi amandma sicer v smeri pripomb službe, vendar pa
               določena vprašanja še vedno ostajajo odprta. Ta so predvsem povezana z določitvijo
               deleža upravičenj pravnega naslednika Gospodarske zbornice Slovenije.</p>
               <p>V razpravi je sodelovala tudi predstavnica Trgovinske zbornice, ki je pojasnila, da
               se Trgovinska zbornica Slovenije strinja z besedilom predloga zakona in s predlaganim
               amandmajem poslanskih skupin.</p>
               <p>V razpravi o posameznih členih predloga zakona je bilo postavljeno vprašanje glede
               določitve deleža upravičenj pravnega naslednika Gospodarske zbornice Slovenije, na
               katerega je odgovor podala predstavnica Zakonodajno-pravne službe.</p>
               <p>Odbor se je opredelil tudi do vloženih amandmajev tako Poslanske skupine Socialnih
               demokratov kot Poslanskega kluba Liberalne demokracije Slovenije k 2. členu in ju
               tudi sprejel. Odbor je glasoval še o vseh členih predloga zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, ki je sestavni
               del poročila odbora.</p>
            </sp>
            <sp xml:id="SDZ5-Redna-31-2011-09-21.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Rado Likar v imenu
               Poslanske skupine SDS.</p>
            </sp>
            <sp xml:id="SDZ5-Redna-31-2011-09-21.sp98">

               <speaker>RADO LIKAR:</speaker>

               <p>Hvala lepa, gospod podpredsednik. Spoštovani predstavniki Vlade, kolegice in
               kolegi!</p>
               <p>Dosedanja zakonska ureditev v šestem odstavku 29. člena Zakona o gospodarskih
               zbornicah omogoča pravnemu nasledniku, da je poleg deležev upravičenj tistih
               gospodarskih subjektov, ki so ostali njeni člani, obdržal tudi deleže upravičenj
               tistih gospodarskih subjektov, ki so izstopili iz pravnega naslednika Gospodarske
               zbornice Slovenije, pa svojega deleža niso prenesli na nobeno novo zbornico ali pa so
               ga prenesli na zbornico, ki do delitve premoženja Gospodarske zbornice ni pridobila
               statusa reprezentativnosti.</p>
               <p>Ustavno sodišče je odločilo, da sta drugi stavek šestega odstavka 29. člena in drugi
               stavek drugega odstavka 30. člena Zakona o gospodarskih zbornicah, ki določata
               izračun deležev upravičenj pravnega naslednika Gospodarske zbornice Slovenije ter
               kriterije, ki jih morajo upoštevati reprezentativne zbornice pri dogovoru o delitvi
               premoženja, v neskladju z ustavo. Na podlagi mnenja Ustavnega sodišča, da obstoječa
               ureditev ne zagotavlja enake obravnave oziroma kriterijev za izračun deležev pravnega
               naslednika, predlagana novela to neenakost in razlikovanje odpravlja.</p>
               <p>Predlog zakona s črtanjem drugega stavka šestega odstavka 29. člena, ki je določal
               poseben izračun deležev upravičenj pravnega naslednika Gospodarske zbornice,
               odpravlja različen izračun deležev upravičenj pravnega naslednika Gospodarske
               zbornice Slovenije in ostalih reprezentativnih zbornic ter tako zagotavlja enako
               obravnavo in enake kriterije za vse reprezentativne zbornice. V 30. členu, ki ureja
               razdelitev premoženja, pa novela zakona z novim drugim stavkom drugega odstavka na
               novo določa, da morajo reprezentativne zbornice pri dogovarjanju o delitvi premoženja
               Gospodarske zbornice Slovenije upoštevati kriterij in stanje članstva iz šestega
               odstavka 29. člena na dan 8. junij 2009. Predlog zakona tako zagotavlja enako
               obravnavo reprezentativnih zbornic, upošteva pa tudi vse predloge Gospodarske
               zbornice Slovenije in Trgovinske zbornice Slovenije.</p>
               <p>Če se reprezentativne zbornice ne bodo dogovorile o razdelitvi premoženja v z zakonom
               določenem roku, postanejo vse reprezentativne zbornice solastnice oziroma soimetnice
               premoženja Gospodarske zbornice Slovenije v razmerju z deleži upravičenj
               reprezentativnih zbornic. Za upravljanje tega premoženja se potem uporablja določba
               stvarnega prava.</p>
               <p>Poglavitna rešitev je odprava neenakosti in razlikovanja med reprezentativnimi
               zbornicami pri delitvi premoženja Gospodarske zbornice Slovenije, kjer je Ustavno
               sodišče ugotovilo neskladnost z Ustavo.</p>
               <p>V Poslanski skupini Slovenske demokratske stranke bomo predlog zakona podprli. Hvala.
            </p>
            </sp>
            <sp xml:id="SDZ5-Redna-31-2011-09-21.sp99">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Bogovič v imenu Poslanske skupine SLS.</p>
            </sp>
            <sp xml:id="SDZ5-Redna-31-2011-09-21.sp100">

               <speaker>FRANC BOGOVIČ:</speaker>

               <p>Lep pozdrav še enkrat, spoštovane kolegice, kolegi, spoštovani podpredsednik!</p>
               <p>Ustavno sodišče je v svoji odločbi odločilo, da sta drugi stavek šestega odstavka 29.
               člena in drugi stavek drugega odstavka 30. člena zakona o gospodarskih zbornicah v
               neskladju z Ustavo Republike Slovenije, zadržalo njuno izvrševanje in naložilo
               zakonodajalcu, da ugotovljeno neskladje odpravi v roku šestih mesecev po objavi
               odločbe v Uradnem listu Republike Slovenije. V neskladju z Ustavo naj bi bila
               določba, ki delež upravičenj pravnega naslednika Gospodarske zbornice Slovenije
               izračuna tako, da se od skupne vsote deležev vseh članov Gospodarske zbornice
               Slovenije na dan uveljavitve zakona odštejejo tisti deleži članov, ki so izstopili iz
               pravnega naslednika Gospodarske zbornice Slovenije in tako izračunan delež upravičenj
               pravnega naslednika Gospodarske zbornice obsega tudi deleže tistih članov, ki v
               pravnem prometu ne obstajajo več, ker so prenehali obstajati na podlagi enega izmed
               načinov, ki jih slovenski red določa za prenehanje subjektov. S tem ko zakonodajalec
               ni določil, da se deleži neobstoječih subjektov odštejejo od deleža upravičenj
               pravnega naslednika Gospodarske zbornice Slovenije, je določil različne kriterije za
               izračun deleža upravičenj za pravnega naslednika zbornice in druge reprezentativne
               zbornice, za kar pa ustavno sodišče ni našlo razumnega razloga.</p>
               <p>V Poslanski skupini Slovenske ljudske stranke bomo predlagani zakon podprli.</p>
            </sp>
            <sp xml:id="SDZ5-Redna-31-2011-09-21.sp101">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-31-2011-09-21.sp102">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovani predstavniki Vlade,
               kolegice in kolegi!</p>
               <p>Vlada predlaga noveliranje Zakona o gospodarskih zbornicah z namenom, da bi se
               odpravilo s strani Ustavnega sodišča ugotovljeno neskladje z Ustavo Republike
               Slovenije, in sicer v delu, ki se nanaša na delitev premoženja Gospodarske zbornice
               Slovenije. V svoji odločbi Ustavno sodišče namreč ugotavlja, da zakonodajalec v
               obstoječih 29. in 30. členu ni določil, da se deleži neobstoječih subjektov odštejejo
               od deleža upravičenj GZS/2, s čimer se določi različne kriterije za izračun deleža
               upravičenj za GZS/2 in druge reprezentativne zbornice.</p>
               <p>Če je zakonodajalec ob sprejetju take rešitve spregledal to situacijo in s tem
               povzročil neskladje z ustavnimi načeli, je njegova dolžnost, da to danes odpravimo.
               Pri tem zakonu gre za manj zahtevne spremembe in dopolnitve zakona, ki pa bodo
               pomembno vplivale na pravičnejšo delitev premoženja, ker predlog zakona upošteva
               načelo enake obravnave, saj odpravlja neenakost in razlikovanje med reprezentativnimi
               zbornicami pri delitvi premoženja Gospodarske zbornice Slovenije.</p>
               <p>Predlog zakona bo zato deležen popolne podpore z naše strani, saj ugotavljamo, da se
               z njim v celoti izpolnjuje zahteve Ustavnega sodišča. Hvala.</p>
            </sp>
            <sp xml:id="SDZ5-Redna-31-2011-09-21.sp103">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ5-Redna-31-2011-09-21.sp104">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Kolegice in kolegi!</p>
               <p>V Slovenski nacionalni stranki temu zakonu ne bomo nasprotovali, ne bomo pa ga tudi
               podprli. Razloga ni v vsebini. Pri vsebini nam je jasno, da moramo zaradi odločbe
               Ustavnega sodišča materijo urediti. Težavo pa vidimo v nespoštovanju in neupoštevanju
               mnenja Zakonodajno-pravne službe Državnega zbora, ki opozarja na morebitne škodljive
               pravne posledice.</p>
               <p>Ustavno sodišče je junija leta 2010 z ustavno odločbo ugotovilo neskladje dveh
               stavkov dveh členov. Predlagano črtanje drugega stavka šestega odstavka 29. člena, za
               katerega je Ustavno sodišče ugotovilo, da je v neskladju z Ustavo, pomeni, da Zakon o
               gospodarskih zbornicah več ne vsebuje norme, ki bi izrecno opredelila, kaj sestavlja
               oziroma kaj ne sestavlja deleža upravičenj pravnega naslednika Gospodarske zbornice
               Slovenije. Zato menimo, da bi bilo to vprašanje treba urediti z zakonom, saj bo po
               predlagani spremembi v Zakonu o gospodarskih zbornicah urejeno zgolj vprašanje
               deležev upravičenj za reprezentativne zbornice, ki pa niso pravni naslednik
               Gospodarske zbornice Slovenije. Pravna služba jasno in decidirano pravi: "Želeli bi
               opozoriti na vprašanje deležev tistih članov, ki v pravnem prometu ne obstajajo več,
               ker so prenehali obstajati na podlagi enega izmed načinov, ki jih slovenski pravni
               red določa za prenehanje subjektov, ki pa še vedno ostaja odprto. Menimo, da v zvezi
               s pravnimi subjekti, ki so prenehali, ločimo tri različne situacije glede na trenutek
               prenehanja, in sicer naslednje. Prvič, poznamo pravne subjekte, ki so prenehali pred
               uveljavitvijo tega zakona in so vplačevali članarino od 1. januarja leta 1996 in
               katerim ni bila dana možnost, da izrazijo voljo glede članstva v katerikoli
               reprezentativni zbornici. Drugič, pravne subjekte, ki so prenehali po uveljavitvi
               tega zakona in pred 8. junijem leta 2009, ki pa so imeli možnost izraziti voljo glede
               svojega članstva v reprezentativni zbornici. In tretjič, pravne subjekte, ki so
               prenehali po 8. juniju in njihovo prenehanje ne vpliva na določitev deležev
               upravičenj. Predlog zakona ne predvideva, kaj se zgodi s temi deleži. Prav tako ni
               jasno, ali se ti deleži upravičenj razdelijo med reprezentativne zbornice in v
               kakšnem razmerju oziroma če naj bi se nad vsakim med njimi uveljavil kakšen poseben
               režim. V primeru, da se deleži upravičenj razdelijo med reprezentativne zbornice, bi
               ponovno opozorili, da po predlogu zakona delež upravičenj pravnega naslednika
               Gospodarske zbornice Slovenije ni urejen in je s tem onemogočeno deljenje deležev
               upravičenj subjektov, ki so prenehali med reprezentativne zbornice." Torej,
               decidirano sem navedel oziroma pravzaprav prebral ugotovitve, opozorila in vprašanja
               Zakonodajno-pravne službe, ki ostajajo odprta.</p>
               <p>Zato še enkrat, v Slovenski nacionalni stranki ne moremo pritrditi takšnemu zakonu,
               zaradi vsebine, ki pa je potrebna po nareku Ustavnega sodišča, pa mu seveda tudi
               nasprotovati ne moremo, zato bomo složno stisnili kvorum. Hvala lepa.</p>
            </sp>
            <sp xml:id="SDZ5-Redna-31-2011-09-21.sp105">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Gumzar v imenu Poslanskega kluba LDS.</p>
            </sp>
            <sp xml:id="SDZ5-Redna-31-2011-09-21.sp106">

               <speaker>MILAN GUMZAR:</speaker>

               <p>Hvala za besedo. Lepo pozdravljeni vsi prisotni v dvorani!</p>
               <p>Trgovska zbornica Slovenije je na Ustavno sodišče podala pobudo za oceno ustavnosti
               in zakonitosti Zakona o gospodarskih zbornicah. Ustavno sodišče je v odločbi z dne
               10. 6. 2010 odločilo, da sta drugi stavek šestega odstavka 29. člena in drugi stavek
               drugega odstavka 30. člena Zakona o gospodarskih zbornicah v neskladju z Ustavo
               Republike Slovenije. Ustavno sodišče je do odprave neskladja zadržalo izvrševanje
               drugega in tretjega odstavka 30. člena Zakona o gospodarskih zbornicah. Ustavno
               sodišče v odločbi ugotavlja, da se na podlagi zakona o spremembah in dopolnitvah
               Zakona o gospodarskih zbornicah delež upravičenj pravnega naslednika Gospodarske
               zbornice Slovenije izračuna tako, da se od skupne vsote deleža vseh članov
               Gospodarske zbornice Slovenije na dan uveljavitve zakona odštejejo deleži tistih
               članov, ki so izstopili iz Gospodarske zbornice Slovenije. Tako izračunan delež
               upravičenj Gospodarske zbornice Slovenije obsega tudi deleže tistih članov, ki v
               pravnem prometu ne obstajajo več, ker so prenehali obstajati na podlagi enega izmed
               načinov, ki jih slovenski red določa za prenehanje subjektov, na primer likvidacija,
               stečaj, izbris iz sodnega registra brez likvidacije in tako dalje. Po mnenju
               Ustavnega sodišča je zakonodajalec s tem, ko ni določil, da se deleži neobstoječih
               subjektov odštejejo od deleža upravičenj Gospodarske zbornice Slovenije, določil
               različne kriterije za izračun deleža upravičenj za Gospodarsko zbornico Slovenije in
               druge reprezentativne zbornice, za kar Ustavno sodišče ni našlo razumnega
               razloga.</p>
               <p>Predlog sprememb Zakona o gospodarskih zbornicah sledi mnenju Ustavnega sodišča in
               ustrezno popravlja člene, za katere je Ustavno sodišče presodilo, da so v neskladju z
               Ustavo.</p>
               <p>V Poslanskem klubu Liberalne demokracije Slovenije bomo zakon podprli.</p>
            </sp>
            <sp xml:id="SDZ5-Redna-31-2011-09-21.sp107">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman v imenu Poslanske skupine nepovezanih poslancev.</p>
            </sp>
            <sp xml:id="SDZ5-Redna-31-2011-09-21.sp108">

               <speaker>VILI REZMAN:</speaker>

               <p>Še enkrat hvala lepa, gospod podpredsednik.</p>
               <p>Tudi predlog, ki ga je pripravila Vlada, o spremembah in dopolnitvah Zakona o
               gospodarskih zbornicah bomo v Poslanskih skupini nepovezanih poslancev z
               naklonjenostjo podprli.</p>
               <p>Rešuje namreč nekatere stare probleme in radi bi opozorili, da nimamo ustreznih
               analiz v zvezi s tem, kaj se je dogajalo po tem, ko je pred leti parlament posegel v
               status Gospodarske zbornice Slovenije. To bi bilo dobro zavoljo tega, ker so se v
               letošnjem letu kar v valovih pojavili novi predlogi o tem, kako bi bilo dobro
               spremeniti status in članstvo v različnih zbornicah v Sloveniji, in bi bilo najbrž
               dobro, da ne bi imeli preveč takšnih slabo pripravljenih predlogov, ki kasneje
               povzročajo velike težave.</p>
               <p>Pri spremembah in sploh pri organiziranju gospodarstva in drugih panog gre za to, da
               se različne dejavnosti povezujejo z ozirom na svojo dejavnost in z ozirom na svoj
               poslovni interes. Ti interesi niso vedno harmonični, zelo pogosto so tudi vsaksebi
               ali si nasprotujejo in zato ni dobro, če se urejajo ali spreminjajo statusi zelo
               posamično, ne da bi imeli pri tem v mislih celostno ureditev zborničnega sistema pri
               nas. Kadar se takšni parcialni ukrepi zgodijo, se pojavijo tudi posledice, tudi spori
               in v primeru, o katerem mi danes govorimo, je bila to zgodovina zadnjih nekaj let. To
               pot v Vladi oziroma na ministrstvu s svojim predlogom govorimo oziroma odgovarjamo na
               očitke, ki so bili sproženi pri Ustavnem sodišču in ki jim je Ustavno sodišče tudi
               pritrdilo. Namreč, v tistem delu, kjer gre za določbe zakona o uporabi prostorov in
               infrastrukture v prehodnem obdobju in kjer gre za problem razdelitve premoženja med
               reprezentativnimi zbornicami.</p>
               <p>Vlada je pripravila predlog zakona, ki skuša te hibe odpraviti. V Poslanski skupini
               nepovezanih poslancev menimo, da je tudi to pripravila korektno. Vendar smo tudi sami
               prestrigli z ušesi, ko je Zakonodajno-pravna služba postavila vprašanje, ali je
               zakon, tak, kot je sedaj pripravljen, res v celoti rešil vprašanje natančne določitve
               deležev upravičenj za Gospodarsko zbornico Slovenije, pri čemer nismo slišali
               decidiranega odgovora.</p>
               <p>Kljub temu bomo mi podprli ta predlog zakona, z ozirom na dejstvo, da je
               zainteresirana Trgovinska zbornica, ki je bila pravzaprav pobudnica, soglašala s
               predlaganimi rešitvami, in da tudi Gospodarska zbornica Slovenije, ki je tudi
               prizadeta v svojih interesih, temu, kar je bilo predlagano, ni oporekala. Zato pač
               poslanci Poslanske skupine nepovezanih poslancev menimo, da je bil predlog zakona
               pripravljen korektno, da odpravlja neustavnosti, ki so bile očitane, in da ni videti,
               da bi kdo bil s predlaganim nezadovoljen in zato je bilo tudi v proceduri sprejemanja
               tega predloga sprememb in dopolnitev doseženo soglasje.</p>
               <p>Mi bomo torej glasovali za ta predlog sprememb in dopolnitev.</p>
            </sp>
            <sp xml:id="SDZ5-Redna-31-2011-09-21.sp109">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Matevž Frangež v imenu Poslanske skupine Socialnih demokratov. </p>
            </sp>
            <sp xml:id="SDZ5-Redna-31-2011-09-21.sp110">

               <speaker>MATEVŽ FRANGEŽ:</speaker>

               <p>Socialni demokrati smo prepričani, da predlagan zakon na ustrezen način uresničuje
               odločbo Ustavnega sodišča in daje ustrezne pravne podlage za to, da zagotovimo enake
               možnosti naslednic nekdanje Gospodarske zbornice Slovenije, da enakopravno uredijo
               premoženjska razmerja, ki izhajajo iz novonastale situacije in ukinitve obveznega
               članstva v Gospodarski zbornici Slovenije. Zato bomo predlog zakona podprli.</p>
            </sp>
            <sp xml:id="SDZ5-Redna-31-2011-09-21.sp111">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 17. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-31-2011-09-21.title8">13. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  DOPOLNITVAH ZAKONA O GOSPODARSKIH DRUŽBAH V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina petih poslancev s
               prvopodpisanim mag. Radovanom Žerjavom. Za dopolnilno obrazložitev predloga zakona
               dajem besedo predstavniku predlagatelja predloga zakona gospodu mag. Žerjavu.</p>
            </sp>
            <sp xml:id="SDZ5-Redna-31-2011-09-21.sp112">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi!</p>
               <p>Globalna finančno-gospodarska kriza je na področju gospodarskega prava v Republiki
               Sloveniji razkrila ogromno pravnih praznin, ki so marsikateremu lastniku ali članu
               poslovodstva posameznega podjetja omogočile izčrpavanje podjetij, kar je na koncu
               privedlo do velikega števila stečajev, tako podjetij, ki so bila neposredno vpletena
               v etično sporne postopke, kot tudi podizvajalcev, ki so bili odvisni od teh podjetij.
               Kljub temu, da proti nekaterim posameznikom, ki so bili člani poslovodstva ali organa
               nadzora družbe, ki se je posluževalo tovrstnih nepravilnosti in je družbo pripeljalo
               do stečaja, pred pristojnimi sodišči že tečejo postopki zaradi suma storitve več
               kaznivih dejanj, lahko isti posamezniki še vedno razpolagajo s svojim premoženjem in,
               še več, ustanavljajo nova podjetja, nove družbe. V večini primerov se nove družbe
               ustanovijo z namenom prenosa zdravih jeder in projektov družbe na novo družbo, na
               stari družbi pa ostanejo dolgovi in terjatve upnikov in seveda zaposleni.</p>
               <p>V slovenskem pravnem redu ni nobene učinkovite omejitve, ki bi onemogočala osebam
               udeleženim pri vodenju ali nadzoru gospodarske družbe, nad katero je bil začet
               postopka zaradi insolventnosti, ustanavljanje novih podjetij oziroma sodelovanja v
               organih vodenja ali nadzora drugih podjetij. Prav tako ni nobenih omejitev, ki bi
               posamezniku udeleženemu pri vodenju ali nadzoru družbe, ki je v postopku zaradi
               insolventnosti, omejile pravico delovanja v drugih družbah, v katerih posameznik
               upravlja nadzorno ali vodstveno funkcijo.</p>
               <p>Temeljni cilj zakona je preprečiti ustanavljanje, vodenje in nadziranje družb osebam,
               ki so bili člani poslovodstva ali organa nadzora družbe, nad katero je bil začet eden
               izmed postopkov zaradi insolventnosti ali prisilnega prenehanja oziroma so imele tak
               status v družbi dve leti pred začetkom postopka zaradi insolventnosti ali prisilnega
               prenehanja. Prav tako je cilj zakona tem istim posameznikom odvzeti tudi vsa
               obstoječa pooblastila oziroma opravičenja za vodenje poslov in jim onemogočiti
               upravljanje funkcije nadzora v vseh preostalih družbah, kjer je ta oseba član
               poslovodstva ali član nadzornega organa družbe.</p>
               <p>Predlog zakona uveljavlja tako imenovano obrnjeno dokazno breme, saj bo osebo
               sankcija doletela že po samem zakonu, lahko pa bo pred pristojnim sodiščem v
               nepravdnem postopku sama dokazala, da ni vplivala oziroma ni mogla vplivati na
               poslovanje družbe, nad katero je začet postopek zaradi insolventnosti ali prisilnega
               prenehanja, oziroma drugače rečeno, da je ravnala kot dober gospodar.</p>
               <p>Predlagamo, da danes ta zakon tukaj podpremo. Hvala lepa.</p>
            </sp>
            <sp xml:id="SDZ5-Redna-31-2011-09-21.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo. Prosim
               predsednika tega odbora gospoda Matjaža Hana, da poda poročilo.</p>
            </sp>
            <sp xml:id="SDZ5-Redna-31-2011-09-21.sp114">

               <speaker>MATJAŽ HAN:</speaker>

               <p>Hvala lepa, gospod podpredsednik. Sedaj smo že navajeni drug na drugega!</p>
               <p>Odbor za gospodarstvo je na 37. seji 23. 6. na podlagi 38. seje 6. 9. kot matično
               delovno telo obravnaval omenjeni predlog zakona, ki ga je Državnemu zboru v obravnavo
               predložila skupina poslank in poslancev s prvopodpisanim mag. Radovanom Žerjavom.</p>
               <p>Državni zbor je na 28. seji na zahtevo skupine poslancev s prvopodpisanim gospodom
               Žerjavom opravil splošno razpravo o predlogu zakona in sklenil, da je primeren za
               nadaljnjo obravnavo.</p>
               <p>Odboru je bilo posredovano mnenje Zakonodajno-pravne službe, ki je v svojih pripombah
               posebej opozorila na omejevanje nekaterih ustavnih pravic.</p>
               <p>Odbor je bil seznanjen tudi z mnenjem Vlade, ki predloga zakona ne podpira. K
               predloženemu zakonu ni bilo vloženih amandmajev s strani kvalificiranih
               predlagateljev.</p>
               <p>Odboru so bili dodatno posredovani predlog za amandma odbora Obrtno-podjetniške
               zbornice k 1. členu, predlog amandmaja odbora Poslanske skupine Socialnih demokratov
               in Poslanske skupine Zares k 1. in 2. členu, predlog za amandma odbora Poslanske
               skupine Slovenske ljudske stranke k 1. in 2. členu ter dopisa Gospodarske zbornice
               Slovenije in Ministrstva za gospodarstvo, iz katerih izhaja, da predlog zakona ne
               podpirata. Odboru je bil na 38. seji 6. 9. 2011 predložen tudi novi predlog za
               amandma Poslanske skupine Slovenske ljudske stranke k 1. in 2. členu.</p>
               <p>Na začetku druge obravnave predloga zakona na 37. seji so sodelovali predstavniki
               Ministrstva za gospodarstvo, Zakonodajno-pravne službe in Obrtno-podjetniške zbornice
               Slovenije.</p>
               <p>V uvodni dopolnitvi obrazložitve je predstavnik predlagatelja predstavil temeljne
               cilje in poglavitne rešitve predloga zakona ter predlog za amandma odbora Poslanske
               skupine Slovenske ljudske stranke.</p>
               <p>Predstavnik Ministrstva za gospodarstvo je poudaril, da predlagana novela zakona
               posega v ustavno pravico do svobodne gospodarske pobude.</p>
               <p>Tudi predstavnica Zakonodajno-pravne službe je podala mnenje, da predlog zakona
               neupravičeno posega v odločenost ustavne pravice.</p>
               <p>V razpravi o posameznih členih predloga zakona so se člani odbora osredotočili na 1.
               člen in predloge amandmajev poslanskih skupin. V razpravi je bilo opozorjeno na
               številne dileme in izraženo mnenje, da je treba predlagano rešitev pred odločanjem
               odbora še dodatno proučiti in poiskati celostno rešitev.</p>
               <p>Odbor je obravnavo posameznih členov in predlogov za amandma odbora nadaljeval na 38.
               seji, ki so ji prisostvovali predstavniki Ministrstva za gospodarstvo in že prej
               naštete službe in pa institucija.</p>
               <p>V nadaljevanju razprave k 1. členu predloga zakona so se člani odbora osredotočili na
               novi predlog za amandma Poslanske skupine Ljudske stranke k 1. členu, ki je bil
               članom odbora predložen na seji in predvideva omejitve glede ustanavljanja, vodenja
               in nadziranja le za velike in srednje družbe. V razpravi je več članov odbora izreklo
               podporo temu amandmaju, s strani nekaterih članov odbora vabljenih in vlade pa je bil
               izražen pomislek glede uvedbe obratnega dokaznega bremena in zavedanja podjetniške
               iniciative. Odbor je v razpravi omenjeni predlog za amandma odbora Poslanske skupine
               Ljudske stranke k 1. členu sprejel in je razviden tudi iz poročila odbora.</p>
               <p>O novem predlogu za amandma odbora Poslanske skupine Slovenske ljudske stranke k 2.
               členu, ki je bil članom odbora predložen na seji, ni bilo razprave. Odbor je tudi ta
               amandma sprejel in tudi ta je razviden iz poročila odbora.</p>
               <p>Odbor je nato glasoval o vseh členih predlog zakona in jih je tudi sprejel. Glede na
               sprejete amandmaje je pripravljeno besedilo dopolnjenega predloga zakona, ki pa je
               tudi sestavni del poročila. Lepa hvala.</p>
            </sp>
            <sp xml:id="SDZ5-Redna-31-2011-09-21.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Za uvodno obrazložitev mnenja dajem besedo tudi predstavniku vlade.</p>
               <p>Gospod mag. Janko Burgar, državni sekretar, prosim.</p>
            </sp>
            <sp xml:id="SDZ5-Redna-31-2011-09-21.sp116">

               <speaker>MAG. JANKO BURGAR:</speaker>

               <p>Hvala lepa, gospod predsedujoči. Gospe poslanke, gospodje poslanci!</p>
               <p>Rad bi ponovno poudaril, da v Vladi po pregledu samega amandmaja v bistvu skladnost
               namena, ki naj bi jo dosegli z amandmajem, mi razumemo. Torej, zakaj bi želeli
               urediti področje ne ustanavljanja oziroma onemogočiti neko nadaljevanje kriminalnih
               oziroma pravnomočno obsojenih dejanj ustanoviteljev, lastnikov, poslovodnih in
               nadzornih organov. Vendar pa amandma, kakršen je pripravljen sedaj, Vlada ne more
               podpreti, to pa zaradi tega, ker, kot je bilo omenjeno danes že večkrat, dejansko
               pregrobo posega v pravico, ki jo dejansko daje Ustava Republike Slovenije v svojem
               74. členu, kar se tiče pravice do svobodne gospodarske pobude. Lahko bi rekli tudi do
               poštene svobodne gospodarske pobude, kajti amandma, kakršen je pred nami, nenazadnje
               postavlja v zelo neprivilegiran položaj vse poštene podjetnike in vse poštene
               državljane, ki so v vlogi nadzornikov, ki so v vlogi poslovodstev, ki pa žal zaradi
               svojih omejenih sposobnosti, lahko celo neznanja, kljub vsem svojim naporom niso
               mogli preprečiti številnih stečajev, številnih postopkov, v katerih so se podjetja
               znašla, v nekem nelikvidnostnem položaju, v nezavidljivem položaju in so bila zaradi
               tega prisiljena vložiti tiste skrajne meje, torej sprožiti prisilno poravnavo ali pa
               stečajni postopek.</p>
               <p>Zaradi tega amandma, kakršen je danes pred nami, nenazadnje to ureja zelo
               nesorazmerno in iz tega naslova je tudi Vlada skozi obravnavo podprla predlog
               amandmajev, ki so bili vloženi v prvem delu druge obravnave, torej glede prepovedi
               ustanavljanja družb, ki bi temeljila na predhodni odločbi sodišča, to pa je
               pravnomočni sodbi za kaznivo dejanje oziroma pravnomočni odločbi o prekršku, vendar
               ne za obdobje desetih letih, kar je skrajno … <stage xml:id="SDZ5-Redna-31-2011-09-21.stage5">/nerazumljivo/</stage> Primerjalne ureditve v
               drugih državah nečesa tako restriktivnega ne poznajo.</p>
               <p>Poudaril bi samo še to, da obstoječa zakonodaja dejansko že omogoča vrsto institutov,
               ki omogočajo sankcioniranje zlorab oziroma nepošteno ravnanje članov organa vodenja
               oziroma nadzora in nenazadnje smo tudi mnenja, da Zakon o gospodarskih družbah ni
               primeren za to, da uredi tovrstni predmet in smo tudi predlagali Ministrstvu za
               pravosodje spremembo Zakona o sodnem registru, in sicer na način, da bi se izjave, ki
               jih morajo podati ustanovitelji novih družb ob vpisu družb v sodni register,
               preverjale po uradni dolžnosti.</p>
               <p>Zaključil bi samo s tem, da razumemo namen, vendar bo na način, kakršen je predviden
               sedaj, dejansko število v reki stečajev oziroma krize, ki verjetno še ni končana,
               povzročila v Sloveniji še dodatno krizo podjetniške pobude, kajti to je nenazadnje
               tisto, na kar bi v bistvu morali računati tudi v prihodnje, to pa je, da so dejansko
               vsi tisti, ki so se znašli v težkem položaju, sprožili nek skrajni postopek in
               poskušali rešiti podjetje, hkrati onemogočeni, da začnejo z novimi poslovnimi
               pobudami, z novimi podjetniškimi idejami in začnejo delati na področjih in dejansko
               bolj učinkovito, kot smo delali do sedaj. Hvala lepa.</p>
            </sp>
            <sp xml:id="SDZ5-Redna-31-2011-09-21.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ker je zbor na 28. seji opravil splošno razpravo o predlogu zakona, predstavitev
               stališč poslanskih skupin ni možna.</p>
               <p>Prehajamo na razpravo o členu in vloženih amandmajih, ki jo bomo opravili na podlagi
               pregleda vloženih amandmajev z dne 20. 9. 2011. V razpravo dajem dva amandmaja k 1.
               členu. Prvi amandma je poslanske skupine SLS, drugi amandma je Poslanske skupine
               Zares. Razpravljali bomo skupaj. Želi kdo razpravljati o amandmajih k prvemu členu?
               1, 2, 3.</p>
               <p>Gospod Frangež, izvolite.</p>
            </sp>
            <sp xml:id="SDZ5-Redna-31-2011-09-21.sp118">

               <speaker>MATEVŽ FRANGEŽ:</speaker>

               <p>Hvala za besedo.</p>
               <p>Radovan Žerjav je mislim da včeraj, vsaj zdi se mi, da sem včeraj to prebral, v nekem
               odzivu na aktualno politično situacijo dejal, da Slovenija pač potrebuje novo
               zaupanje, da potrebuje novo Vlado, ki bo s celovitimi rešitvami začela sekati
               probleme v naši družbi. Jaz pri Slovenski ljudski stranki in predlagatelju,
               prvopodpisanemu gospodu Žerjavu, izjemno cenim napor, ki so ga poskušali narediti s
               tem zakonom, ker mislim, da nagovarjajo pravi problem. Bojim se pa, da ga nagovarjajo
               z radikalno napačnim receptom. Zakaj? Naj spomnim, da je takrat, ko smo opravili
               splošno razpravo, cel Državni zbor z izjemo enega glasu, ta je bil moj, zakon ocenil
               kot primeren za nadaljnjo obravnavo. Jaz pa mislim, da je neprimeren za nadaljnjo
               obravnavo in bi si želel, da ga Državni zbor danes zavrne. Glede na to, da se dotika
               ene akutne problematike, ki nam gre vsem skupaj na živce, pa ne verjamem, da bo temu
               tako.</p>
               <p>Podjetništvo je vedno tvegana dejavnost. Nekdo ima svojo podjetniško idejo in lahko
               jo uresničuje z najboljšimi nameni kot pošten igralec na trgu, pa mu vendarle ne
               uspe. Ta zakon takšnemu poštenemu podjetniku onemogoča ustanavljanje novih podjetij.
               Res je, da se lahko v nepravdnem postopku, ki je v predlogu zakona nejasen, premalo
               razdelan, razbremeni te odgovornosti, vendar se meni zdi, da je to še eden od tistih
               avtomatizmov, ki jih v slovensko zakonodajo vedno znova, ko smo soočeni z akutnimi
               težavami, skušamo vnesti zato, ker dosedanja zakonodaja in dosedanje rešitve na teh
               področjih ne funkcionirajo.</p>
               <p>Spoštovane in spoštovani! Jaz mislim, da je čas, da bi moralo v slovenski politiki in
               slovenski družbi dozoreti spoznanje, da dela sodišč, dela pravosodnih organov, ki
               bodo individualizirano ugotavljala odgovornost in krivdo, ne more nadomestiti noben
               zakon. Naloga zakonodajalca je, da sprejema abstraktna in splošna pravila, sodišča pa
               morajo sprejemati posamične in konkretne odločbe. In če je na trgu nosilec
               podjetniške aktivnosti podjetnik, poslovodja ali član nadzornega organa, ki ravna v
               nasprotju s pravili, ki jih imamo na ustrezen način definirana v naši zakonodaji, je
               končno že čas, da začne kolesje pravne države funkcionirati.</p>
               <p>Mi se z vrsto rešitev, tudi današnjo, odpovedujemo našemu pričakovanju do sodišč. Še
               malo pa bomo rekli, da sodišča v tej državi več niso potrebna, ker tako ali tako ne
               delajo, ker tako ali tako ne funkcionirajo. Najboljše, da torej zakon vedno pove, kdo
               je moril, kdo je kradel, ampak jaz vas opozarjam, da je to kratka pot do tega, da
               bomo v tej državi vsi morilci in vsi tatovi. Jaz pa trdim, da v tej državi nismo vsi
               barabe.</p>
               <p>Slovenija bo lahko na tem križišču, na katerem se nahajamo, v tem nestabilnem
               mednarodnem okolju uspešna le, če bomo v tem prostoru bistveno bolj prilagodljivi,
               kot smo bili doslej, bistveno manj rigidni v miselnosti in v naših dejanjih in
               oblikovali otok stabilnosti v tem nestabilnem svetu. Edino upanje, da pri tem uspemo,
               leži na slovenskem podjetništvu, na slovenski inovativnosti, na želji in sanjah, da
               ljudje s svojo podjetniško idejo uspejo. S tem odprejo nove priložnosti, nova delovna
               mesta, povečujejo inovativnost naše družbe in povečujejo dodano vrednost, iz katere
               bomo financirali tudi tisto, kar bomo skupaj opredelili kot posebne javne koristi:
               socialna varnost, infrastruktura in druge naloge, ki jih mora uresničevati urejena
               skupnost.</p>
               <p>S predlogom zakona na inkriminirajočo okoliščino, kot tisto, kar je temelj, zato da
               te zakon obsodi, vežemo začetek insolventnega postopka. Insolvetni postopek sam po
               sebi ni in ne sme biti inkriminirajoča okoliščina. Ker ga imamo v naši zakonodaji
               urejenega tudi zato, da različne blokade in nezaželena stanja v gospodarstvu
               odpravljamo na pravno korekten način, ki ščiti upnike družb, ki pridejo v težave. V
               predlogu kazenskega zakonika je že predvidena ureditev goljufivega stečaja. Goljufiv
               stečaj je torej tisti med insolventnimi postopki, ki pa predvideva krivdo,
               malomarnost, skratka neko aktivno ravnanje ali opustitev poslovodnih organov,
               nadzornih organov in tudi lastnikov, ki niso poskrbeli za to, ne da ne bi družba
               prišla v stečaj, ampak ki so pri tem namerno oškodovali upnike. To je inkriminirajoča
               okoliščina, ki bi lahko vezala nase posledice, ki jih pa ta zakon predvideva za vse.
               Tudi za poštene. Pošten podjetnik, ki bo želel razširiti svoje poslovanje, odpreti
               novo družbo, bo moral iti najprej pred sodišče in dokazati, da v neki družbi ni bil
               odgovoren za to, da je neka njegova družba prišla v postopek insolventnosti. Jaz
               mislim, da to ni prav. Jaz mislim, da je to izgovor za neuspešnost slovenske države
               pri tem, da se soočimo s tem, da živimo v tržnem gospodarstvu, da se v tržnem
               gospodarstvu dogajajo dobre in slabe stvari in da je slabe stvari treba
               sankcionirati. Ne pa, da zadušimo tudi dobre strani.</p>
               <p>Opozicija je pogosto glasna, ko ugotavlja, kako pada indeks slovenske konkurenčnosti.
               To je še eden od ukrepov, ki bo dodatno zniževal slovensko konkurenčnost. To ni
               tisto, kar potrebuje slovensko gospodarstvo. Kot pa sem dejal, delim vso ogorčenost
               nad postopki, ko vidim, da lastniki podjetij v stečaju, to pa praviloma niso majhna
               podjetja, so praviloma veliki igralci slovenske tranzicije, so praviloma velike
               tajkunske zgodbe, ki skušajo na škodo upnikov premoženje in posle odpeljati drugam, v
               insolventnih postopkih pa ostaja samo tisto, kar niti pod razno ne zadošča za to, da
               bi upniki prišli do svojih poplačil. Mislim, da nas časa resna naloga, verjetno
               naslednji sklic državnega zbora, da celovito prenovi insolvenčno zakonodajo, da v
               insolvenčni zakonodaji upnikom več pravic in več možnosti, da v trenutku, ko je
               uveden določen postopek insolventnosti, prevzamejo aktivno opravljanje premoženja in
               družbe, ki je stečajni dolžnik, da v praksi začnemo uresničevati tisto, kar smo ob
               eni od novel Zakona o finančnem poslovanju, postopkih zaradi insolventnosti in
               prisilnem prenehanju že sprejeli. To je, da se prednostno deli stečajni dolžnik, ne
               pa premoženje stečajnega dolžnika, zato da procese, zaposlene, podjetja z blagovnimi
               znamkami skušamo ohraniti pri življenju, ker ne verjamem v paradigmo, ki jo je
               postavil mislim da že Lahovnik, uresničevala pa tudi Radićeva, da je v teh časih
               treba pomagati samo uspešnim. Ne, slovensko gospodarstvo sestavljajo uspešni in
               neuspešni. In žal je neuspešnih preveč.</p>
               <p>V naši zakonodaji bi bilo smiselno tudi nadgraditi rešitve, ki jih imamo vsebovane v
               Zakonu o gospodarskih družbah. Zakon o gospodarskih družbah je v tem delu
               nespremenjen od leta 1993. V tem času smo doživeli razmah podjetniške aktivnosti. V
               tem času smo spoznali, kaj pomeni tudi v Sloveniji tržna ekonomija. Z rešitvami na
               področju standardov upravljanja družb, standardov nadzora družb pa nismo naredili
               velikega koraka naprej. Nekatere zahodne države so svoje korporativne zakonodaje
               prenavljale tudi tako, da so to načelo skrbnega gospodarstvenika, ki ga imamo
               vgrajenega in v Obligacijskem zakoniku in v Zakonu o gospodarskih družbah, skušale
               nadgrajevati tako, da so vsebino tega standarda skušale razgraditi in razgraditi tudi
               to, kaj pomeni v posameznih alinejah, kdo je, kako mora ravnati odgovoren lastnik,
               kako mora ravnati odgovoren nadzornik in kako mora ravnati odgovoren poslovodja.</p>
               <p>Jaz sem trdno prepričan, da je ta zakon neprimeren, da je škodljiv, po mnenju
               Zakonodajno-pravne službe utegne biti tudi ustavno sporen, in da oba vložena
               amandmaja tega stanja ne popravljata, zato bom danes ponovno glasoval proti sprejemu
               tega zakona.</p>
            </sp>
            <sp xml:id="SDZ5-Redna-31-2011-09-21.sp119">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žerjav.</p>
            </sp>
            <sp xml:id="SDZ5-Redna-31-2011-09-21.sp120">

               <speaker>MAG. RADOVAN ŽERJAV:</speaker>

               <p>Hvala za besedo.</p>
               <p>Sem pričakoval te kritične besede s strani gospoda Frangeža. Strinjam se z njim, da
               Slovenci niso barabe. Daleč od tega. Imamo pa vmes tudi barabe, tudi barabe, ki se
               brez kakršnihkoli problemov, brez kakršnihkoli ovir sprehajajo po Sloveniji že kar
               nekaj časa in jim nihče nič ne more. Ali pa jim nihče nič noče narediti oziroma jih
               vprašati po zdravju. Ne, nič se ne dogaja. Prosto se sprehajajo po Sloveniji, kljub
               vsem barabijam, ki so jih v tej državi naredili. Kljub temu. In zdaj je seveda naša
               možnost tukaj, da ugotavljamo, kako je sicer naša zakonodaja dobra, dobro napisana,
               da nam sodstvo ne dela in da se preprosto s tem sprijaznimo in rečemo, da je tako
               dobro, se kar sprijaznimo s tem, da se bodo barabe sprehajale po Sloveniji in "nikomu
               nič", kot se temu reče. To je alternativa temu, kar predlagamo sedaj.</p>
               <p>Jaz obžalujem, da ministrstvo s tristo zaposlenimi ali koliko jih je že na
               Ministrstvu za gospodarstvo v treh letih ni bilo v stanju pripraviti enega
               sistemskega zakona na to vprašanje. Da smo tukaj lahko dva, trije v poslanski skupini
               vendarle pokazali vsaj neko namero, da je treba to vprašanje urediti. Na ministrstvu
               pa tristo ljudi. Koliko vas je? Tristo, dvesto petdeset, tristo ljudi v treh letih ni
               bilo v stanju tega rešiti. Ali je to to? Ali bomo prosto sedeli prekrižanih rok in
               gledali kako nam "leva roka, desni žep", kot se temu reče, pa "nikomu nič". In se
               preprosto sprijaznili z dejstvom, da sodstvo ne dela, da imamo zakone v redu.</p>
               <p>Jaz se s tem ne strinjam. Jaz se s tem ne morem strinjati in se nikoli ne bom
               strinjal. Zato smo verjetno poslanci tudi tukaj in imamo to možnost, da predlagamo
               stvari. Mi smo jo predlagali. Jaz ne trdim, da je ta zadeva najboljša in od boga
               dana, kot se temu reče. Ne nazadnje zato tudi teče razprava, imamo različna
               mišljenja, ampak jaz mislim, da je to stvar treba rešiti. Pred štirinajstimi dnevi
               ali tremi tedni smo gledali primer Viator &amp; Vektor. Viator &amp; Vektor – včasih
               odlično logistično podjetje. Mimogrede, Slovenija sedaj veliko stavi na logistiko, pa
               tudi prej in je prav tako. Odlično logistično podjetje. Ne bom se spuščal v postopke,
               skratka, prišlo je do roba. Tik pred propadom, tik pred stečajem. Stečaj se še niti
               ni začel, ko so zaposleni v tem istem podjetju že ustanovili novo podjetje, preko
               katerega seveda že normalno in lepo tečejo vsi posli, tisti ubogi šoferji pa nimajo
               kaj za dati v usta in mi bomo to kar prosto lepo gledali, kot da se nič ni zgodilo in
               se nam zdi, da je to prav. Ali je to prosta gospodarska pobuda? Lepo vas prosim!</p>
               <p>Se pa strinjam, gospod Frangež, da se seveda tudi komu kaj zalomi. Ampak, veste, ta
               svobodna podjetniška pobuda mora imeti najbrž tudi neko mejo in mora biti tudi
               omejena s pravicami drugih, tistih, ki so zaposleni v teh podjetjih. In če jaz odprem
               podjetje, imam odgovornost do teh zaposlenih in do vseh, ki v tem mojem podjetju
               delajo. Ne pa, da praktično nimam nobene odgovornosti, zavozim podjetje, mogoče tudi
               namerno – ne govorim, da se to masovno dogaja, ampak se tudi dogaja –, zato, ker
               nimam nobene odgovornosti. Delavce vržem na cesto. Jaz bom že rešil svoj problem z
               novoustanovljeno firmo. Tisto, kar je zdravo, bom prenesel na novo firmo in gremo
               naprej, kot da se nič ni zgodilo. Jaz se s tem ne strinjam, oprostite. In to tako ne
               more biti. In jaz dvomim, da je kjerkoli drugje to tako, da se to lahko dogaja brez
               kakršnihkoli konsekvenc. Tudi če si do konca in do kraja delal pošteno, se trudil in
               se je zaradi sprememb na trgu sesula prodajna cena tvojega izdelka in ne vem kaj, se
               seveda zgodi. Normalno, da se zgodi, saj to je življenje. In ni nič narobe, saj se to
               zelo enostavno dokaže, tudi na sodišču v nepravdnem postopku. In kot je Ministrstvo
               za pravosodje dejalo, ti nepravdni postopki niso nič problematični.</p>
               <p>Sedaj lahko sprejmemo logiko, da je, tako kot je, dobro, da ne bomo nič spremenili,
               da bomo spremljali podobne zgodbe še naprej, v prihodnosti. Ker takih stečajev bo
               najbrž še več, kjer bo marsikaj prišlo ven. Nekaj takih smo videli. Ali pa rečemo, da
               se tega ne gremo več in poskusimo z radikalnim ukrepom, ugotovimo, kakšno je stanje
               in ga mogoče v prihodnosti še korigiramo. Saj zakoni ne veljajo do konca življenja,
               kot se temu reče. Saj bomo najbrž v zelo kratkem času spreminjali Zakon o kmetijskih
               zemljiščih, ki je bil postavljen preradikalno oziroma preostro, pregrobo. Pa ga bomo
               spremenili. Pa kaj sedaj? Saj smo zato tu, da to delamo in da najdemo neke optimalne
               rešitve oziroma neke optimalne odgovore na probleme, ki jih imamo. In to je problem.
               To je velik problem.</p>
               <p>Dotaknil bi se še amandmaja, ki smo ga vložili sami v Slovenski ljudski stranki. Tudi
               s predsednikom Odbora za gospodarstvo, ko smo se pogovarjali, je bil potem na nek
               način najden nek konsenz, da bi naj se to dotikalo velikih in srednjih podjetij. Mi
               smo na osnovi analize vendarle mnenja, da bi ta zakon moral veljati tudi za majhna
               podjetja in da bi izvzeli le mikro podjetja. Mikro podjetja so tista, ki imajo do
               devet zaposlenih. Najbrž teh podjetij res ni treba zajemati v ta zakon. Za majhna, ki
               pa imajo od 10 do 49 zaposlenih, pa je najbrž že prav, da so zajeta tudi v tem
               zakonu, da ne omenjam srednjih in velikih. Amandma, ki ga predlaga Slovenska ljudska
               stranka, predlaga, da se v ta zakon vključijo tudi majhna podjetja. Hvala lepa.</p>
            </sp>
            <sp xml:id="SDZ5-Redna-31-2011-09-21.sp121">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod državni sekretar.</p>
            </sp>
            <sp xml:id="SDZ5-Redna-31-2011-09-21.sp122">

               <speaker>MAG. JANKO BURGER:</speaker>

               <p>Hvala za besedo.</p>
               <p>V bistvu je bilo vsaj na nek način danes večkrat poudarjeno, ali smo zadovoljni
               oziroma ali nismo zadovoljni s stanjem. Očitno smo skozi celotno obravnavo tudi kot
               Vlada povedali, da razumemo namen, zakaj se pač pripravlja predlog zakona. Način, na
               kakršnega pa se ureja zadeva, sam predmet, je pa dejansko neprimeren. Kajti, stalno
               imam občutek, da se pač pogovarjamo o nenazadnje znanih imenih, ki so storila neko
               krivdno dejanje, ki jim je bilo ali ni bilo dokazano in bi bilo zdaj žal zaradi tega
               vseh 153 podjetij iz uradne evidence, pri katerih je bil v letih 2009, 2010 in v delu
               leta 2011 začet stečajni postopek, kriminaliziranih. In to je tisto, kar se nam zdi
               pri samem načinu reševanja kljub vsemu sporna in neprimerna rešitev.</p>
               <p>Hkrati bi poudaril, da je stališče Ministrstva za pravosodje, da nepravdni postopek
               ni tako predvidljiv in enostaven, pač pa bi količina predmetov, ki bi šli skozi
               nepravdni postopek, glede na to, da obstaja multiplikator, ker ne gre samo za enega
               človeka, samo za ustanovitelja, ampak ne nazadnje za število ljudi, ki so tako v
               nadzornih in poslovodnih organih, lahko nepravdni postopek dejansko zavlekla, kar bi
               tako imenovano svobodno gospodarsko pobudo, jaz bi dodal še pošteno svobodno
               gospodarsko pobudo, omejilo do te mere, da tudi nova podjetja, nove podjetnike, celo
               sposobne podjetnike, ki bi bili sposobni voditi podjetja in so dejansko delovali v
               dobro zaposlenih v družbi, v kateri so, neprimerno omeji. To je pač tisti ključni
               element.</p>
               <p>To, da ni bilo ničesar narejenega. Ne nazadnje podlage za to, da pravni sistem
               deluje, obstajajo. In zaradi tega menimo, kot je bilo omenjeno že v uvodu, da Zakon o
               gospodarskih družbah ni primerno mesto za urejanje teh zadev. Treba bi bilo
               pogledati, na kakšen način vplivati na to, da se izboljša proces, da se postopki
               zaključujejo redno, normalno in da ne nazadnje skozi sistem, ki obstaja, pravnomočno
               dokažemo krivdo tistim, ki so nepošteno delovali v vlogi ustanovitelja, poslovodstva
               ali nadzornika nekega podjetja. Hvala.</p>
            </sp>
            <sp xml:id="SDZ5-Redna-31-2011-09-21.sp123">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franci Kek.</p>
            </sp>
            <sp xml:id="SDZ5-Redna-31-2011-09-21.sp124">

               <speaker>FRANCI KEK:</speaker>

               <p>Hvala za besedo. Spoštovani!</p>
               <p>Predlagatelji dopolnitev Zakona o gospodarskih družbah so pri oceni stanja, ki so ga
               ponudili v presojo Državnemu zboru, imeli, žal, sorazmerno lahko delo. Namreč,
               pojavnost in zgostitev tistega, kar opišejo z izrazom "etično sporni postopki", je
               evidentna. Ni moč prezreti prisilnih poravnav in stečajev, prenosov premoženja in
               dejavnosti v dvomljivih in spornih okoliščinah. In ni mogoče prezreti delavcev brez
               plač, odpravnin, odškodnin, povračil, ni mogoče pozabiti obračunanih in neplačanih
               prispevkov za socialno varnost. Pravna in socialna država torej.</p>
               <p>V razpravi na odboru je bila izražena vrsta pomislekov, da je predlagana dopolnitev
               prerigorozna. Da ne bi smeli na ta način omejevati svobode podjetniške pobude
               poštenih podjetnikov. Takega namena v Poslanski skupini Zares nismo prepoznali. V
               prvi obravnavi smo posebej poudarili, da predlog ni popoln, a da mu ne moremo
               odrekati poskusa, da se preverijo in presodijo možnosti sprememb za odprto,
               konkurenčno gospodarstvo z ugledom. Pri razumnem ravnanju v zakonodajnem postopku
               bodo koristi večje od škod. Mislimo tudi, da se je dopolnjen predlog izognil tistemu,
               kar se je ocenjevalo, če citiram, za "preveč skrajni poseg". Da bi zadostili tudi tem
               pripombam in možnostim, je poslanska skupina vložila amandma k novemu 10.a členu,
               kjer so taksativno našteti dodatni primeri, v katerih oseba ne more biti ustanovitelj
               družbe ali pridobitelj statusa družbenika.</p>
               <p>Na osnovi Zakona o gospodarskih družbah mora podjetnik ob prijavi za vpis v Poslovni
               register Slovenije med drugim podati tudi izjavo, da nima neporavnanih dospelih
               obveznosti iz svojih prejšnjih poslovanj. Zato je toliko bolj v oči bodla
               informacija, ki so jo povzeli številni mediji, da je gospod Matej Raščan, lastnik
               Dela Revij, meseca julija ustanovil podjetje Rašica Invest. Absurdno in skrajno
               neokusno je že dejstvo, da je do ustanovitve prišlo ravno v času, ko smo lahko
               spremljali kalvarijo v podjetju Delo Revije in stisko tam zaposlenih, ki jim lastnik
               in direktor Raščan že mesece ni plačeval socialnih prispevkov. Zakon o gospodarskih
               družbah je jasen. Podjetnik mora ob ustanovitvi novega podjetja podati izjavo, da
               neporavnanih obveznosti nima, AJPES pa mora po uradni dolžnosti izbrisati podjetnike
               iz Poslovnega registra Slovenija, če ga davčni organ obvesti, da je podjetnik v
               omenjeni izjavi podal neresnične podatke. V omenjenem primeru do dolžnega ravnanja
               pristojnih organov, kot je razvidno, ni prišlo.</p>
               <p>Glede na mnenje nekaterih poznavalcev, da je takih primerov še več, v Poslanski
               skupini Zares menimo, da moramo nemudoma ukrepati. Zavedamo se, da je moral pred
               spremembo Zakona o sodnem registru ustanovitelj nove družbe izjavo o poravnanih
               obveznostih pridobiti na Davčni upravi in da je bila kasneje ta obveznost
               ustanovitelja zaradi odprave administrativnih ovir ukinjena, saj je bil uveden
               projekt VEM, ki je nastal predvsem zaradi spodbujanja gospodarske iniciative in je
               zelo olajšal ustanovitev novega poslovnega subjekta. Pri tem pa opozarjamo, da je
               zaradi povečanega števila subjektov, pri katerih se lahko ustanavljajo gospodarske
               družbe, in poenostavljenega postopka za ustanovitev, zakonodajalec predpisal naknadni
               nadzor, slednje pa ne obvezuje pristojnega organa, da na podlagi zakona ne ukrepa, pa
               če tudi lažna izjava predstavlja zgolj prekršek. Ravnanje državne uprave nas pri tem
               spominja na ravnanje državnega tožilstva, ki se je problematike neplačevanja
               prispevkov oziroma pregona kaznivega dejanja iz tega naslova lotilo šele po
               političnih in javnih pritiskih. Medtem pa se je izkazalo, da ni šlo toliko za
               različno razumevanje kazenskega zakonika s strani državnega tožilstva kot bolj za
               zavestno odločitev, da se zaradi povečanega števila zadev in njihove težavnosti
               poskuša doseči spremembo zakonodaje. Kot kaže, gre za endemičen pojav znotraj
               državnih organov, ki ne prispeva k krepitvi zaupanja v pravno državo.</p>
               <p>V Poslanski skupini Zares se zavedamo, da neporavnane obveznosti niso več pogoj pred
               samo ustanovitvijo gospodarskega subjekta, da je lažna izjava prekršek in da zakonski
               predpisi ne omogočajo izbrisa družbe takega ustanovitelja. Slednje je, kot kaže,
               ugotovila tudi vlada, ki je napovedala, da bo preprečila ustanavljanje podjetij
               tistim podjetnikom, ki imajo neporavnane obveznosti do države, kot so davki in
               socialni prispevki, saj sankcije v smislu denarnih kazni ne pomagajo. Slednje naj bi
               se uredilo po 1. oktobru letos, ko bo Davčna uprava vzpostavila svoj novi
               informacijski sistem, ta pa bo vsem drugim državnim organom zagotavljal vse potrebne
               informacije, ki zadevajo poravnane obvezne dajatve. Pri tem pa se Vlada ne namerava
               vrniti na prejšnje stanje, ko je moral podjetnik pred ustanovitvijo podjetja
               pridobiti potrdilo Davčne uprave, da nima neporavnanih obveznosti.</p>
               <p>Spoštovani! Glede na to, da včeraj Vlada zaupnice ni dobila in da je zaradi tega
               dolžna opraviti zgolj tekoče posle, bi vas rad opozoril, da novela Zakona o
               gospodarskih družbah, s katero se določijo izjeme od splošnega pravila glede
               ustanavljanja gospodarskih družb, in sicer, kdo ne more biti ustanovitelj gospodarske
               družbe, ki jo obravnavamo danes, v tem mandatu pomeni zadnjo priložnost, da
               onemogočimo tovrstnim podjetnikom, ki dolgujejo davke in prispevke, ustanavljati nove
               družbe. Pri tem se v celoti strinjamo z navedbami ministra pristojnega za
               gospodarstvo, ki je dejal, da je treba ločiti kriminalno in nepravno delovanje od
               normalnega poslovnega delovanja. Podjetja gredo lahko v stečaj zaradi poslovnih
               razlogov in če so bile vse obveznosti do države in delavcev korektno izpolnjene,
               država ne more nasprotovati temu, da bi taka oseba znova ustanovila podjetje. Če
               podjetje ne more plačati osnovnih stroškov, to je plačevanje prispevkov, pač ne more
               funkcionirati. Če pa je to del poslovne politike lastnikov oziroma vodstva podjetja,
               pa je to na meji kriminalnega dejanja. To je kriminalno dejanje. Zato Poslanska
               skupina Zares v dopolnilu zakonu predlaga, da družbe ne more ustanoviti oseba, ki je
               na podlagi 27. člena Zakona o sodnem registru v predlogu za vpis v sodni register
               podala neresnično izjavo o tem, da imajo vse kapitalske družbe, v katerih je udeležen
               z več kot 25 %, poravnane vse davke in druge obvezne dajatve, ki jim je potekel
               zakonski rok plačila, razen tistih, katerim je bil dovoljen odlok ali obročno plačilo
               skladno z zakonom, ki ureja davčni postopek. Z navedeno določbo želimo onemogočiti
               ustanavljanje družb osebam, ki so podale navedeno neresnično izjavo.</p>
               <p>Da ne bi ponovno zapletali in podaljševali postopke ustanavljanja podjetij, pa
               predlagamo tudi, da se opredeli pristojnost sodišča, da pri vpisu ustanovitve
               subjektov v register po uradni dolžnosti preverijo, ali so podani razlogi za omejitev
               ustanavljanja. Sodišče je namreč v skladu z Zakonom o sodiščih dolžno po uradni
               dolžnosti pridobiti za sodni postopek potrebne sodbe sodišč in odločbe upravnih
               organov, katere navajajo oziroma katerih pridobitev predlagajo stranke sodnih
               postopkov in se nanašajo nanje oziroma na njihovo zadevo. Državni organi in nosilci
               javnih pooblastil pa so dolžni dajati sodiščem oziroma državnim organom, ki jih
               določi sodišče, pri izvajanju njihovih funkcij zahtevano pomoč, ki je brezplačna.</p>
               <p>Ker omenjeno dopolnilo v ničemer ne posega v temeljne cilje in namene predlagateljev
               zakona in besedilo zakon zgolj dopolnjuje z namenom, da se odpravijo navedene
               anomalije, vas naprošam za podporo dopolnilu. Predlog zakona s tem pridobiva na
               jasnosti in postavlja trdne meje možnim zmotam, ki bi lahko doletele poštenega
               podjetnika.</p>
               <p>Poslanska skupina Zares predlog podpira.</p>
            </sp>
            <sp xml:id="SDZ5-Redna-31-2011-09-21.sp125">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič.</p>
            </sp>
            <sp xml:id="SDZ5-Redna-31-2011-09-21.sp126">

               <speaker>BOGDAN BAROVIČ:</speaker>

               <p>Hvala lepa.</p>
               <p>Dobro, poglejte, z veliko mero spoštovanja, razumevanja in iskanja skupnih rešitev
               začnimo takole. Verjetno že kolegi iz Slovenske ljudske stranke niso napisali
               Predloga zakona o dopolnitvah Zakona o gospodarskih družbah, zato ker jim je bilo
               dolgčas. Sigurno ne. Verjamem, da ne. Bilo je obdobje, ko so se dogajale takšne in
               drugačne stvari. Na žalost drugačne, blizu kaznivim dejanjem. Ne bi jih rad našteval,
               ker vam jih lahko naštevam zdajle do šestih zvečer. Jih je bilo veliko. Ogromno.
               Samo, da smo eno veliko rano odprli, smo že videli 170 drugih podjetij, ki so bila
               bajpas podjetja, kar je bila načrtna, dokazana, kazniva lumparija. Povejte mi ime
               enega ali dveh ali pa treh ljudi, ki danes za to sedijo, razen kurjega tata,
               majhnega. Nihče.</p>
               <p>Torej, spoštovani kolegi oziroma kolega Frangež, ki ga ni, ja, res je. Ampak v tem
               času imamo institucije, ki so dolžne izpolnjevati obstoječi Zakon o gospodarskih
               družbah in kaznovati lumparije. Ampak je bilo obdobje, ko tega ni nihče naredil.
               Nihče ni kaznoval, nihče ni gledal, vsi so gledali takole: "A tam kradejo?", kradli
               so pa drugje. Nič. In zato so kolegi spisali zakon. Če organi pregona, če Vlada, ki
               je spisala Zakon o gospodarskih družbah, če sodni organi ne delajo, kaj bomo? Kar
               pustili? Pustimo, pa dajmo krasti. Pojdimo zdajle vsi ven, kdor bo največ nakradel,
               potem gremo pa domov. Nihče ni ničesar naredil, pa bi moral. Imamo institucijo, imamo
               organ, vsi se strinjamo. Imam zakon, po tem zakonu se to, kar se je dogajalo, ne bi
               smelo. Pa se je. Kdo odgovarja? Povejte mi še enkrat, kdo je že odgovarjal? Kdo
               danes? Koga vi lahko poimenujete na Vladi, da je odgovoren za to, da se ni nič
               storilo? Nikogar. Tišina, "baš nas briga". Zdaj pa, če eden zakon vloži, je pa vse
               narobe. Je pa potem zakon protiustaven, krši svobodo podjetništva, hkrati pa Vlada
               priznava, da pa je to en velik problem. Dajmo se zmeniti zdaj. Kaj? Pozovimo tiste,
               ki deset let niso naredili ničesar, ki so dovolili tisoč kraj, lumparij, prenosov.
               Tukaj je propadlo podjetje, pet dobrih delavcev, ki so mi še denar dali, sem peljal v
               tisto podjetje, kriv nisem nič, pa sem ga zanalašč uničil. Pa ne eden, sto jih je
               bilo takih. Kdo je torej tisti, ki naj bi odgovarjal? Slišali smo, da saj imamo
               organe. Kdo je torej tisti, ki je? Nihče ni.</p>
               <p>Torej, če nihče ni, bo pa pač ta zakon. Ta zakon. Ta novela. Če nihče ne odreagira.
               Ali pa še enkrat pravim, nič, pa gremo vsi krast. Hvala bogu, Zaresov amandma k 1.
               členu je sprejemljiv in to zelo, sploh v svoji 3. točki šestega odstavka 10.a člena.
               Pripravljavcem zakona bi pa še rekel, da je tudi to dobro, da ste sedaj rekli "ta, ta
               in ta podjetja", ampak, oprostite, tukaj bom pa jaz rekel tudi mikro podjetja. Zame
               so pač vsi enaki. Vem, da je mnogo poštenih, vem pa, da je veliko lumpov.</p>
               <p>Vem, da gre tu za obratno dokazno breme, kar ni v pravni praksi te države, ampak
               prisiljeni smo iti v obratni dokazni postopek. Prisiljeni, ker pravni postopki ne
               tečejo. Jih ni. Ni organov pregona, ni sodnih vej oblasti, ni vladnih reakcij, ni
               ministrstva, ki bi na to reagiral, ni davčne službe, ki bi to spremljala. Nihče ni
               nič naredil. Leta in leta. Kdo bo sedaj odgovarjal? Sedaj bomo pa mi odgovarjali,
               zato ker bomo podprli predlog novele zakona, češ, da kršimo Ustavo. Jaz razumem, da
               tudi če bi bil jaz podjetnik, se mi lahko zgodi, objektivno, da podjetje propade.
               Verjamem. Mnogim se to zgodi. In vem, da je takšen ukrep hud. Ampak če ne gre
               drugače. Če pa bi ta vlada, pa tudi mogoče prejšnja vlada, pa vsi organi,
               birokracija, 2 tisoč, 5 tisoč … Zakone sprejemamo, kako bomo birokracijo zvezali.
               Tisoče ljudi imamo zaposlenih v birokraciji samo zato, da ima vsak enega, da tri
               račune nadzira. En človek v neki državni birokratski ustanovi nadzira tri račune, pa
               ni znal povedati, da je lumparija. Tisoče jih tam živi, nihče ni odreagiral, ne organ
               pregona, ne sodna veja oblasti, ne davčna uprava, ne Vlada, ne ministrstva. Nihče.
               Leta in leta. Kako lahko pričakujete, da bom rekel ne takšnemu predlogu zakona? Pa se
               mi res zdi krivično do mnogih tistih, ki so pošteni, ampak kaj pa naj? Ali pa se
               sedajle, ta trenutek, zmenimo in prinesite v 14 dneh spisek vseh lumpov, organov, ki
               jih preganjajo in kakšno je stanje. Ja, prinesli boste sedem imen kurjih tatov,
               tistih majhnih revežev, ki so jih našli in zaprli ali pa dali pred sodišče. Velikih
               ne bom našteval, kar jih imamo vsi tukaj, vendar so vsi še doma in vsi uživajo. Pa ne
               samo doma. Pa vse vile še imajo, vse čolne pa še vse račune v tujini imajo. Še kar,
               še kar. Mi smo pa proti takemu zakonu.</p>
               <p>Bodimo pošteni eden do drugega in recimo okej, zavržemo ta zakon, samo čez 14 dni
               hočemo imeti imena vseh zgodb, ki so se zgodile; organe, ki so odreagirali; ljudi, ki
               bodo preganjali takšna dejanja. Evo, podprem. Ne, te zgodbe ne bo. Kdo odgovarja?
               Tisti, ki bi morali delati na organih pregona, na sodni veji, na ministrstvu, na
               Vladi, v davčni upravi, med birokrati. Kdo od tistih bo danes odgovarjal za to, da so
               se vse lumparije do sedaj zgodile? Nihče. Sedaj bomo pa še mi rekli, da ta zakon krši
               Ustavo, da je ta zakon proti svobodi podjetništva, to ne smemo, to pa ne gre. Prav,
               potem pa nič. Potem pa drugega ne ostane kot "ajde, idemo dalje", dokler je še kaj za
               pokrasti, gremo krast. Druge ni. Ali kaj? Na koncu pa vsi s prstom na nas kažejo,
               kakšni smo.</p>
               <p>V Slovenski nacionalni stranki se zavedamo resnosti in rigoroznosti predlogov tega
               zakona. Podpiramo oba amandmaja k 1. Členu. Amandma Slovenske ljudske stranke, zaradi
               tega, ker širi. Jaz bi sicer še predlagal, da bi razširil na vsa obstoječa podjetja,
               ki so pravno formalna – mikro, mala, srednja in velika. Podpiramo amandma stranke
               Zares, predvsem zaradi 3. točke šestega odstavka v 10.a členu. In podprli bomo tudi
               zakon.</p>
               <p>Mislim, da sem vam v imenu Slovenske nacionalne stranke zelo jasno povedal, zakaj ga
               bomo. Da nam ni vseeno, da vemo, da lahko mogoče tudi kdo nedolžen zaradi tega
               nastrada. Ampak krivi nismo mi, ki bomo mi ta zakon sprejeli. Krivi so vsi tisti, ki
               so leta in leta dopuščali, vsa birokracija, da se je to dogajalo. Toliko, da bo
               jasno. Hvala lepa.</p>
            </sp>
            <sp xml:id="SDZ5-Redna-31-2011-09-21.sp127">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan.</p>
            </sp>
            <sp xml:id="SDZ5-Redna-31-2011-09-21.sp128">

               <speaker>BREDA PEČAN:</speaker>

               <p>Hvala lepa.</p>
               <p>Moram reči, da ocenjujem, da ta zakon v bistvu samo nekako na pol rešuje problematiko
               zlorab gospodarskega kriminala v Sloveniji, ker rešuje post festum. Se pravi, da vsi
               tisti, ki so povzročili nastanek stečaja, prisilne poravnave, likvidacije podjetja s
               točno in jasno določenim interesom in ki so ob stečaju ali likvidaciji odnesli
               opazna, velika sredstva v svojem žepu iz tega podjetja, pa ne bodo kaznovani.
               Kaznovani bodo samo toliko, da ne bodo mogli ustanavljati novega podjetja ali pa da v
               nekem drugem podjetju ne bodo mogli prevzeti vodilne funkcije ali nadzorne funkcije.
               Vse ostalo pa ostaja nerešeno.</p>
               <p>Tisto, kar slišimo, da tisti, ki so se okoristili z izčrpavanjem podjetij, da ne
               govorimo o recimo opisu primera, ki smo ga včeraj imeli priliko prebrati v dnevniku.
               Primer podjetja, ki je na sodišču dobilo žegen, zato da je posameznik lahko odnesel
               iz firme približno 10 milijonov evrov, ki niso bili last podjetja, niso bili v
               ustanovni masi, ustanovnem kapitalu podjetja, ampak so bila sredstva banke in to Nove
               Ljubljanske banke, ki je konec leta 2008 podjetju, ki je bilo ustanovljeno s 167
               tisoč evrov ustanovnega kapitala, dala 8,56 milijonov evrov kredita. Pri podjetju je
               zaradi tega, ker se na naslovu, ki je bil registriran v Celju, ni odzivalo, enostavno
               ni funkcioniralo, sodišče že sprožilo postopek za izbris brez likvidacije, kar bi
               pomenilo, da je ustanovitelj podjetja dolžan osebno vrniti vsem upnikom denar, zaradi
               osebne zaveze. Sodišče je potem na predlog tega lastnika sprožilo stečajni postopek,
               kar pomeni, da tistemu, ki je pobral iz podjetja, najprej iz banke in potem iz
               podjetja, zelo veliko milijonov evrov, ne bo treba plačati niti tolarja, niti centa
               tistega, kar je pobral, in vrniti upnikom. Nova Ljubljanska banka je tik pred
               zaključkom preteklega mandata, ne tega, preteklega mandata, leta 2008, spet, če
               uporabim grd izraz, "popušila" za 10 milijonov evrov. In denar je odnesel tisti, ki
               pa je že ustanovil pred tem drugo podjetje in nanj prenašal denar. Zanimivo, ne?</p>
               <p>Tega ta sprememba ne rešuje, vendar pa podpiram to, ne glede na to, da so na
               Ministrstvu za gospodarstvo in v Vladi Republike Slovenije, vsaj formalno v Vladi
               Republike Slovenije, pomisleki zaradi možne protiustavnosti takih določil in zaradi
               tega, ker bodo imeli težave tisti, ki so zaradi takih, kot je ta primer, pa še mnogih
               drugih, padli v domino efekt, ko grejo podjetja v stečaj ali prisilno poravnavo
               zaradi tega, ker so ta stečaj in prisilno poravnavo povzročili tisti, ki dejansko
               najmanj 10 let – časovno bi morali biti določeno – ne bi smeli več imeti pravice
               vstopiti v druga podjetja na vodstvene funkcije ali pa na vodilne funkcije ali pa
               celo nastopiti kot ustanovitelji. Z vsem tem se strinjam in zaradi tega bom tudi
               amandma, ker gre v bistvu bolj za redakcijski popravek, ker je bistvo, kar piše v
               samem zakonu, ki ga danes obravnavamo, podprla.</p>
               <p>Rada pa bi povedala, da so primeri, kjer bi moralo Ministrstvo za gospodarstvo že
               davno odreagirati. Ne zdaj, že v prejšnjih mandatih. Ne v mandatu 2004–2008, ampak v
               mandatu 1992–1996, ko se je sprejemal Zakon o gospodarskih družbah, bi vse te
               varovalke morale že biti pripravljene. Če pa povemo še to, da je bil človek, ki je
               opisan v Dnevniku, na Preiskovalni komisiji za ugotavljanje politične odgovornosti
               tistih, ki so bili na takšen ali drugačen način vpleteni v menedžerske prevzeme, da
               je bil zaslišan in da je imel pomembno politično funkcijo v preteklem mandatu, potem
               pa je verjetno tudi vse povedano. Mislim, da je res vse povedano. In mislim, da bo
               imela naša Preiskovalna komisija, ki se ukvarja z menedžerskimi prevzemi, krasno
               priložnost, da končno s prstom pokaže na nekatere, ki so bili nosilci političnih
               funkcij, pa ni važno kdaj. Ni važno kdaj.</p>
               <p>Zdaj vidimo, da je trud, ki ga vlaga Slovenska ljudska, ki morda včasih zgleda, kot
               da bi bila donkihotska, da zaradi tega, ker imamo Evropsko unijo in ustavo in tako
               naprej naravnano na to, da v bistvu ščiti, ker preprečuje eventualne krivice, ki bi
               se lahko nekaterim zgodile. Ampak nekaterim. Veliki večini teh, ki so zlorabili svojo
               ekonomsko in politično moč, pa ne bi bila narejena krivica. Žal smo prišli tako
               daleč, da moramo začeti razmišljati na za normalno demokratično družbo nenavaden
               način. Jaz mislim, da nam drugega ne ostane. Mislim, da je skrajni čas, da korak za
               korakom stopimo na prste tistim, ki so 20-letno tranzicijsko obdobje zlorabili za to,
               da so si nabrali ogromne vsote denarja. Včeraj smo poslušali razpravo okrog
               preprečevanja pranja denarja in kako je nemogoče ugotavljati poti denarja, ki je
               odšel iz Slovenije. Po mojem je tudi ta denar, o katerem sem govorila, že odšel iz
               Slovenije. Ali ga bomo lahko kdaj dobili nazaj?</p>
               <p>Zato bom podprla amandma in tudi sam zakon.</p>
            </sp>
            <sp xml:id="SDZ5-Redna-31-2011-09-21.sp129">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman.</p>
            </sp>
            <sp xml:id="SDZ5-Redna-31-2011-09-21.sp130">

               <speaker>VILI REZMAN:</speaker>

               <p>Hvala lepa.</p>
               <p>Najbrž je osnovna ideja tega predloga zakona povsem jasna. Ideja je, da se nepoštenim
               lastnikom, nepoštenim partnerjem, nepoštenim nadzornikom in poslovodstvom prepreči,
               da bi še naprej goljufali svoje zaposlene, recimo tako, da jim ne bi plačevali plač
               ali drugih prejemkov, ki rezultirajo iz dela; ali tako, da jim ne bi plačevali
               prispevkov; ali da ne bi državi plačevali drugih dajatev, ki so jih dolžni plačevati.
               In kar se te osnovne ideje tiče, najbrž ni med nami prav nobenega pomisleka in tudi v
               splošni javnosti ne. Vsi bi temu pritegnili.</p>
               <p>Problem nastane potem, ko naletimo, če bi izpeljali zakon tako, kot se zdaj
               predvideva, na neprimerno večjo množico poštenih podjetnikov, ki so bili zaradi
               tistih, ki so goljufali, sami ogoljufani, sami prikrajšani, so morali sami odpuščati
               svoje delavce in tudi sami izgubiti recimo eksistenčno varnost. Če mi hočemo
               kaznovati tiste, ki so goljufali, moramo to vendarle storiti tako, da ne bomo delali
               krivice nekajkrat večjemu mnoštvu tistih, ki niso delali nobenih barabij, kakor je
               bilo rečeno, ampak so pošteno poslovali, pa so zaradi tega, ker so drugi goljufali,
               sami prišli do stigme. Ta zakon poštene podjetnike stigmatizira. Dovolj je, da so
               bili na kakršenkoli način povezani z insolvenčnimi postopki. Torej, povzročili bi
               bistveno več in novih krivic, kot pa rešili drugih problemov. Zato sem jaz bolj
               pristaš tistega amandmaja, ki govori o tem, da je treba krivdo bodisi za kaznivo
               dejanje bodisi za spregled pravne osebnosti ali karkoli drugega že, za dajanje
               lažnih, napačnih podatkov, dokazati in tiste, ki jim je krivda dokazana, tudi
               sankcionirali. Nisem pa navdušen nad tem, da bo zdaj velika množica samih prizadetih,
               poštenih podjetnikov onemogočena v tem, da bi sebi pa morebiti še komu drugemu z
               delom, zaposlovanjem, korektnim poslovanjem zagotavljala socialno in ekonomsko
               varnost. In če se sedaj spomnim na to, da smo v Državnem zboru z veliko vehemence
               sprejemali akt o malem gospodarstvu, kjer piše natančno to, da je treba poštenim
               podjetnikom takoj in čim prej omogočiti nov začetek, ne pa jih ovirati pri tem, da
               bodo skrbeli za svojo lastno varnost in zaposlovanje, potem se vprašam, zakaj smo
               pozabili na takšne naše sklepe. In verjetno bomo v torek, ko bomo govorili o
               Deklaraciji o usmeritvah za delo v institucijah EU, ki podobno govori, zopet
               enoglasno podpirali deklaracijo in delali drugače s posamičnimi zakoni. Sprašujem se
               torej, če bo teklo tako, kot se predvideva, če torej ta amandma o dokazani krivdi ne
               bo sprejet, kako bomo povečali podjetnost, za katero si vsi prizadevamo v Sloveniji.
               V Sloveniji nimamo preveč podjetnih ljudi, premalo jih imamo, in tistim, ki so pri
               tem pošteni, je treba tudi pomagati. Ne jih siliti v sodne postopke, kopičiti in
               obremenjevati naših sodišč po nepotrebnem, ne jim nalagati novih stroškov, da bodo te
               postopke sploh lahko plačevali, mnogi morebiti sploh tega ne bodo zmogli in se niti
               ne bodo uspeli braniti z obrnjenim dokaznim bremenom in bodo preprosto, ne po svoji
               krivdi ožigosani kot nepošteni podjetniki, družbeniki ali lastniki.</p>
               <p>Torej, ker je treba nekaj narediti za to, da se bodo nepoštene poslovne prakse
               prenehale in to tako, da ne bodo zavoljo tega prizadeti tisti, ki so pošteno
               poslovali, jaz podpiram drugi predlog amandmaja, ki ga je spisala Poslanska skupina
               Zares, ne morem pa podpreti tistega prvega, tudi zavoljo tega ne, ker je skoraj
               nemogoče ločevati tistega, ki ima 11 zaposlenih ali tistega, ki ima 9 zaposlenih, pa
               nobeden izmed teh 9 ne plačuje prispevkov za pokojninsko in socialno varnost. Nobene
               razlike, kar se tiče neodobravanja njihovega početja, ni med njimi.</p>
            </sp>
            <sp xml:id="SDZ5-Redna-31-2011-09-21.sp131">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Matevž Frangež.</p>
            </sp>
            <sp xml:id="SDZ5-Redna-31-2011-09-21.sp132">

               <speaker>MATEVŽ FRANGEŽ:</speaker>

               <p>V dosedanji razpravi je bilo povedanih kar veliko stvari in mislim, da je nekaj
               stvari takšnih, ki terjajo odziv.</p>
               <p>Najprej, jaz sem povedal, da štejem zakon kot dobronameren, ampak ta dober namen ne
               opravičuje neprimernega načina, s katerim želi zakon problem odpravljati. In to ne
               pomeni, da bomo sedeli in čakali in gledali vse stvari, ki se dogajajo, in ne bomo
               storili nič. Jaz nisem predlagal tega. Predlagal sem nekaj konkretnih stvari, ki bi
               jih bilo treba storiti, da do teh ekscesnih, nesprejemljivih pojavov, ki močno
               obremenjujejo gospodarsko življenje v naši državi in sploh upanje, da je mogoče s
               podjetništvom v tej državi uspeti. Temu je treba narediti konec. Ampak mislim, da je
               temu treba narediti konec na primeren način. In ne soglašam s svojo kolegico Bredo
               Pečan, ki pravi, da smo očitno tako daleč, da je treba sprejemati nenavadne rešitve
               za demokratično ureditev. Jaz mislim, da če moramo na katerem področju težiti k temu,
               da imamo čim bolj enaka pravila z drugimi primerljivimi zakonodajami, je to prav
               področje gospodarskega prava. Celotno mednarodno trgovinsko pravo teži k temu, da
               skušamo čim bolj poenotiti pravila. Evropska unija je zgrajena na tej ideji. Svetovna
               trgovinska organizacija je zgrajena na tej ideji. In ne bodimo unikumi v
               poenostavljenih rešitvah, ker žal ni krajših poti do naših ciljev. Mi ne moremo
               zgraditi v zakonodaji bajpasov in pričakovati, da bo zakon naredil tisto, kar bi
               morala narediti sodišča, tudi zato, ker bomo kljub našim dobrim namenom s tem za
               krive proglasili vrsto nedolžnih. Jaz pa mislim, da je civilizacijsko načelo, da je
               vsak nedolžen, dokler se mu ne dokaže krivda, vendarle civilizacijsko načelo, od
               katerega ni mogoče odstopiti.</p>
               <p>Mimogrede, zdaj v Združenih državah Amerike, zibelki sodobnega podjetništva, če
               hočete, velja eno nenapisano pravilo, in sicer da trikrat propadeš, preden uspeh. Če
               malo pogledate kakšne biografije uspešnih, zelo bogatih Američanov, boste ugotovili,
               da so nekajkrat propadli, preden so uspeli s svojo podjetniško idejo. Jaz ne trdim,
               da je to pravilo. Je pa gotovo ena zakonitost, ki izhaja iz tega, da je podjetništvo
               tveganje, sposobnost, da prvič, želiš in vidiš nekaj več, da zato tvegaš, da zato
               garaš, potem pa tržne razmere in še marsikaj drugega odloča o tem, ali si pri tem
               uspešen ali ne.</p>
               <p>Sodišča v bistvu s tem zakonom res dodatno obremenjujemo. Dodatno jih obremenjujemo z
               vrsto postopkov glede na obseg insolvenčnih postopkov in morda s tem zakonom dosegamo
               ravno obratno, kar želimo doseči. Sodišča bodo še bolj zaposlena s tem, da se bodo
               ukvarjala z nedolžnimi, ki bodo morali dokazati, da so nedolžni, namesto da bi se
               ukvarjala s tistimi, ki pa evidentno delajo svinjarije. In mimogrede, tisti, ki
               evidentno delajo svinjarije, bodo delali svinjarije tudi naprej. Oni bodo našli poti
               ob sprejemu tega zakona, dokler jih ne začopati pravna država. To vam jamčim. Dokler
               jih ne ustavi kolesje pravne države. Jaz vem, da s to pravno državo upravičeno nismo
               zadovoljni. Ampak iskanje bližnjic je alibi za to, da še naprej sodišča ne bodo
               delala tako, kot je treba. In ne samo sodišča, tudi drugi organi, ki morajo svoje
               delo opraviti pred tem.</p>
               <p>Želel bi opozoriti, da imamo v današnji zakonodaji od leta 1993 nespremenjen 8. člen
               Zakona o gospodarskih družbah, ki govori o spregledu pravne osebnosti. V primeru, ki
               ga opisovala Breda. Po 8. členu Zakona o gospodarskih družbah ima banka, ki je, ne
               vem sicer na kakšnih osnovah, dala 8,56 milijona evrov kredita pravni osebi za 156
               tisoč evrov kapitala, danes vse možnosti, da kot upnica sproži postopek spregleda
               pravne osebnosti, dokazuje – in v tem primeru to ni težko dokazati –, da je denar
               odšel, da so bili upniki oškodovani, da je lastnik z družbo upravljal kot s svojim
               premoženjem, ne pa s premoženjem družbe, in doseže spregled pravne osebnosti. Na ta
               način bomo v individualiziranem postopku, kjer se bodo soočili tožniki in branilci,
               na merodajen način ugotovili, kdo je kriv in kdo je nedolžen. Samo na ta način. Ne
               delajmo hitrih vojaških sodišč! Še več, v tem primeru niti hitrih vojaških sodišč
               nimamo. V tem primeru imamo samo eksekutorja in to je sam zakon. Jaz mislim, da nas
               morajo izkušnje – tudi na področju gospodarskega prava v tej državi, veliko
               stranpoti, ki smo jih v preteklosti naredili in jih skušamo nekateri danes
               odpravljati in smo pri tem, prav tako, kot je ta zakon, tarča očitkov protiustavnosti
               – naučiti, da na ta način v tej državi akutnih problemov ali rednega gospodarskega
               stanja, kar ti akutni problemi vse bolj postajajo, ne moremo reševati na ta
               način.</p>
               <p>Še o amandmaju. Jaz sem prepričan, da ne eden in ne drugi amandma ne rešujeta
               ničesar. Zaresov amandma je morebiti dobrodošel, ne odpravlja pa osnovnega problema,
               ker samo dodatno veže primerno kazen za primerno ugotovljene kršitve. Ker v novem
               šestem odstavku, ki ga predlaga Zares, so vse okoliščine, ki so vezane na to
               posledico, to sankcijo ustrezno ugotovljene na sodišču. Ne odpravlja pa Zares
               ustavnega problema. To je, da bomo mimo sodišč obsodili množico nedolžnih ljudi in
               jim naložili obveznost, da gredo na sodišče in dokažejo, da niso krivi z obratnim
               dokaznim bremenom.</p>
               <p>Jaz verjamem, da bo rezultat glasovanja tak, kot je bil na glasovanju o primernosti
               zakona v splošni razpravi, in mislim, da je to slabo.</p>
            </sp>
            <sp xml:id="SDZ5-Redna-31-2011-09-21.sp133">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Bogovič.</p>
            </sp>
            <sp xml:id="SDZ5-Redna-31-2011-09-21.sp134">

               <speaker>FRANC BOGOVIČ:</speaker>

               <p>Lep pozdrav še enkrat!</p>
               <p>Naj začnem maja, leta 1988, ko sem kot mlad agronom s skupino podeželskih ljudi
               stopil v Unionsko dvorano in takrat smo si kot prva politična stranka v Jugoslaviji
               zadali za cilje samostojno državo, parlamentarno demokracijo v Sloveniji, tržno
               ekonomijo in pravno državo. V treh letih smo dosegli, da je Slovenija postala
               samostojna država, uvedli parlamentarno demokracijo, že prej, še v okviru prejšnje
               države, pa poskušali začeti s svobodnim podjetništvom in tudi zametki ustave in te so
               bili kasneje izdelani. Če smo v samostojnosti in tudi v parlamentarni demokraciji
               prišli in naredili neke krake naprej, je zagotovo na področju tržne ekonomije in
               pravne države še marsikaj za postoriti, popraviti, dodelati to, kar smo v teh dobrih
               20-ih letih naredili. 1990 sem tudi sam registriral podjetje. To so bila tista
               znamenita podjetja za "dva jurija", kot smo jim takrat dejali. To ni bilo za 2 tisoč
               mark, ampak tolarjev, in v tem podjetju sem v nekem trenutku zaposloval tudi 20
               ljudi, se srečeval s svobodnim pristopom na podjetniškem področju in lahko mirno
               delim izkušnje, ki sem jih doživel v tem času na tem našem trgu, kjer se je ta
               svobodna gospodarska pobuda odražala na zelo različen način. Relativno hitro si
               ugotovil, da ti kar na enkrat konkurira nekdo, za katerega ne veš, kje dobi take
               pogoje, da ti je lahko konkuriral. Dokaj jasno ti je bilo čez dva meseca, pol leta
               ali leto, ko ga je nekdo ulovil pri utajitvi davkov ali carin. In si si mislil, da si
               se tega poslovnega subjekta na svojem konkurenčnem trgu znebil, vendar je hitro
               prišlo razočaranje, da so pod drugim imenom isti ljudje ustanavljali firme in na neki
               način, trdim da poštene podjetnike počasi stiskali v kot, da se je moral marsikdo na
               takem delujočem trgu umakniti iz tega prostora, ker so enostavno tisti, ki so več
               dali na svobodno in pa včasih nezakonito poslovanje, kot pa neke moralna in poštena
               pravila, pač bolje prosperirali. V teh časih, v 90. letih, so kratko potegnili
               dobavitelji, zaposleni v teh podjetjih, delno tudi banke. Ustanovitelji podjetij so
               mirno poslovali naprej. V teh zadnjih desetih letih smo prišli na neko višjo stopnjo
               tudi v teh svobodnih pobudah, ko so začeli posamezniki s pomočjo kreditov intenzivno
               prevzemati podjetja, kopičiti deleže posameznih podjetij in zgodilo se je to, kar je
               bilo na neki način jasno marsikomu, ki je deloval po enostavnih zakonih kmečke
               pameti, da se bo enkrat ta kazino kapitalizem ustavil in dejansko se je ustavil z
               nastopom gospodarske krize leta 2008. Če smo še do 2008 lahko slepo verjeli in
               govorili o prosti trgovini, o nevmešavanju države v gospodarstvo in bančništvo, so se
               v teh letih dogajale dokaj čudne zadeve. Kar naenkrat ameriška država zagotavlja, da
               banke preživijo, v Evropi države zagotavljajo preživetje bank, v Evropi države
               financirajo druge države, da se ne sesujejo kot države. Mislim, da smo danes v nekem
               precepu, ko je resnično treba storiti določene korake. Za razliko od drugih dežel, če
               so že bile podobnosti v tržni ekonomiji in prostem trgu, smo pa v naši državi
               najslabšo potegnili ravno na področju pravne države. Lahko mirno rečem, da so jo
               nepošteni podjetniki na nek način potegnili zelo dobro, kajti slovenska zakonodaja in
               pravosodni sistem delujeta dokaj neučinkovito in se dejansko tem ljudem ni zgodilo
               nič hudega. In to, da so številni ustanavljali podjetja, za sabo pa puščali
               pogorišča, se dogaja vse do današnjega dne, ko se v posmeh vsem tudi v največjih
               slovenskih podjetjih dogajajo podobne zadeve.</p>
               <p>V Državnem zboru se v zadnjem mandatu, se pravi v mandatu te krize, danes srečujemo z
               drugim nastavkom, kjer poskušamo v svojo zakonodajo vnesti tudi elemente obratnega
               dokaznega bremena. V tem delu sicer ne gre za to, vendar pa so elementi podobni, kot
               smo jih imeli v eni od resolucij Evropskega parlamenta, ki smo jih obravnavali dve
               leti ali leto in pol nazaj v parlamentu, kjer smo začuda v Sloveniji za razliko od
               Evrope, ki je resolucijo v Evropskem parlamentu sprejela, iz resolucije, ki je bila
               namenjena preprečevanju organiziranega kriminala in terorizma, izvzeli tako imenovano
               obratno dokazno gradivo na priporočilo Ministrstva za zunanje zadeve in potem večine
               v Državnem zboru, ki je odločila, da Slovenija ni taka država, da bi na polju
               organiziranega kriminala in terorizma vpeljala ta element.</p>
               <p>Kaj se nam dogaja v Sloveniji na tem področju, si poglejte v zadnjem primeru, pri
               čemer me prav zanima, ali bo slovenskemu sodstvu najhujšim kriminalcem, trgovcem z
               drogami, uspelo dokazati, da je bilo recimo nekaj zavitkov droge pridobljenih s
               primerno pridobljenimi dokazi, ničesar pa ne bodo mogli storiti pri tistih, ki so si
               nakopičili ogromno premoženje iz prekupčevanja nekaj sto kilogramov droge. Tu pa
               govorimo o dekagramih, kolikor so je v nekem primeru dobili. In če s tega primera
               preidem na primer nepravdnega postopka v tem delu, je enostavno po oceni kolegov v
               Slovenski ljudski stranki, pa tudi po pogovorih s številnimi slovenskimi pravnimi
               strokovnjaki, najbrž prišel čas, da si slovenska država dovoli in uzakoni, da tisti,
               ki je pri poslovanju prišel v težave - razumemo, da je marsikdo prišel v težave ne po
               svoji krivdi niti zaradi svojega namena -, moral pred ustanovitvijo novega podjetja
               ali opravljanja odgovornih funkcij poslovodstva in nadzora dokazati v nepravdnem
               postopku, da ni ravnal zlonamerno, da ni ravnal nezakonito in da pridobi nazaj to
               poslovno opravilnost, če smem temu tako reči. Tu prihajamo do nekega novega momenta,
               za katerega mislim, da bi bil zelo potreben v slovenskem prostoru, in sicer da
               prihajamo na sodišče zato, da bo kdo tudi opral svoje ime. Doslej smo se srečevali s
               tem, da so morali na sodišču sodniki dokazati krivdo, pri čemer se takoj postavi
               vprašanje, kako so zbrani dokazi in podobno, ob vseh trikih, ki se jih slovenski
               odvetniki poslužujejo, in dolgotrajnosti postopkov. Mislim, da je v takem nepravdnem
               postopku zainteresiran tisti, ki bo prišel oprat svojo krivdo, da bo ta postopek zelo
               hiter, ne bo trikov za zavlačevanje in podobno. In upam, da bo tudi slovenski
               pravosodni sistem vsaj v tem delu, ko bo nekdo sam prinesel dokaze, da je nedolžen,
               znal v nekem razumnem roku tudi odločiti, da bomo imeli ustavno pravico do sojenja v
               razumnem roku, da bo vsaj za pozitivne sodbe lahko to storilo, če že v dokazovanju
               krivde tega ne more storiti. Zato mislim, da tisti, ki je bil v poslu in je v poslu
               potegnil kratko zaradi drugih, če ima še toliko volje pa konec koncev tudi sredstev
               za ponovno opravljanje poslovne dejavnosti, mislim, da zanj ne bo nobena kazen, če bo
               moral v nepravdnem postopku to na sodišču dokazati, si oprati svoje ime in kot takšen
               nadaljevati poslovno dejavnost. Če se bo pokazalo, da je tu resnično toliko motenj
               pri svobodni gospodarski pobudi in da bomo kar na enkrat ostali brez podjetnikov, ima
               parlament, ta ali pa naslednji, zopet možnost, da odreagira. Vendar pa mislim, da
               glede na to, kam smo v Sloveniji prišli zaradi takšnih pokvarjenih potez
               posameznikov, da je dejansko zakonodajalec, Vlada in pa parlament, država kot
               institucija dolžna nekaj postoriti, da konec koncev da jasne znake, da ne tolerira
               tega, da ima tukaj restriktivnejši pristop in da konec koncev nismo bili mi tisti, ki
               smo stopili prvi in začeli omejevati to svobodno pobudo, ampak jo enostavno nekateri
               izkoriščajo in je očitno v slovenski zakonodaji dovolj lukenj, da preidejo skozi te
               luknje.</p>
               <p>Zato bomo v Slovenski ljudski stranki podprli oba amandmaja, tudi amandma Zaresa, za
               katerega mislim, da tudi samo dopolnjuje to zadevo, vsi skupaj bomo pa v prihodnje
               morali biti pozorni in spremljati, da če bo treba, bo zakonodajalec moral kaj
               popraviti. Mislim pa, da je to tudi nekakšen znak in signal pravosodnemu sistemu, da
               naj za božjo boljo začne v razumih rokih poslovati in v takem primeru, ko bo nekdo
               prinesel dokaze, da je nedolžen, upam, da bodo tudi to v normalnem roku naredili, da
               ne bo ta svobodna pobuda okrnjena. Hvala.</p>
            </sp>
            <sp xml:id="SDZ5-Redna-31-2011-09-21.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Grill.</p>
            </sp>
            <sp xml:id="SDZ5-Redna-31-2011-09-21.sp136">

               <speaker>IVAN GRILL:</speaker>

               <p>Hvala lepa.</p>
            </sp>
            <sp xml:id="SDZ5-Redna-31-2011-09-21.sp137">

               <speaker>PODPREDSEDNIK MIRAN POTRČ:</speaker>

               <p>Pardon, se opravičujem. Preskočil sem gospoda Krivca. Gospod Krivec ima besedo,
               pripravi naj se gospod Grill, potem pa gospod Žerjav.</p>
            </sp>
            <sp xml:id="SDZ5-Redna-31-2011-09-21.sp138">

               <speaker>DANIJEL KRIVEC:</speaker>

               <p>Hvala za besedo, spoštovani podpredsednik. Lep pozdrav vsem prisotnim!</p>
               <p>Mislim, da je bila ta razprava, ki jo v tem trenutku poslušamo, že opravljena na
               Odboru za gospodarstvo in to večkrat. In mislim, da so bile vse te dileme, ki jih
               moji predgovorniki izpostavljajo, na nek način že korektno prediskutirane in vsi se
               na nek način zavedamo, da ta nova sprememba prinaša neke slabosti, prinaša pa veliko
               prednosti. In mislim, da so se sogovorniki preveč ozirali na to, kako bomo škodovali
               tistim, ki so dobri. Mislim, da bodo tisti, ki so dobri, znali dokazovati svojo
               nedolžnost dosti hitreje, kot pa se odvijajo postopki v primeru stečajev in prisilnih
               poravnav, kjer se postopki vlečejo več let. Lastniki oziroma tisti, ki pa želijo
               izkoristiti te postopke, pa lahko v vmesnem obdobju registrirajo nova podjetja in so
               tudi nadzorniki v novih družbah. Mislim, da predlog, ki ga imamo na mizi, v nekem
               smislu rešuje to zadrego, prinaša pa seveda težave za tiste, ki bodo morali v
               obratnem dokaznem postopku dokazati svojo nedolžnost.</p>
               <p>Bi pa opozoril še na nekatere stvari, ki jih je sedaj že bivša koalicija tudi
               napovedovala in ki bi verjetno rešile to zgodbo, ki se jo zdaj na nek način poskuša
               rešiti z enim takim zakonom, ki po mnenju marsikoga ni v kontekstu z ostalo
               zakonodajo. Vendar smo že nekajkrat naleteli na podobne izjeme, ki pa so se skozi
               postopke zelo izjalovile in to je tudi povzročilo sprejem zakona, ki kasneje ni
               prinesel svoje prednosti, za katero je bil sprejet. Govorim recimo o Zakonu o
               umeščanju objektov v prostor, ki je bil pripravljen kot izjema, pa se je kasneje
               ravno zaradi takih pomislekov, da prinaša rešitve, ki niso v sozvočju z ostalo
               zakonodajo, skozi postopek takoj izjalovil, da je zdaj praktično neuporaben. In enako
               velja za ta zakon. Zakon je prinesen v proceduro kot nek izjemen zakon, ki rešuje
               določene anomalije in ga je kot takega treba tudi vzeti na znanje in jasno se
               zavedamo tudi poslanci, da bo nekomu neprimerno povzročil tudi težave. Hotel sem pa
               opozoriti na to, da se je koalicija veliko ukvarjala z uveljavitvijo davčne policije
               takrat, ko so nastopali svoj mandat in verjetno bi ta organ v določenih postopkih
               razrešil težave, ki nastopajo zaradi izigravanja naše zakonodaje. Kajti davčna
               policija je nek instrument ravno tega obrtnega dokaznega postopka oziroma dokazovanja
               lastnine, premoženja in vsega ostalega, kar se v takih postopkih, kot so stečaji in
               ponovno ustanavljanje podjetij, dejansko dogaja. Bilo je omenjeno, da je to v Ameriki
               nek običaj. Mislim, da je to res in v normalnih družbah je stečaj nekaj upravičenega,
               vendar ni nekaj običajnega to, da se ne poravnajo obveznosti do zaposlenih, do
               države, davščine in podobno. Mislim, da si nihče v Evropski uniji pa tudi v Ameriki v
               primeru stečaja tega ne dovoli. V primeru stečajev družb ponavadi v stečaju operirajo
               s svojim premoženjem, ne pa s premoženjem, kot je v naših primerih, ko je to na nek
               način družbeno premoženje, premoženje bank in pa premoženje, ki ni bilo ustvarjeno z
               lastnim delom. Te stvari niso tako primerljive.</p>
               <p>Zato menim, da je ne glede na to, da je precej pomislekov, da bomo s tem nekaterim
               povzročili težave, vseeno treba narediti korak naprej in da se ne vračamo ves čas na
               to, kako je to zakon, ki mogoče posega v neke pravice in bo nekoga oškodoval. Vendar
               bo pa v vsakem primeru omejil tiste, ki bi želeli špekulirati. V takem primeru je
               smiselno tak zakon podpreti glede na vse anomalije, ki se v zadnjem trenutku vseeno
               dogajajo, in to vsak dan. Vsekakor pa podpiram tudi oba amandmaja, ki še dopolnjujeta
               ta predlog zakona.</p>
               <p>Kot rečeno, ta zakon ni prišel ad hoc na mizo, ampak se v tej proceduri na nek način
               pripravlja že več mesecev in je bila tudi razprava v okviru odbora zelo
               konstruktivna. Odbor je celo nekatere stvari prestavil, zato da so se razčistile tako
               z zakonodajnega kot tudi s poslovnega vidika. In mislim, da je sedaj zakon vseeno
               tako dodelan, da bo prinesel več koristi kot pa slabosti, na katere nekateri
               opozarjate.</p>
            </sp>
            <sp xml:id="SDZ5-Redna-31-2011-09-21.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Ivan Grill.</p>
            </sp>
            <sp xml:id="SDZ5-Redna-31-2011-09-21.sp140">

               <speaker>IVAN GRILL:</speaker>

               <p>Hvala lepa.</p>
               <p>Tudi sam delim mnenje s tistimi, ki ugotavljajo, da če bi v Sloveniji delovale
               institucije, kot so pravosodje, tožilstvo in policija, bi bilo takih problemov, o
               katerih danes razpravljamo manj ali pa jih skorajda ne bi bilo. Ampak žal v Sloveniji
               te institucije ne funkcionirajo in še dolgo ne bodo funkcionirale. Zato govoriti,
               predvsem s strani predstavnikov Ministrstva za gospodarstvo, da ta problem zaznavajo,
               da bi bilo treba nekaj narediti, da se ta problem začne reševati, ni dovolj. Moralna
               podpora vsem tistim, ki so oškodovani zaradi takih lumparij, ni dovolj. Na vas je, če
               pač takega zakona, kot ga je pripravila Slovenska ljudska stranka, ne podpirate, bi
               bilo treba z vaše strani potem pripraviti drug predlog, ki pa bi po vaše zadevo
               reševal sistemsko ali celovito ali tudi v skladu z ustavo, kot se ponovno nekateri
               sklicujejo, da ima zakon tukaj lahko celo nekaj protiustavnih elementov. Jaz se s tem
               seveda ne strinjam. Ne strinjam se s tem. Mi velikokrat zlorabljamo ustavo takrat, ko
               komu paše, da naredi vse, da se določeni zakoni, ki bi lahko stopili na prste tistim
               deviacijam, ki so v slovenski družbi … Ampak treba se je lotiti tudi na ta način.</p>
               <p>Zato sam podpiram ta zakon in tudi oba amandmaja. Trdno sem prepričan, da če bi
               delali anketo med podjetniki, če podpirajo takšen zakon ali ne, bi bila verjetno
               velika večina temu naklonjena. Veliko stečajev je bilo posledica velikih lumparij,
               kajti to je bila potem verižna reakcija. Ampak veliko stečajev, predvsem tistih
               velikih, je bilo pa programiranih, načrtovanih. In tukaj so se potem dogajale tiste
               največje gospodarske lumparije in tudi obubožanja številnih podjetij, podjetnikov, ki
               so vodila celo do družinskih tragedij. Ampak poglejte, spet se srečujemo z osnovnim
               problemom v Sloveniji, in sicer nefunkcioniranjem institucij - policije, tožilstva,
               sodišč.</p>
               <p>Naj navedem praktičen primer, kako policija pri nas funkcionira. V letu 2009 smo
               vložili interpelacijo proti gospe bivši ministrici Kresalovi zaradi Nacionalnega
               preiskovalnega urada, suma korupcije, nepravilnosti in tako naprej. Vsi so
               zatrjevali, da je vse v redu, nobenih slabih namenov, koruptivnih dejanj, tudi na
               policiji niso nič našli. Mesec dni po odstopu ministrice Kresal pa še gospod Lah,
               državni sekretar. Danes lahko zasledimo v medijih pisne dokumente, ki dokazujejo, da
               je bila korupcija, da je bila prijateljska naveza, da je šlo za oškodovanje državnega
               oziroma davkoplačevalskega denarja pa še bi lahko naštevali. In policija je čudežno
               začela delati. Čudežno! Kaj naj na to rečejo tisti, ki ugotavljajo, da pa policija
               svojega dela ni naredila. Tukaj se je pa pokazalo, da se marsikaj da narediti in da
               se bi dal tudi marsikateri gospodarski kriminal urediti ali pa raziskati, stopiti na
               prste zlikovcem, če bi bila volja.</p>
               <p>Bom navedel zdaj samo še en drug primer, kako funkcionirajo naši tožilci. Svež primer
               imamo, še vedno v obravnavi na Mandatno-volilni komisiji, ko se pogovarjamo o
               primernosti kandidata za Svet fundacije za financiranje športnih organizacij. Ne bom
               ga zdajle imenoval. Ko je bil na odgovornem delovnem mestu, je Računsko sodišče
               ugotovilo nepravilnosti pri njegovem poslovanju. Neupravičeno si je izplačeval visoke
               honorarje. Računsko sodišče je to stvar pravnomočno dokazalo v svojem mnenju,
               ugotovitvah. V načelnem mnenju je protikorupcijska komisija ugotovila, da gre za
               elemente korupcije in številne nepravilnosti. Policija je na podlagi svoje preiskave
               ugotovila, da gre za kaznivo dejanje in dala ovadbo. In, glejte ga zlomka, tožilec
               ovadbo zavrne, ker v tem ne zazna naklepa. Tožilec ni zaznal naklepa in ovadbo
               preprosto zavrže. Toliko o tistih, ki želijo danes to problematiko reševati na način,
               da se nekomu dokaže krivda in ko se mu jo dokaže, naj se potem seveda tudi ustrezno
               ukrepa. To je misija nemogoče v Sloveniji ob delovanju naše policije, tožilstva, da
               ne govorimo o sodiščih.</p>
               <p>In zato, spoštovani predstavniki Vlade in tudi tisti, ki imate dileme do takega
               zakona, to je edini način. Edini način. Če pa imate boljši način, seveda z njim
               stopite pred parlament, jaz sem prepričan, da bomo vsi takšne rešitve podprli. Zato
               še enkrat. Če ne drugega, mislim, da bo s tem zakonom marsikakšna lumparija že v kali
               zatrta, preprečena. Verjamem, da ne vse, kajti vedno so lumpi, zlikovci korak pred
               zakonodajo in pred organi pregona, ampak če rešimo s tem zakonom enega, dva, tri
               velike primere, mislim da bomo lahko veliko naredili, pa tudi za zgled naprej.</p>
               <p>Še enkrat, mislim, da je to pravi način, pa tudi na številnih drugih področjih bo
               potreben podoben postopek. Hvala lepa.</p>
            </sp>
            <sp xml:id="SDZ5-Redna-31-2011-09-21.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Radovan Žerjav.</p>
            </sp>
            <sp xml:id="SDZ5-Redna-31-2011-09-21.sp142">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Kolega Barovič je prej govoril, da ob vsem tem neukrepanju organov – policije,
               sodstva in tako naprej, na koncu nihče nič ne odgovarja, nihče nič ni kriv. Jaz
               pravim, da ni res. Na koncu smo krivi mi, poslanci. Na nas se kaže s prstom. Vi ste
               sedeli tam leta in leta in niste preprečili, niste predlagali zakonov, niste jih
               sprejeli in ste samo križem rok sedeli tam in vlekli veliko plačo. To je rezultat pod
               črto. A ni bilo tako? Ves čas poslušamo to. Ves čas poslušamo to. 20 let poslanci
               niso naredili nič, dopustili so barabije in tako naprej in tako dalje.</p>
               <p>Potem poslanci predlagamo in se najde sto in en razlog, kako je to nedopustno, kako
               je to nesprejemljivo, nesistemsko, neodgovorno, uničili bomo gospodarstvo, uničili
               bomo gospodarstvenike, podjetnike in ne vem kaj vse. Lepo vas prosim! Z ureditvijo,
               kot jo imamo danes, ta država definitivno ne ščiti poštenih podjetnikov. Definitivno
               da ne. Prej nepoštene. To se kaže, to se vidi. Nepoštenih ne doleti nobena sankcija.
               Niti ta sankcija jih ne doleti, da si ne bi smeli vzporedno odpreti še sto in enega
               podjetja in bajpas podjetij in ne vem kaj vse. Niti ta sankcija ne. Trdno sem
               prepričan, da je ta žrtev dokazovanja "nedolžnosti" bistveno bistveno manjša kot te
               žrtve, ki jih spremljamo skoraj dnevno po televiziji. Ki smo jih spremljali pred
               tremi tedni v Viator &amp; Vektorju. Bistveno bistveno manjša. In nikomur od teh
               podjetnikov zagotovo ne bo padla krona z glave, če bo šel in bo rekel: Poglejte, tako
               in tako je bilo, tam nisem dobil plačanega računa, okrog so me prinesli in tako
               naprej in si bo ustanovil novo podjetje. Tako kot je nam popolnoma logično in
               normalno, da svoje premoženje skoraj do spodnjih hlač prijavimo protikorupcijski
               komisiji. Pa zato mi nismo koruptivni. Zaenkrat še ne. Pa nam je to popolnoma nekaj
               normalnega. In če bo pošten podjetnik, ki se mu je zgodilo v poslovanju tako, kot se
               v poslovanju zgodi, kakšna nepredvidljiva zadeva, bo to pač dokazal in bo šel svojo
               pot naprej. Ujeli bomo pa tiste, ki delajo barabije. Tiste bomo pa najbrž ujeli
               oziroma jim vsaj preprečili, da te barabije počnejo naprej. To je namen. Upamo pa, da
               bo začelo biti tudi sodstvo na tem področju bolj operativno, bolj aktivno in da bo
               vse te procese pripeljalo do konca.</p>
               <p>Kljub vsemu sem trdno prepričan, da vsak deležnik v gospodarskem sistemu mora nositi
               neko dozo svojega tveganja, tudi lastniki podjetij, tudi direktorji, tako kot vsi
               ostali zaposleni. Vsak zaposlen nosi tveganje, da bo jutri pristal na cesti. Ali
               torej tistim, ki so nosilci teh gospodarskih subjektov ni treba nositi nobenega
               tveganja? Tveganja, da jutri nosijo kakšne posledice za to, kar so naredili narobe?
               Mislim in sem trdno prepričan, da je svobodna podjetniška pobuda vendarle omejena
               tudi s pravicami drugih. In o tem se danes pogovarjamo.</p>
               <p>V tem primeru se pogovarjamo o pravni domnevi, ko zakon nekaj pač vnaprej domneva. Je
               pač treba dokazati, da temu ni tako, dokazati nasprotno. In takih pravnih domnev, ne
               samo v Zakonu o gospodarskih družbah, še v vseh ostalih zakonih, je neskončno mnogo.
               Neskončno mnogo je takih primerov. Pa ni nobene panike, je nekaj normalnega, ker smo
               to vzeli "zdravo za gotovo". In očitno je situacija v Sloveniji takšna, da se je kdaj
               pa kdaj treba polotiti tudi kakšne bolj radikalne poteze, da bomo zajezili primere,
               ki se drugje ne dogajajo. Drugje je ta poslovna kultura na bistveno višjem nivoju kot
               pri nas. Žal smo to očitno še vedno "poerbali", kot se reče, iz tiste naše bivše
               države. V Evropi tega ni v takšnem obsegu, kot je to pri nas. In očitno je odgovor na
               te zadeve lahko samo še radikalen ukrep.</p>
               <p>V Slovenski ljudski stranki bomo oba amandmaja podprli, ker mislimo, da sta prava, da
               sta dobra. In v tretjem branju seveda tudi sam zakon. Hvala lepa.</p>
            </sp>
            <sp xml:id="SDZ5-Redna-31-2011-09-21.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Rudolf Petan.</p>
            </sp>
            <sp xml:id="SDZ5-Redna-31-2011-09-21.sp144">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Jaz podpiram te rešitve, ki so pred nami, podpiram tudi tisti amandma, ki ga je
               vložila SLS. Svoje stališče pa bi želel podkrepiti s sledečim. Obratno dokazno breme
               je nekako vgrajeno tudi v priporočila evropskih institucij. Ampak naša vlada je pa
               rekla, da to, kar je primerno za Evropo, ni primerno za Slovenijo. Bom še enkrat
               povedal. Obratno dokazno breme, ki je priporočilo inštitucij Evropske unije in je
               primerno za Evropo, naša vlada, ki je včeraj padla, mogoče tudi zaradi takšnih
               stališč, pa je rekla, da ta rešitev ni primerna za Slovenijo. Ali si lahko
               predstavljate? To pomeni sledeče. Če to primerjate s tem, da bi bila to protiustavna
               rešitev, to pomeni, da cela Evropa propagira protiustavne rešitve. Lepo vas prosim,
               to ne gre skupaj. Malo sem posplošil, priznam. Ampak lahko gremo tudi v to smer.
               Lahko gremo v to smer. Cela Evropa ima protiustavne rešitve, mi pa kot edini pametni
               otok pa tega ne smatramo.</p>
               <p>Kar se pa tiče tega zakona, pa smo ugotovili, da gre za dve stvari. Prvo gre za
               obratno dokazno breme pri določenem dokazovanju, drugo je pa ustanovitev nove firme.
               Je povezano, ampak gre za dve stvari. Soglašam pa z mojim predgovornikom prej, ki je
               dejal, da se bo to ponavljalo tako dolgo, dokler jim na prste ne bo stopila pravna
               država. S tem tudi jaz soglašam. Ampak s tem pride tudi priznanje, da je pravna
               država pri nas bolj kilava. To je tudi dejstvo. Mislim, da ni nikogar, ki bi trdil,
               da pri nas pravna država funkcionira tako, kot je treba. Ampak to še ne pomeni, da če
               jim pravna država ne more direktno stopiti na prste ali pa da to traja do onemoglosti
               –kar je tudi pravna država, ki ne funkcionira –, da lahko samo jokamo in ugotavljamo:
               Poslušajte, pravna država pri nas ne dela, kaj pa naj naredimo, pustimo pač naj se to
               tako dela. Ali pa nekaj naredim, tudi zasilno rešitev, dokler pravna država ne bo
               funkcionirala. Tu pa stopi v veljavo tisto, kar smo prej slišali, da ni res, da nihče
               ni kriv, če se stvari ne urejajo, če ne gredo v takšno smer, če nihče ni kaznovan.
               Vsakokrat rečejo: Ja, zakon je slab. Kdo pa sprejema zakone? Ja, mi tu. To se pravi,
               mi smo krivi. In dejansko je to tako, kot je rekel gospod Žerjav. Tu ste toliko let,
               čepite tu, nič niste naredili, zakoni so slabi, zanič so. Pa ni res, zakoni so čisto
               v redu. Zakoni so v redu, samo neka druga inštitucija, neka druga veja ne dela tako,
               kot bi bilo treba. V tem je največji problem.</p>
               <p>In zdaj vam bom navedel primer, kako dejansko to ne dela. Primerov je kolikor hočete,
               vsak je povedal svojega, jaz bom pa še svoj primer. Pri SCT smo lahko spremljali
               agonijo zadnje pol leta. Delavci ne dobijo plač, so na cesti, po drugi strani so se
               pa ustanavljale, jaz bom rekel temu offshore firme, kjer so zaposleni tudi osnovna
               sredstva, ki jih ni malo, prenašali na tiste firme in danes tiste firme konkurirajo.
               SCT je zato potopljen. Zato, ker so lahko zaposleni ustanovili takoj drugo firmo,
               brez da bi bil kakršenkoli dokaz, zakaj so to spustili v stečaj, z naklepom ali brez
               naklepa, ali je bilo vse rešeno, ali so delavci bili poplačani, ali so dobili plače.
               Ne more nekdo ustanoviti firme. In še bolj svež primer. Še bolj svež je pa Viator
               &amp; Vektor. Viator &amp; Vektor je šel v stečaj, eden od vodilnih tega podjetja pa
               je naslednji dan z osnovnimi sredstvi, večino osnovnih sredstev te firme, ki je šla v
               stečaj, ustanovil novo firmo. In danes, jaz bom rekel hvala bogu, so se delavci tam v
               Škofji Loki postavili temu po robu pa rekli: Tako ne gre. Dokler jih ni poplačal v
               stari firmi, ne more ustanoviti nove. Mi pa tu ugotavljamo, da ima Vlada stališče, da
               to ni za nas ali da tega ne podpira. Oprostite, vas včeraj ni bilo tu, jaz sem dejal,
               da se nismo nič naučili od včerajšnje razprave o zaupnici Vlade, bolj se je šlo o
               delu Vlade. Nič se nismo naučili, zato ker delamo isto. To za nas ne more biti, to za
               nas ne velja, cela Evropa pa to ima. Takrat ko nam pa ustreza, se pa mi še kako
               izgovarjamo na evropske institucije.</p>
               <p>In dovolite, da vam dam še en primer, kako dela naša pravna država. Drugi ste jih
               navajali, bom še jaz enega povedal. Poglejmo en ne tako hud primer, ampak vseeno –
               evropskega poslanca iz Slovenije, ki so ga našli z roko v marmeladi. Tako so rekli.
               Ampak ni bil edini. Tudi iz drugih držav so jih našli. Ampak v čem je razlika med
               nami in drugimi v Evropi? V tem, da proti drugim potekajo postopki na sodiščih ali v
               kateri fazi je to, saj ni važno. Potekajo postopki. Ampak naša pravna država, naši
               organi pregona so pa takoj, urgentno rekli, da je Zoran Thaler nedolžen, ker naj bi
               angleški novinarji dokaze pridobili po nezakoniti poti. Za druge države pa ni bilo po
               nezakoniti poti? Za nas je pa bilo po nezakoniti poti pridobljeno. Zanimivo! Ni pa
               noben problem, da imamo politične procese, kjer so pridobljeni dokazi na izmišljenih
               primerih, na način, ko se krši človekove pravice. Tam imamo pa ... Kaj imamo?
               Postopek na sodišču stoletja ali desetletja, kakorkoli se mu že reče. Tukaj, ko je pa
               eminentna primerjava, smo pa rekli: Ne, to pa za nas ne velja, Zoran Thaler je
               nedolžen. V redu. Zaradi mene je lahko nedolžen, samo primerjava z drugimi evropskimi
               državami je pa taka. Tam je zadeva drugačna. To je naša pravna država in tako delajo
               naši organi pravne države. To se pravi, da moramo mi tukaj z zakonodajo najti, dokler
               pravna država ne bo delala tako, kot dela v Evropi, neko začasno rešitev in ta je
               takšna, ki lahko pije vodo. Jaz ne vidim nobenih težav in jaz jo seveda zato
               podpiram.</p>
               <p>Zdaj pa, ko nas tako skrbi, da bi nedolžni morali ne vem kaj dokazovati, da so
               nedolžni ali kaj podobnega, bi vas pa rad spomnil, da mi to v Sloveniji poznamo že
               ohoho, odkar se jaz spomnim, še iz prejšnje države pa iz sedanje tudi. Ko dobiš od
               nekoga, ki mu moraš recimo vsak mesec plačati neko položnico, obvestilo: Ob zadnjem
               pregledu, običajno pol leta nazaj ali pa za eno leto nazaj, smo ugotovili, da niste
               plačali položnice za ta mesec pa ta mesec. Če ne boste v štirinajstih dneh poravnali
               obveznosti, vas bomo dali na sodišče in boste plačali še stroške in še vse tisto. V
               primeru pa, da ste vi to plačali, potem pa to imejte za brezpredmetno. Ja, kaj to
               pomeni? Če nimaš za deset let nazaj dokazljivih položnic, potem ti to plačaj. Ali
               sedaj ni to že ta primer, ko moraš dokazovati, da si nedolžen. Popolnoma enako pa še
               hujše. Se pravi, nekdo izkorišča. Pa kaj se takim zgodi? Nič. Plačaš, če nimaš
               dokazila. Mi to že poznamo, zato ne vem, zakaj bi se zdaj razburjali, če imamo tukaj
               neko resno zadevo, ki bi jo bilo treba obravnavati.</p>
               <p>Še to bi dejal. Ne soglašam s tem, da če bi sprejeli take rešitve, ki so predlagane,
               obratno dokazno breme, da bi s tem uničili gospodarstvo. Spoštovani gospe in
               gospodje! Malo preberite, kakšni so gospodarski, finančni kazalci v Sloveniji ta
               trenutek. Vse je uničeno, tako vsaj piše. Smo jih brez tega zakona potem uničili.
               Kako je to mogoče, če bi jih pa zdaj, če bi ta zakon sprejeli, uničili. Sem
               prepričan, da če bi take rešitve imeli v zakonu že sedaj, verjetno polovice teh
               problemov ne bi bilo, zato ker se ne bi mogel zgoditi SCT v takšni obliki. V takšni
               obliki, pravim. Ne bi se mogel Viator &amp; Vektor zgoditi v taki obliki, bi bilo
               nekaj tisoč delavcev več zaposlenih. Ne bi se zgodile razne mahinacije, ker nobenemu
               ni treba dokazati, da je mogoče celo, da so njegovi otroci plačani iz občinskega
               proračuna, ker ne dosegajo cenzusa, pripelje pa jih teta ali pa služkinja z
               najdražjim Mercedesom, zato ker ni treba dokazati, od kje si dobil s svojo minimalno
               plačo takšno premoženje. Tako je to.</p>
               <p>Zato sem prepričan, da s tem, ko bi uvedli takšne rešitve, ne bi nič škodili
               gospodarstvu, kvečjemu bi mu pomagali. Kaj danes govorijo gospodarstveniki, tisti
               najmanjši in tudi tisti veliki? Nič velja, noben zakon ne velja, vsak lahko dela, kar
               se mu zljubi in velja zakon šerifov. Kdo je močnejši, kdor ima močnejše orožje, tisti
               pač gre skozi. In če nisi totalno brutalen, potem si pogorel, ker te povozijo, zato
               ker naša pravna država, katerikoli organ že mislimo, pač ne dela. Ampak to ne pomeni,
               da zdaj mi ne bi smeli sprejemati nekih rešitev, ki bi bile začasne, da bi to deloma
               rešili. 100 % se ne da, ampak ta rešitev, ki je pred nami, je prav gotovo ena
               takšnih, ki to do neke mere rešuje. Spoštovani gospe in gospodje, ne govoriti, da za
               Slovenijo to ni primerno. Jaz nisem rekel, da je kdo od nas, ki smo tu, to rekel,
               ampak predstavniki Vlade, ne mislim vas, ki ste tu, so to rekli. Da obratno dokazno
               breme za Slovenijo ni primerno. Bila pa je evropska resolucija ne vem katerega
               organa, da je to pač treba vgraditi v svojo nacionalno zakonodajo. Ne, ampak za
               Slovenijo ne, to pri nas ne gre.</p>
               <p>In zdaj še tisti zadnji primer, ki bi vam ga rad dal. Če se boste spomnili tako
               opevanega procesa Balkanski bojevnik, kjer je šlo za tiste trgovce z mamili,
               ogromnimi količinami mamil. Pri nas toliko da jih niso spustili, mislim da je
               postopek tako daleč, da sploh ne vem ali so jim že prebrali obtožnico ali so jo
               ravnokar, pa se izmikajo. V Srbiji so pa nekaterim od teh, ne vsem, nekaterim od teh,
               že zaplenili ali zaplombirali premoženje. Ali si predstavljate? Tam je to šlo po
               hitrem postopku, pri nas pa to ne gre. Ne gre pa ne gre. Zato, ker za Slovenijo to ni
               primerno. Mi toliko, kako bi rekel, z zaničevanjem gledamo na druge, še posebej če
               gre za spodnji konec, ampak danes nas ti prehitevajo na vseh poteh, na vseh cestah in
               glede pravne države je to prav gotovo eden od momentov. Prav gotovo je to eno
               področje, kjer so nas prehiteli. In ni boljšega primera kot ta Balkanski bojevnik,
               kako v drugih državah to lahko, pa se vključujejo v Evropsko unijo, ko so še bolj pod
               drobnogledom. Ko smo se mi vključevali v Evropsko unijo, smo bili pod drobnogledom za
               vsako pasjo figo. Danes nismo več toliko. In Srbija je pod ostrim drobnogledom, pa
               jim zato niso nič rekli, če so tem, ki se ukvarjajo s preprodajo mamil, zaplombirali,
               zaplenili ali kar so pač že naredili s premoženjem. V glavnem, z njim ne morejo
               upravljati. Tako je. Volja mora biti. Volja mora biti.</p>
               <p>In mene preseneča, da se danes to pogovarjamo in se ne čudim, da smo imeli včeraj
               takšno razpravo, kot smo jo imeli, če pa še kar naprej tarnamo in kar naprej
               vztrajamo pri istih rešitvah, včeraj smo pa tu vsi ugotovili, da tako ne gre več, ker
               ni nobenega reda. Pravna država ne dela, a mi bomo pa jokali? Mislim, življenje gre
               naprej. Moramo nekaj narediti in moramo pač na račun zakonodaje. Ne bi pa jaz spet
               poslušal, kar je rekel gospod Žerjav, da smo pa zdaj poslanci krivi, da smo tu sedeli
               tri leta v tem mandatu, pa nismo nič naredili zato, ker se je zgodil SCT, ker so se
               zgodili primeri Viator &amp; Vektor in podobno. To je rešitev, ki bi deloma rešila
               takšne primere. Ne v celoti, ne moreš rešiti drugih institucij pravne države, ampak z
               zakonodajo pa lahko deloma. Mi smo se vsaj trudili in smo poskušali. In zdaj nam
               vlada preprečuje, ker pravijo, da to ni prava rešitev. Mi pa smo včeraj vlado vrgli,
               ker smo rekli, da ne dela dobro. Nastradali pa smo vsi državljani in še naše
               naslednje generacije bodo plačevale te naše zablode. Ampak če nič ne poskusiš, ne
               more biti nič. Tudi slepa kura, če ne kljuva, ne bo našla zrna. Če se pa trudi, ga bo
               pa našla. In to je eden od poskusov, da bi nekako našli neko zasilno rešitev za ta
               čas, dokler pač pravna država ne bo delala tako, kot mogoče vsi pričakujemo, eni si
               pa tega ne želijo.</p>
               <p>Jaz seveda podpiram takšne rešitve in še posebej tisti amandma, ki je malo bolj
               drastičen. Pa še to si upam reči, da Evropa ne bo imela nič proti. Celo v skladu bi
               bili s priporočili Evropske unije. Hvala lepa.</p>
            </sp>
            <sp xml:id="SDZ5-Redna-31-2011-09-21.sp145">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Marjan Bezjak.</p>
            </sp>
            <sp xml:id="SDZ5-Redna-31-2011-09-21.sp146">

               <speaker>MARJAN BEZJAK:</speaker>

               <p>Hvala, gospod podpredsednik. Lepo pozdravljeni, državni sekretar s kolegi, kolegice
               poslanke in kolegi poslanci!</p>
               <p>Danes je pred nami Predlog zakona o dopolnitvah Zakona o gospodarskih družbah, ki je
               amandmiran z dvema amandmajema, ki ju tudi sam podpiram. Zakaj? Zaradi tega, ker
               želimo preprečiti nastajanje podjetij, da se ne bodo določeni posamezniki, ki so
               prišli na dan predvsem v zadnjem obdobju, začeli okoriščati na račun družbe, države
               ali na koncu koncev zaposlenih, ki so sokreatorji ali sodelavci v vseh teh
               podjetjih.</p>
               <p>Lahko povem samo en goli primer, ker je konec koncev primerov v zadnjem obdobju res
               veliko. Zakaj ta zakon? Da preprečimo določene stvari, ki se dogajajo. Poglejte,
               poznam podjetje, ki je šlo oktobra leta 2009 v prisilno poravnavo. Prisilna poravnava
               je uspela, marca pa je šlo podjetje v stečaj. Toda ne pozabite, v roku 5 mesecev je
               ustanovil svoje privatno podjetje in naprej deluje v svojem privatnem podjetju. In na
               to svoje privatno podjetje je normalno prenesel večino infrastrukture in premoženja,
               v svoje lastništvo. Zato je pametno in nujno podpreti ta zakon, ki je dopolnjen z
               dvema amandmajema, da dejansko preprečimo takšne stvari.</p>
               <p>Strinjam se, da imamo v državi tudi v drugih zakonih mnogo določb, ki preprečujejo
               takšna ravnanja. Vendar moramo onemogočiti, da bi nekdo, ki je zagrešil kaznivo
               dejanje in popeljal podjetje iz očitno načrtovanih vzrokov v stečaj, ustanovil drugo
               podjetje, bil ustanovitelj podjetja, bil direktor, član uprave v drugem podjetju ali
               pa v nadzornem svetu. Mislim, da je to nujen korak k pravni državi, pravemu
               upravljanju z družbami, kajti če na začetku onemogočimo, preprečimo to početje,
               potem, verjemite, se v ostalih zakonih ne bo treba ukvarjati s to dilemo ali
               preganjati ljudi, ki to počnejo. Se pa strinjam, da bo za dobra podjetja to dodatno
               dokazovanje. Toda verjemite, da dobra, poštena podjetja in dobri, pošteni podjetniki
               nikdar ne razmišljajo o lumparijah. Vsak dober in pošten podjetnik ves svoj denar
               vlaga v razvoj, v širitev podjetja v Sloveniji, kjer deluje, in ne razmišlja o tem,
               da bi kot dober podjetnik plasiral sredstva v dežele, kjer ni obdavčitev, kjer ni
               sledi.</p>
               <p>Res je, da boš po tem predlogu zakona moral dokazovati nedolžnost v primeru, če gre
               podjetje v stečaj. Mislim, da tisti podjetnik ali predsednik uprave, ki je pripeljal
               podjetje iz res nekrivdnih razlogov do tega, da je moralo iti v stečaj, bo to lahko
               dokazal. Tisti podjetnik, ki pa žal ni, pa verjemite, da ne bo moral dokazati. To so
               vzroki ali pa kriteriji za določitev v tem zakonu in da to preprečimo dejansko v
               samem izvoru. V Sloveniji imamo celo podjetja ali pa veleumne podjetnike, ki imajo na
               Nizozemskem več deset podjetij registriranih na zalogo, na koncu koncev so še potem
               blizu države. Te stvari je treba onemogočiti. Da bi to počeli ti veleumni
               podjetniki.</p>
               <p>Zato je prav in bom z velikim veseljem podprl ta zakon, ki je pripravljen z obema
               amandmajema, kajti smatram, da bo dolgoročno vsaj v tej krizi, v kateri smo sedaj,
               doprinesel pozitivne učinke, da ne bo še to, kolikor je ostalo vrednega, šlo po istem
               načinu, kot je šlo v zadnjem času.</p>
               <p>Strinjam pa se tudi s tem, da bi takšen zakon moral biti že ob osamosvojitvi leta
               1991, ob takrat hitrem podjetništvu ali pa hitri rasti določenih podjetij na takšne
               ali drugačne načine. Ne govorim o podjetjih, podjetnikih ali predsednikih uprav, ki
               vodijo podjetja zelo zelo dobro. Govorim o podjetjih, podjetnikih, predsednikih
               uprav, ki izčrpavajo državljanke in državljane, denar iz slovenskih podjetij ali pa
               iz podjetij davkoplačevalcev. Hvala.</p>
            </sp>
            <sp xml:id="SDZ5-Redna-31-2011-09-21.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Matevž Frangež.</p>
            </sp>
            <sp xml:id="SDZ5-Redna-31-2011-09-21.sp148">

               <speaker>MATEVŽ FRANGEŽ:</speaker>

               <p>V zadnjih dveh razpravah se je dalo razumeti, da nekateri ocenjujejo, da gre za
               primerjalno skladne rešitve, da torej tudi tuje zakonodaje, primerjalne zakonodaje
               poznajo rešitev, ki jo bo danes ta državni zbor najverjetneje sprejel. To ni res. To
               ni res.</p>
               <p>Prvič zato ne, ker imamo tudi pri tistih treh primerih, ki jih zakon navaja kot
               primerjalno izhodišče, sicer podobo sankcijo, se pravi prepoved ustanavljanja novih
               družb ali prepoved opravljanja poslovodne in nadzorne funkcije, ampak ta sankcija je
               vezana na ugotovitev sodišča, na sodbo. Na to, da je nekdo storil neko kaznivo
               dejanje in ga je sodišče kot tako prepoznalo. Se pravi, da se veže na neki predhodni
               sodni postopek. Ne pa tako čez vse, na vse možne in podobne in različne primere. Jaz
               vem, da lahko na dolgo in široko govorimo o primerih, ki nas, kot rečeno, vse jezijo,
               ampak na ta način ne bomo reševali stvari. In mimogrede, prej je bilo rečeno, da
               imajo vsi to tako urejeno pa to tako ali tako ne drži, ker skoraj nihče nima tega
               tako urejeno, vsaj jaz ne poznam primera, kjer bi imeli v urejenih gospodarstvih to
               urejeno na ta način. V drugem primeru, samo na neko drugo temo je treba iti,
               konkretno v nek sodni postopek. Tam pa ugotovimo, da tisto, kar pride iz dveh drugih
               držav, konkretno dokazno gradivo iz Zvezne republike Avstrije in Republike Finske, ne
               velja. Vem, da govorim o drugi temi. Menda zato, ker imajo drugačna procesna pravila
               in drugačne standarde varovanja človekovih pravic. Halo!</p>
               <p>Skratka, jaz mislim, da Slovenija ni tako posebna, kot jo skušamo zadnjih 20 let
               prikazati. Jaz mislim, da nimamo toliko svojih značilnosti, ki jih je treba vgraditi
               v zakonodajo zato, da naj bi bili primerjalno gledano urejena pravna država. Jaz
               mislim, da imamo v svetu in tudi v Evropi vrsto zgledov in da moramo pri zakonodajnih
               rešitvah pri sprejemanju zakonodaje na vseh področjih izhajati pri tem, da bomo čim
               bolj primerljivi in nihče me ne bo prepričal. Če je lahko Švedska urejena pravna
               država, mi nismo kulturno prav nič tako zelo posebni, da ne bi podobna zakonodaja,
               primerljiva zakonodaja mogla veljati tudi v naši državi. Pozivam torej k temu, da ne
               delamo unikumov, ki so plod slovenske pameti, ampak so skok v prazno, ki ne bodo
               rešili ničesar, povzročali bodo pa vrsto novih pravic.</p>
            </sp>
            <sp xml:id="SDZ5-Redna-31-2011-09-21.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo besedo? Zaključujem torej razpravo o 1. členu in dveh amandmajih
               poslanskih skupin Slovenske ljudske stranke in Zares k zakonu. Ker ne želi nihče več
               razpravljati, zaključujem razpravo. O amandmajih bomo glasovali popoldan, v skladu s
               časovnim potekom, pol ure po prekinjeni 17. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-31-2011-09-21.title9">17. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARSTVU POTROŠNIKOV V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za obrazložitev predloga zakona dajem besedo gospodu mag. Janku Burgerju, državnemu
               sekretarju Ministrstva za gospodarstvo.</p>
            </sp>
            <sp xml:id="SDZ5-Redna-31-2011-09-21.sp150">

               <speaker>MAG. JANKO BURGER:</speaker>

               <p>Hvala lepa za besedo.</p>
               <p>Samo kratka obrazložitev. Zakon o spremembah in dopolnitvah Zakona o varstvu
               potrošnikov, ki obsega pet različnih vsebinskih sklopov sprememb, med katerimi se
               štiri nanašajo na prenos direktiv v nacionalno zakonodajo, od tega ena direktiva v
               celoti, ostalo pa gre za ureditev do sedaj neustrezno prenesenih določb, in en sklop
               sprememb, ki je sistemske narave, saj se dejavnost področja varstva potrošnikov
               prenaša iz Urada Republike Slovenije za varstvo potrošnikov na Ministrstvo za
               gospodarstvo.</p>
               <p>Torej, v prvem sklopu sprememb se nanaša na leta 2009 objavljeno Direktivo Evropskega
               parlamenta in Sveta o varstvu potrošnikov v zvezi z nekaterimi vidiki pogodb
               časovnega zakupa, dolgoročnih počitniških proizvodov, nadaljnje prodaje in zamenjave,
               s katero se posodabljajo obstoječa pravila na tem področju, v zvezi z novimi produkti
               na trgu počitniških proizvodov na novo ureja nekatera razmerja med podjetji in
               potrošniki. Ker Slovenija ni zagotovila njenega prenosa v nacionalno zakonodajo v
               predpisanem roku, to je do 23. 2. 2011, smo s strani Evropske komisije že prejele
               uradni opomin zaradi neratifikacije direktive.</p>
               <p>Drugi sklop sprememb se nanaša na pravila o garanciji, ki so zajeta v četrtem
               poglavju veljavnega Zakona o varstvu potrošnikov. To poglavje se s predlaganimi
               spremembami preimenuje, posamezni členi pa so na novo oblikovani. Veljavni Zakon o
               varstvu potrošnikov namreč podrobno ureja le pravila o obvezni garanciji, ki jo mora
               izdati proizvajalec za določene vrste tehničnega blaga, medtem ko so pravila o
               garanciji, ki jo lahko izda prodajalec ali proizvajalec za katerokoli blago, glede na
               veljavno evropsko zakonodajo pomanjkljiva in nedosledna. Slovenija je zato s strani
               Evropske komisije junija 2009 prejela uradni opomin in marca 2010 tudi obrazloženo
               mnenje zaradi neustreznega prenosa direktive. S predlaganimi spremembami poglavja pa
               se tako ohrani obstoječa raven varstva potrošnikov v Sloveniji. Ta vključuje tudi
               obvezno izdajo garancij in za določene vrste tehničnega blaga. S preureditvijo
               poglavja ter ustrezno dopolnitvijo določb, ki jih mora upoštevati vsak dajalec
               prostovoljne ali obvezne garancije, pa se zagotavlja usklajenost nacionalnih pravil z
               evropskimi pravili o prostovoljni garanciji, in sicer od 15.b do 18 člena.</p>
               <p>V okviru tretjega slopa predlaganih sprememb zakona se z dopolnitvijo določb po
               trženju finančnih storitev na daljavo zagotavlja ustrezen prenos Direktive Evropskega
               parlamenta in Sveta z dne 13. septembra 2002 o trženju finančnih storitev potrošnikom
               na daljavo in spremembi Direktive Sveta, zaradi katerih je Slovenija s strani
               Evropske komisije prejela opomin iz dne 30. septembra 2010 ter tudi obrazloženo
               mnenje.</p>
               <p>V okviru četrtega skopa pa dopolnjujemo določbe, ki se nanašajo na ukrepanje v
               primeru, ko podjetje posluje na načine, ki so v nasprotju z Zakonom o varstvu
               potrošnikov in drugimi zakoni, ki urejajo varstvo potrošnikov.</p>
               <p>Peti sklop sprememb posega v sistemske določbe. Zaradi ukinitve Urada Republike
               Slovenije za varstvo potrošnikov se predlagajo spremembe določb, ki se nanašajo na ta
               urad. Njegove naloge se bodo po novem opravljale v okviru ministrstva in pričakovani
               učinki prenosa strokovnih, upravnih in razvojnih nalog na Ministrstvo za gospodarstvo
               so predvsem izboljšana kakovost in učinkovitost ter prihranki zaradi integracije
               nalog in zaposlenih; hitrejša izvedba aktivnosti zaradi boljšega dostopa do podatkov
               na enem mestu in njihove povezanosti; zmanjšale se bodo administrativne ovire za
               nevladne organizacije in potrošnike, tako da bo dostop do podatkov enostaven, podatki
               in storitve pa bodo na voljo na enem mestu in po nezapletenih postopkih; povečala se
               bo preglednost dela z nevladnim sektorjem s potrošniki oziroma državljani pa tudi
               zaposlenimi v javni upravi; poraba finančnih sredstev bo optimizirana, kar bo
               doseženo s skupnimi nabavami z optimizacijo poslovanja; z avtomatizacijo in pa
               informatizacijo postopkov ter izpostavljanjem pa se bosta zagotovila zmanjševanje
               obremenitev kadrovskih virov in pa usmeritev v strokovne naloge. Hvala lepa.</p>
            </sp>
            <sp xml:id="SDZ5-Redna-31-2011-09-21.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa. 
                   Predlog zakona je obravnaval Odbor za gospodarstvo kot matično delovno telo.
                     Za predstavitev poročila odbora dajem besedo podpredsedniku gospodu Viliju
                     Rezmanu. 
               
            </p>
            </sp>
            <sp xml:id="SDZ5-Redna-31-2011-09-21.sp152">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Obravnava o Predlogu zakona o spremembah in dopolnitvah Zakona o varstvu potrošnikov
               je bila opravljena na matičnem delovnem telesu ob prisotnosti predstavnikov
               ministrstva, Zakonodajno-pravne službe, Urada za varstvo potrošnikov, Zveze
               potrošnikov Slovenije, Trgovinske zbornice in Zavoda Center za informiranje,
               sodelovanje in razvoj nevladnih organizacij.</p>
               <p>Pisna osnova za razpravo je bil predlog zakona, mnenje Zakonodajno-pravne službe,
               nekaj amandmajev, ki sta jih predlagali poslanski skupini SD in LDS v pisni obliki in
               amandma, ki sta ga pripravili poslanski skupini SD in LDS še k 32. členu. Sicer je
               bilo v pisni obliki predstavljeno tudi gradivo CNVOS, in sicer v zvezi s 24. členom,
               s katerim so predlagali širitev možnosti izvajalcev javne službe. Ta predlog je
               kasneje Poslanska skupina SD tudi posvojila in ga predlagala kot amandma odbora. O
               tem je tudi tekla razprava. Amandmaja, ki ga je predlagala Trgovinska zbornica
               Slovenije k 3. členu pa ni posvojil nihče in se odbor zavoljo tega tudi ni
               opredeljeval do njega.</p>
               <p>Zakonodajno-pravna služba je ocenila, da predlagani amandmaji sledijo njenim
               opozorilom, kljub temu pa je opozorila, da gre, ker gre za dva zakona, ki se sočasno
               sprejemata v Državnem zboru, za časovno diskrepanco, in sicer začne prvi zakon
               veljati 15 dni po objavi, uporabljati se pa dva meseca po njegovi uveljavitvi, v
               drugem zakonu pa že z dnem uveljavitve nastopijo učinki, ki so vezani na prvi
               zakon.</p>
               <p>V razpravi, ki je tekla o tem, ali naj dobijo možnost opravljanja javne službe tudi
               druge nevladne organizacije, poleg tistih, ki so specializirane za to, je prevladalo
               stališče, da so doslej svoje delo te nevladne organizacije opravljale uspešno in da
               zato nasprotujejo temu, da bi se krog tistih, ki lahko to javno službo opravljajo,
               zožil. Predstavnica Zveze potrošnikov Slovenije pa je opozorila na to, da v Evropski
               uniji to ni običajna praksa, da je tam bolj zaostren pogoj za opravljanje funkcije
               potrošniške organizacije in da lahko pride tudi do konflikta interesov zavoljo tega,
               ker imajo druge nevladne organizacije drugačen status od Zveze potrošnikov Slovenije,
               zlasti v zvezi z možnostjo sponzoriranja in donatorstva.</p>
               <p>Ko je odbor opravi razpravo, je tudi sprejel amandmaje poslanskih skupin SD in LDS,
               sprejel pa je tudi amandma odbora k 24. členu in amandma SD in LDS k 32. členu
               predloga zakona. Ko je glasoval o vseh členih zakona, jih je sprejel in tak potrjen
               dopolnjeni predlog zakona je tudi predmet obravnave na Državnem zboru.</p>
            </sp>
            <sp xml:id="SDZ5-Redna-31-2011-09-21.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Zares bo stališče predstavil gospod Gregor Golobič.</p>
            </sp>
            <sp xml:id="SDZ5-Redna-31-2011-09-21.sp154">

               <speaker>GREGOR GOLOBIČ:</speaker>

               <p>Spoštovani, lepo pozdravljeni!</p>
               <p>Novela zakona, ki je pred nami, obsega različne vsebinske sklope sprememb, velika
               večina pa se nanaša direktno na prenose štirih različnih direktiv iz tega področja.
               Prvi sklop je sistemske narave in je povezan s predlagano ukinitvijo Urada za varstvo
               potrošnikov. Ampak najprej nekaj besed o pred meseci precej burni javni diskusiji o
               spremembi, ki je bila deležna te pozornosti, to je natančnejša opredelitev pravil o
               obvezni oziroma prostovoljni garanciji.</p>
               <p>V veljavnem zakonu smo imeli pomanjkljiva, nedosledna pravila, ki so določala
               prostovoljne garancije oziroma tako imenovane tržne garancije, kar je povzročilo
               tudi, da je dobila Slovenija opomin Evropske komisije z zahtevo, da tudi to področje,
               torej področje prostovoljne garancije, ustrezno zakonodajno uredimo. Dejstvo je, da
               je prva predložitev predloga zakona vsebovala na tem področju ponesrečene rešitve,
               enostavno rečeno, predlog odprave obvezne garancije, ki jo morajo proizvajalci izdati
               za določene vrste tehničnega blaga. V resnici v tem opominu Evropske komisije in tudi
               sicer razloga za takšno znižanje uveljavljenih pravic potrošnikov ni bilo. Takratna
               ministrica za gospodarstvo Radičeva je napovedala, da bodo skupaj s potrošniškimi
               organizacijami skušali najti pravo rešitev, tako da bo ta instrument obvezne
               garancije v takšnih primerih tudi v spremembah zakona ohranjen, da bodo tudi
               izpolnjene istočasno tiste obveznosti iz opomina, ob tem, ko je tudi izvedla določene
               kadrovske spremembe zaradi te ponesrečene zakonodajne rešitve. Obvezna garancija tako
               ostaja.</p>
               <p>Ob tem je druga pozitivna vsebina tega zakona tudi ukinitev Urada za varstvo
               potrošnikov zaradi sorazmerno majhne učinkovitosti, ki jo je imel, tudi zaradi
               ambicije po krčenju števila tovrstnih uradov. Naloge varovanja potrošnikov, ki se
               nanašajo na informiranje in svetovanje, pa se prenaša na nevladni sektor, kar je tudi
               prav in nakazuje neko smer, ki jo velja v prihodnje saditi tudi na drugih področjih.
               Ni zanemarljiv tudi prihranek. Urad za varstvo potrošnikov je bil v tem smislu težak
               približno 600 tisoč evro letno.</p>
               <p>Zakon torej podpiramo. V obravnavi na matičnem delovnem telesu je bil sprejet tudi
               amandma na predlog centra nevladnih organizacij glede podelitve pravic opravljanja
               javne službe in ne docela jasna dikcija je z amandmajem SD in LDS popravljena, tako
               da podpiramo tudi ta amandma skupaj z zakonom. Hvala lepa.</p>
            </sp>
            <sp xml:id="SDZ5-Redna-31-2011-09-21.sp155">

               <speaker>PODPREDSEDNIK MIRAN POTRČ:</speaker>

               <p>Hvala lepa. 
                   Stališče Poslanske skupine DeSUS naj bi predstavil gospod Anton Urh. Ne bo.
                     Stališče Poslanske skupine Slovenske nacionalne stranke bo predstavila mag.
                     Sara Viler. 
               
            </p>
            </sp>
            <sp xml:id="SDZ5-Redna-31-2011-09-21.sp156">

               <speaker>MAG. SARA VILER:</speaker>

               <p>Hvala za besedo, gospod podpredsednik.</p>
               <p>Leta 1998 sprejet Zakon o varstvu potrošnikov je temeljni pravni akt, ki ureja
               pravice potrošnikov v razmerju do podjetij. Skozi leta se je zakon spreminjal in
               dopolnjeval. Kot pri večini predpisov, ki jih sprejemamo v Državnem zboru, gre tudi
               pri tem predpisu za brezpogojno implementacijo direktiv Evropske unije v slovenski
               pravni sistem. Glede na obseg sprememb smo v Slovenski nacionalni stranki, enakega
               mnenja je bila tudi Zakonodajno-pravna služba, presegli vsebino sprememb, saj bi
               morali v proceduro vložiti nov zakon. Tudi ob drugih točkah opozarjamo na podcenjujoč
               odnos vlade do zakonodajne veje oblasti. Državljani bi od posameznega resornega
               ministrstva pričakovali visoko stopnjo strokovnosti. V primeru potrditve
               obravnavanega zakona bo prišlo do težav implementacije le-tega, saj predstavlja
               nepregledno zloženko zakonskih določb.</p>
               <p>Med cilje predlaganega zakona vlada poleg prenosa direktiv in uskladitev nacionalne
               zakonodaje z evropsko zakonodajo navaja tudi sistemske spremembe zaradi ukinitve
               Urada za varstvo potrošnikov. Prenos nalog iz urada na Ministrstvo za gospodarstvo
               ter odprava posameznih nejasnosti in nedoslednosti zakona, po mnenju, kot sem že prej
               povedala, ni dosegel namena. V Slovenski nacionalni stranki pozdravljamo odločitev
               bivše ministrice za gospodarstvo o ukinitvi Urada za varstvo potrošnikov, ki je
               predstavljal neumestno fazo oziroma nepotrebno zavlačevanje postopkov pri izvajanju
               varstva potrošnikov oziroma, če povemo drugače, urad je bil sam sebi namen. Slednjo
               odločitev je potrdila tudi Zveza potrošnikov Slovenije.</p>
               <p>Pomembno področje, ki ga predlagane spremembe in dopolnitve obsegajo, je področje
               celovite ureditve garancij. Tako kot Zveza potrošnikov Slovenije nasprotujemo
               sprejemu amandmaja k 24. členu, ki širi izvajalce javne službe na nevladne
               organizacije, ker menimo, da bi se s tem zaobšla pravila delovanja nevladnih
               organizacij na področju varstva potrošnikov, ki morajo biti neodvisni od ponudnikov,
               blaga in storitev, kar za druge nevladne organizacije ni pogoj.</p>
               <p>V Slovenski nacionalni stranki opozarjamo, da predlog preohlapno obravnava področje
               nadzora nad varstvom potrošnikov. Dejstvo, da organi nadzora ne opravljajo svojih
               nalog učinkovito, je sam negativen odziv potrošnikov. Tržni inšpektorat bi moral
               konstantno bedeti nad poštenim poslovanjem podjetij v razmerju do potrošnikov, saj je
               naloga le-tega zagotavljati spoštovanje pravic potrošnikov tako z nadzorom nad
               poslovanjem podjetij in podjetnikov kot tudi z reševanjem potrošniških sporov.</p>
               <p>V upanju, da bodo organi nadzora nad varstvom potrošnikov resno opravljali svoje delo
               in s tem zagotovili učinkovito izvajanje predmetnega zakona, bomo v Slovenski
               nacionalni stranki predlagano spremembo podprli. Hvala.</p>
            </sp>
            <sp xml:id="SDZ5-Redna-31-2011-09-21.sp157">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Milan Gumzar.</p>
            </sp>
            <sp xml:id="SDZ5-Redna-31-2011-09-21.sp158">

               <speaker>MILAN GUMZAR:</speaker>

               <p>Hvala za besedo, gospod podpredsednik. Lepo pozdravljeni, kolegice in kolegi ter tudi
               vsi ostali prisotni v Državnem zboru.</p>
               <p>Pravno, institucionalno in učinkovito urejeno varstvo potrošnikov je izredno
               pomembno, saj omogoča njihovo obveščenost, izobraževanje, pomaga ščiti njihove
               interese ter spodbuja samoorganiziranje in samopomoč potrošnikov z ustanavljanjem
               lastnih organizacij. Vse to pa pripomore k boljšemu varovanju zdravja potrošnikov,
               izboljšanju njihove varnosti ter povečanju njihove blaginje. V samostojni Sloveniji
               smo začeli s pravnim urejanjem varstva potrošnikov kmalu po osamosvojitvi že decembra
               leta 1993. Sedaj veljavni Zakon o varstvu potrošnikov smo dobili leta 1998 in ga do
               sedaj večkrat novelirali, zato se tudi glede na obseg tokrat predlaganih sprememb in
               dopolnitev popolnoma strinjamo z mnenjem Zakonodajno-pravne službe, da je bilo
               primerneje predlagati v sprejem novi zakon. Sicer pa se temeljna načela veljavnega
               zakona ne spreminjajo. Za LDS je ključno, da se pri tem ohranja dosežena raven
               varstva potrošnikov v Sloveniji ob polni uveljavitvi pravil, ki veljajo za notranji
               trg.</p>
               <p>Kako hitro je lahko dosežena raven varstva potrošnikov ogrožena, smo lahko videli
               lansko leto, ko so na Ministrstvu za gospodarstvo želeli odpraviti obvezno garancijo
               za določeno tehnično blago. Po burnih reakcijah javnosti se je kasneje Ministrstvo za
               gospodarstvo pravilno odločilo, da taka garancija ostaja v zakonu. Direktiva, ki
               ureja to področje, namreč ne določa natančnejšega obsega take garancije, temveč samo
               neki minimum obsega, zato je ministrstvo pravilno ugotovilo, da je naš obseg te
               obvezne garancije nad minimumom, ki ga določa direktiva, in ni nobenega razloga, da
               bi zaradi direktive znižali že uveljavljeni nivo pravic potrošnikov, ki ga imamo v
               Sloveniji.</p>
               <p>Področje garancije v predlagani noveli ureja drugi vsebinski sklop. V veljavnem
               zakonu so sicer obvezne garancije dokaj podrobno urejene, pravila za prostovoljne
               oziroma tržne garancije pa so pomanjkljiva in nedosledna, zato je Slovenijo Evropska
               komisija že opomnila in zahtevala, da se področje prostovoljne garancije ustrezno
               uredi v skladu z veljavno direktivo. Prav to ureja že omenjeni drugi vsebinski sklop
               predlagane novele. Ob tem se, kot že povedano, obvezna garancija za določeno tehnično
               blago ohranja, kar v LDS še posebej pozdravljamo.</p>
               <p>Od drugih vsebinskih sklopov, ki sestavljajo zakonsko besedilo, želimo v LDS
               izpostaviti sklop, kjer določbe ukinjajo Urad Republike Slovenije za varstvo
               potrošnikov, del njihovih nalog pa se prenaša na Ministrstvo za gospodarstvo, kjer že
               ves čas deluje oddelek za področje varstva potrošnikov. Posebej pa v LDS
               pozdravljamo, da se naloge varovanja potrošnikov, ki se nanašajo na informiranje,
               svetovanje in nekatere druge dejavnosti varstva potrošnikov, torej naloge, za katere
               ni nujno, da jih upravlja država, prenaša na nevladne organizacije.</p>
               <p>V LDS ocenjujemo, da je to poteza, ki bo pripomogla k povečanju vpliva in pomembnosti
               nevladnih organizacij s tega področja. V Liberalni demokraciji Slovenije si namreč
               želimo, da bi bile naše potrošniške organizacije podobno vplivne in močne kot tiste v
               zahodnoevropskih državah, kjer imajo najrazvitejšo varstvo potrošnikov in najmočnejše
               nevladne potrošniške organizacije.</p>
               <p>V Liberalni demokraciji Slovenije bomo z željo po krepitvi varstva potrošnikov v
               Sloveniji predlagano novelo zakona o varstvu potrošnikov skupaj s predlaganim
               amandmajem tudi podprli.</p>
            </sp>
            <sp xml:id="SDZ5-Redna-31-2011-09-21.sp159">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili Rezman.
            </p>
            </sp>
            <sp xml:id="SDZ5-Redna-31-2011-09-21.sp160">

               <speaker>VILI REZMAN:</speaker>

               <p>Še zadnje stališče naše poslanske skupine v današnjem dnevu. Naj povem za uvod, da v
               poslanski skupini menimo, da je Vlada pripravila korekten predlog, ga poslala v redni
               postopek in predlagala številne spremembe, dopolnitve, pri čemer v Poslanski skupini
               nepovezanih poslancev ocenjujem, da kakšnega posebej velikega direktnega vpliva na
               neposredno življenje Slovenk in Slovencev ne bo imel.</p>
               <p>Predlog zakona sledi ukinitvi Urada za varstvo potrošnikov in prenosu njegovih
               pooblastil na Ministrstvo za gospodarstvo, pri čemer se ohranja pravno varstvo z
               možnim upravnim sporom in pričakuje, da bodo postopki učinkovitejši, krajši in
               uporabnikom bolj naklonjeni. Predlog zakona sledi tudi zahtevam iz več direktiv,
               bodisi da gre za dolgoročne časovne zakupe počitniških proizvodov prostovoljnih in
               obveznih garancij, kar ocenjujemo, da je v Sloveniji dobro urejeno, ali pa za poskus,
               da bi se pospešil razvoj počitniške industrije ne le v Evropi, ampak tudi pri nas.
               Sodimo, da gre v bistvu prav za to, da gre za to, da se poenoti notranji trg, da se
               kolikor je le mogoče in prav izenačijo pogoji poslovanja in pogoji varstva
               potrošnikov. V Poslanski skupini nepovezanih poslancev menimo, da je prav, da je
               varstvo potrošnikov na čim višjem standardu in da se ta visoki standard, ki ga imamo
               sedaj, ohrani, da pa naj se pomaga podjetjem na trgu ter njihovi konkurenčnosti in
               inovativnosti s sproščanjem nekaterih predpisov, ki zdaj predstavljajo
               administrativne ovire zanje in premalo odprtosti, kar se tiče novih produktov in
               storitev, zlasti na tem počitniškem področju.</p>
               <p>Menimo torej, da je varstvo potrošnikov v Sloveniji primerljivo dobro urejeno z
               drugimi ali pa celo boljše kot v nekaterih drugih evropskih državah. Sodimo, da je
               tudi vloga nevladnih organizacij, zlasti zveze potrošnikov Slovenije, ustrezna in da
               se dobro izvaja in ravno tako sodimo, da je bil pravzaprav Urad za varstvo
               potrošnikov samo ena izmed oblik nepotrebne entropije in zato podpiramo to ukinitev
               in prenos njegovih pristojnosti na Ministrstvo za gospodarstvo. Edini problem, ki se
               je pravzaprav v vsem skupaj izpostavil je, ali naloge potrošniških organizacij res
               lahko opravljajo tudi druge nevladne organizacije, ki za to niso specializirane in
               jih opravljajo kot neke vrste dopolnilno dejavnost. Ta opozorila, da je v Evropski
               uniji to urejeno nekoliko drugače, tako da to vlogo opravljajo specializirane
               organizacije ali pa država sama, kasneje niso bila upoštevana in tako je bil predlog,
               ki je bil predlagan, sprejet, vključno s to možnostjo, da to funkcijo opravljajo tudi
               druge nevladne organizacije, ki bodo izbrane bodisi na javnem razpisu ali pa se
               omogoča tudi podelitev koncesije.</p>
               <p>Skupina nepovezanih poslancev podpira ta predlog zakona, ker se je del entropije z
               ukinitvijo Urada za varstvo konkurence odpravilo. Ta tudi ni imel neke posebne vloge
               pri zagotavljanju kvalitete oziroma rezultatov pri zagotavljanju kvalitete. Sodimo,
               da ga je treba podpreti tudi zato, ker se usklajuje z direktivami, s katerimi naš
               pravni red ni bil v celoti usklajen. Menimo, da je prav, da se kolikor je mogoče
               poenoti trg, da se spodbuja inovativna podjetja na tem področju. In edini dvom v tej
               široki odprtosti, ki omogoča tudi drugim nevladnim organizacijam, da opravljajo vlogo
               potrošniških organizacij, ni tako močan, da ne bi zagotovili podpore predlogu tega
               zakona.</p>
            </sp>
            <sp xml:id="SDZ5-Redna-31-2011-09-21.sp161">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Matevž
               Frangež.</p>
            </sp>
            <sp xml:id="SDZ5-Redna-31-2011-09-21.sp162">

               <speaker>MATEVŽ FRANGEŽ:</speaker>

               <p>Spoštovane poslanke in spoštovani poslanci!</p>
               <p>Potrošniki so najpomembnejši regulator trga. Njihova volja izloča slabe in nagrajuje
               dobre. Zato, da imajo potrošniki te možnosti, pa je treba dosledno razvijati njihove
               pravice in sistem, ki omogoča učinkovito varstvo teh pravic.</p>
               <p>Socialni demokrati soglašamo, da z rešitvami, ki jih prinaša novela, samo
               nadgrajujemo obstoječe dobre standarde na tem področju, ki so bili doslej v Sloveniji
               uveljavljeni. Še posebej zato, ker se v večjem delu novela nanaša na implementacijo
               evropske zakonodaje. Ta se dotika pogodb časovnega zakupa, dolgoročnih počitniških
               proizvodov, trženja finančnih storitev na daljavo, prav tako pa zakon zaradi
               nekaterih pomanjkljivosti in nedoslednosti dosedanje ureditve podrobneje določa
               institut prostovoljne garancije. Prav ta del predloga je bil, odkar je bil na začetku
               leta pripravljen in v javni obravnavi, naletel na največ nasprotovanja javnosti. No,
               sedaj pa imamo vendarle pred seboj na podlagi te javne razprave popravljen predlog
               zakona, ki ureja to področje brez poseganja v pravice potrošnikov. Urejajo se namreč
               nepravilnosti glede vsebine garancijskih listov, prostovoljne garancije, kar se nam
               zdi posebej pomembno, pa so sedaj določene za vse potrošniško blago in ne zgolj za
               tehnično, kot je veljalo do sedaj.</p>
               <p>Soglašamo z dosedanjimi stališči, danes predstavljenimi, da je ukinjanje Urada za
               varstvo potrošnikov in prenos nalog tega urada na Ministrstvo za gospodarstvo
               pravilen korak. In skladno s tem tudi s tem zakonom urejamo prenos pristojnosti in
               odgovornosti z dosedanjega urada neposredno na Ministrstvo za gospodarstvo. Državi in
               opravljanju javnih služb na tem področju pa pri tem pomagajo nevladne organizacije,
               potrošniške organizacije. V Sloveniji je treba kljub temu, da je v register
               potrošniških organizacij vpisanih več nevladnih organizacij, vendarle povedati in
               izraziti podporo predvsem eni, ki je na tem področju daleč najbolj aktivna in
               dejavna, in to je Zveza potrošnikov Slovenije. Mislim, da je razprava o izvajanju
               javne službe svetovanja potrošnikom prinesla in opozorila na eno pomembno okoliščino,
               namreč, da je pravzaprav dejavnost Zveze potrošnikov Slovenije, ne bom rekel edine,
               ampak praktično edine potrošniške organizacije pri nas, sistemsko slabo podprta. Da
               dobivajo sredstva praktično samo z izdajanjem svojega biltena, vemo pa, da je Zveza
               potrošnikov Slovenije dejavna na bistveno širšem področju, da ima odmevna opozorila
               potrošnikom, da s priporočili potrošnikom poskuša opravljati vlogo trga kot
               regulatorja, kot presojevalca tistega, kar je na tem trgu dobro in kaj je slabo, in
               na drugi strani seveda opozarjanje na primere, ko so kršene potrošniške pravice.</p>
               <p>Kljub temu smo bili prav Socialni demokrati skupaj z Liberalno demokracijo Slovenije
               med tistimi, ki smo vložili amandma, ki ohranja obstoječo ureditev izvajanja javne
               službe svetovanja potrošnikov. V do sedaj veljavnem zakonu so namreč za izvajanje te
               javne službe lahko kandidirale vse nevladne organizacije z ustreznimi prostorskimi,
               organizacijskimi in kadrovskimi pogoji. Menimo, da status potrošniške organizacije ni
               prava ali edina garancija, da je treba torej tudi ob dejstvu, da imamo opraviti v
               Sloveniji praktično samo z eno potrošniško organizacijo, možnost konkuriranja tukaj
               razširiti oziroma ohraniti možnosti, da pri tem konkurirajo različni ponudniki.
               Naloga Ministrstva za gospodarstvo pa bo, tako kot tudi danes, da budno spremlja
               letna poročila izvajalcev teh javnih služb in če ti izvajalci ne bi izvajali teh
               dejavnosti v skladu z merili in standardi, ki morajo na tem področju veljati, tudi
               ustrezno reagira z odvzemom javnih pooblastil oziroma javne službe, ki je takšnemu
               izvajalcu dana.</p>
               <p>Menimo, da je to zadostna garancija, mislim pa, da je čas, da odpremo tudi vprašanje
               ustrezne sistemske podpore Zvezi potrošnikov Slovenije in ostalim potrošniškim
               organizacijam. SD bo podprla predlog zakona.</p>
            </sp>
            <sp xml:id="SDZ5-Redna-31-2011-09-21.sp163">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Danijel
               Krivec.</p>
            </sp>
            <sp xml:id="SDZ5-Redna-31-2011-09-21.sp164">

               <speaker>DANIJEL KRIVEC:</speaker>

               <p>Hvala za besedo, spoštovani podpredsednik! Kolegice in kolegi, predstavniki
               ministrstva!</p>
               <p>Verjetno se vsi strinjamo, da si želimo varstvo potrošnikov okrepiti. To pa je lažje
               dosegljivo v sodelovanju z nevladnimi organizacijami, z učinkovitejšim informiranjem
               potrošnikov skozi medije, brezplačnim svetovanjem in učinkovitejšim tržnim nadzorom
               in prenosom dobrih evropskih praks. Ravno slednje pa je vsebina predloga zakona.</p>
               <p>Predlagane spremembe po navedbah predlagatelja ne spreminjajo temeljnih načel zakona.
               Cilj predlaganih sprememb zakona je dopolnitev zakonskih rešitev, ki doslej niso
               usklajene s pravom Evropske unije, s spremembami zakona pa je zagotovljeno
               upoštevanje zahtev iz direktiv in njihov prenos v našo zakonodajo. Drugi cilj
               predlaganega zakona je zaradi skladnosti pravnega reda in pravne varnosti popraviti
               napake iz sedaj veljavnega zakona o varstvu potrošnikov. Tretji cilj pa je tudi
               prilagoditev obveznosti proizvajalcev povezanih s prostovoljno garancijo.</p>
               <p>Pri predlogu zakona gre za prenos naslednjih direktiv Evropske unije v slovenski
               pravni red. Prenos Direktive 2008/122, ki govori o popolni harmonizaciji, s katero se
               bo potrošnikom omogočilo boljše varstvo v času sodobnega trga počitniških storitev,
               enako varstvo na tem področju v vseh državah članicah Evropske unije in pa krepitev
               pravic potrošnika na trgu časovnega zakupa. Prenos 6. člena Direktive 99/44 Evropske
               skupnosti, katere cilj je uskladitev pravil na področju pravnega varstva potrošnikov.
               Preglednejše se ureja tudi določbe o obvezni in prostovoljni garanciji, kar
               posledično prinaša izboljšanje uresničevanja pravic in obveznosti iz naslova izdanih
               garancij. Prenaša pa se tudi določene člene direktiv 99/44, 2002/65 in 2009/22
               Evropske skupnosti, ki po mnenju komisije v slovensko zakonodajo doslej niso bili
               ustrezno preneseni.</p>
               <p>Predlog zakona poleg tega vsebuje tudi sistemsko spremembo zaradi ukinitve Urada
               Republike Slovenije za varstvo potrošnikov in prenos nalog iz urada na Ministrstvo za
               gospodarstvo.</p>
               <p>Spremembe predlaganega zakona izboljšujejo ukrepe na področju varstva potrošnikov,
               zato bomo predlog zakona in tudi amandmaje v Slovenski demokratski stranki podprli.
            </p>
            </sp>
            <sp xml:id="SDZ5-Redna-31-2011-09-21.sp165">

               <speaker>PODPREDEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 20. 9. 2011.</p>
               <p>Prehajamo na razpravo o 7. členu ter amandmaju poslanskih skupin SD in LDS k 7.
               členu. Nihče ne želi razpravljati, zato zaključujem razpravo k 7. členu in
               amandmaju.</p>
               <p>V razpravo dajem 24. člen zakona ter amandma, ki sta ga vložili poslanski skupini SD
               in LDS. Želi kdo razpravljati? Nihče. Zaključujem razpravo.</p>
               <p>O amandmajih bomo v skladu s časovnim potekom seje zbora odločali danes, v okviru
               glasovanj, pol ure po končani tej točki dnevnega reda, to je ob 14.55.</p>
               <p>Prekinjam to točko dnevnega reda.</p>
               <p>Prekinjam 31. sejo, ki jo bomo z glasovanji nadaljevali ob 14.55.</p>
               <stage xml:id="SDZ5-Redna-31-2011-09-21.stage6">(Seja je bila prekinjena ob 14.31 in se je nadaljevala ob 14.55.)</stage>
            </sp>
            <sp xml:id="SDZ5-Redna-31-2011-09-21.sp166">

               <speaker>PREDSEDNIK LJUBO GERMIČ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje svojih glasovalnih naprav. <title xml:id="SDZ5-Redna-31-2011-09-21.title10">Nadaljujemo s prekinjeno 4. točko dnevnega reda, to je z obravnavo Predloga zakona o dopolnitvah Zakona o
                  knjižničarstvu po skrajšanem postopku.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvah
               Zakona o knjižničarstvu ni primeren za nadaljnjo obravnavo. Vidim roke za
               obrazložitev glasu. Želite obrazložiti glas v imenu poslanske skupine? Potem odpiram
               prijavo za obrazložitev glasu v imenu poslanskih skupin.</p>
               <p>V imenu Poslanske skupine Socialnih demokratov bo odločitev o glasovanju predstavila
               gospa Majda Potrata.</p>
            </sp>
            <sp xml:id="SDZ5-Redna-31-2011-09-21.sp167">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Poslanska skupina Socialnih demokratov bo podprla predlog sklepa, da zakon ni
               primeren za nadaljnjo obravnavo. V pojasnilo naj povem, da je poslanska skupina že od
               pomladi letošnjega leta pripravljala Predlog zakona o spremembah in dopolnitvah
               Zakona o knjižničarstvu, potem pa ga je na predlog posameznikov zainteresiranih za
               spremembo prehitela druga skupina poslancev s členom, ki je urejal samo vprašanje
               volonterskega pripravništva, zato je logično, da poslanska skupina zagovarja
               obsežnejšo novelo Zakona o knjižničarstvu.</p>
               <p>Če danes ta predlog sklepa podpremo, potem odpremo pot za obravnavo drugega zakona.
               Če danes tega predlaganega sklepa ne potrdimo, gre predlagana novela znova na delovno
               telo in vprašanje je, ali se bo zakonodajni postopek v tem mandatu še lahko končal.
               Če gledamo na stvari trezno, potem mislim, da je predlog odbora prav sprejeti in s
               tem ne izrekamo nepodpore ureditvi volonterskega pripravništva.</p>
               <p>Zanimivo pa je, da so se tudi tisti, ki so podpisali našo novelo zakona, sedaj znašli
               v položaju, ko ji odločno nasprotujejo in oporekajo celo s poslovnikom utemeljen
               postopek, ki je bil opravljen na matičnem delovnem telesu. Hvala.</p>
            </sp>
            <sp xml:id="SDZ5-Redna-31-2011-09-21.sp168">

               <speaker>PREDSEDNIK LJUBO GERMIČ:</speaker>

               <p>Obrazložitev glasu v imenu Poslanske skupine Slovenske ljudske stranke ima gospod
               Ribič.</p>
            </sp>
            <sp xml:id="SDZ5-Redna-31-2011-09-21.sp169">

               <speaker>JANEZ RIBIČ:</speaker>

               <p>Hvala. Spoštovani!</p>
               <p>Poslanska skupina Slovenske ljudske stranke ne bo podprla predlaganega sklepa odbora,
               saj bi s tem zakonom marsikateremu mlademu diplomantu omogočilo opravljanje
               volonterskega pripravništva v knjižnicah ter mu tako vsaj omogočilo pogoje za polno
               vključitev na trg dela.</p>
               <p>Res je, da je v postopku še eden zakon, ki ureja podobno problematiko, vendar je
               usoda tega zakona ob trenutnih negotovih političnih razmerah precej negotova. Poleg
               tega pa bi njegova uveljavitev povzročila veliko škodo zaposlenim v splošnih
               knjižnicah, na kar opozarja vrsta strokovnih združenj bibliotekarjev.</p>
               <p>Zato je bolje, da podpremo ta zakon oziroma glasujemo proti sklepu, da Predlog zakona
               o knjižničarstvu ni primeren za nadaljnjo obravnavo, ter tako ponovno omogočimo
               obravnavo zakona na matičnem delovnem telesu. Hvala.</p>
            </sp>
            <sp xml:id="SDZ5-Redna-31-2011-09-21.sp170">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Obrazložitev glasu v lastnem imenu? Odpiram prijavo.</p>
               <p>Gospod Franc Žnidaršič, imate besedo.</p>
            </sp>
            <sp xml:id="SDZ5-Redna-31-2011-09-21.sp171">

               <speaker>MAG. FRANC ŽNIDARŠIČ:</speaker>

               <p>Hvala.</p>
               <p>Naša poslanska skupina bo seveda glasovala proti temu sklepu. Pa ne zato, ker bi
               imela kakršnekoli pomisleke glede tega, da je treba na tem področju narediti še kaj
               drugega poleg zadeve, ki smo jo predlagali. In zaradi tega pravzaprav ne sprejemamo
               razlage SD, da s tem onemogočamo sprejetje drugih stvari. Ena stvar bo rešena takoj,
               tisto ostalo, kar še ni, pa lahko v njihove zakonu rešimo v nadaljevanju. Prav nobene
               ovire ni, da njihov zakon, če bo ta sprejet na tej seji, ne bi na naslednji seji
               prišel v obravnavo, tako da so ti argumenti prazni. Prav žal mi je, da bo zopet
               trajalo kar nekaj časa, da bi lahko nekateri opravili tisto, kar s tem zakonom mi
               omogočamo.</p>
               <p>Zgleda, da bo stvar padla, ampak to ni fer, ker smo mi želeli, da se pomembno
               vprašanje volonterskega pripravništva reši takoj, brez velikega odlašanja. In takoj
               povem, da je res SD pripravljal zakon, ampak pol leta. In če ga ne bi mi vložili, je
               vprašanje, če bi sploh prišel na mizo in če bi sploh še kdo hitel in o tem
               razmišljal. Zaradi tega je krivično do predlagateljev, da se je zgodilo na odboru to,
               kar se je. Hvala lepa.</p>
            </sp>
            <sp xml:id="SDZ5-Redna-31-2011-09-21.sp172">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Prehajamo na glasovanje.</p>
               <p>Glasujemo. Navzočih je 68 poslank in poslancev, za je glasovalo 53, proti 14.</p>
               <p><stage xml:id="SDZ5-Redna-31-2011-09-21.stage7">(Za je glasovalo 53.)</stage> <stage xml:id="SDZ5-Redna-31-2011-09-21.stage8">(Proti 14.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan. S tem zaključujem to točko dnevnega reda. <title xml:id="SDZ5-Redna-31-2011-09-21.title11">Nadaljujemo s prekinjeno 6.
                  točko dnevnega reda, to je z obravnavo Predloga zakona o spremembah in dopolnitvah
                  Zakona o gozdnem reprodukcijskem materialu po skrajšanem postopku.</title>
               </p>
               <p>Prehajamo na tretjo obravnavopredloga zakona. Ker k predlogu zakona matično delovno
               telo ni sprejelo nobenega amandmaja, amandmaja na seji zbora ni bilo možno vlagati,
               zato prehajamo na odločanje o predlogu zakona.</p>
               <p>Glasujemo. Navzočih je 71 poslank in poslancev, za je glasovalo 46, proti nihče.</p>
               <p><stage xml:id="SDZ5-Redna-31-2011-09-21.stage9">(Za je glasovalo 46.)</stage> <stage xml:id="SDZ5-Redna-31-2011-09-21.stage10">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ5-Redna-31-2011-09-21.title12">Nadaljujemo s prekinjeno 9. točko dnevnega reda, to je z obravnavo Predloga zakona
                  o spremembah Zakona o delovnem času in obveznih počitkih mobilnih delavcev ter o
                  zapisovalni opremi v cestnih prevozih po skrajšanem postopku.</title>
               </p>
               <p>Prehajamo na tretjo obravnavopredloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev sprejetih na matičnem delovnem telesu predlog zakona
               neusklajen.</p>
               <p>Glasujemo. Navzočih je 72 poslank in poslancev, za je glasovalo 47, proti nihče.</p>
               <p><stage xml:id="SDZ5-Redna-31-2011-09-21.stage11">(Za je glasovalo 47.)</stage> <stage xml:id="SDZ5-Redna-31-2011-09-21.stage12">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ5-Redna-31-2011-09-21.title13">Nadaljujemo s prekinjeno 19. točko dnevnega reda, to je s tretjo obravnavo
                  Predloga zakona o spremembah in dopolnitvah Zakona o biocidnih proizvodih.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev sprejetih na
               matičnem delovnem telesu predlog zakona neusklajen.</p>
               <p>Glasujemo. Navzočih je 71 poslank in poslancev, za je glasovalo 70, proti nihče.</p>
               <p><stage xml:id="SDZ5-Redna-31-2011-09-21.stage13">(Za je glasovalo 70.)</stage> <stage xml:id="SDZ5-Redna-31-2011-09-21.stage14">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ5-Redna-31-2011-09-21.title14">Nadaljujemo s prekinjeno 3. točko dnevnega reda, to je z obravnavo Predloga zakona
                  o spremembah in dopolnitvah Zakona o potrošnikih kreditih po skrajšanem postopku.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev sprejetih na matičnem delovnem telesu predlog zakona
               neusklajen.</p>
               <p>Glasujemo. Navzočih je 71 poslank in poslancev, za je glasovalo 69, proti nihče.</p>
               <p><stage xml:id="SDZ5-Redna-31-2011-09-21.stage15">(Za je glasovalo 69.)</stage> <stage xml:id="SDZ5-Redna-31-2011-09-21.stage16">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ5-Redna-31-2011-09-21.title15">Nadaljujemo s prekinjeno 10. točko dnevnega reda to je z obravnavo Predloga zakona o spremembah in dopolnitvah Zakona o gospodarskih zbornicah po
                  skrajšanem postopku</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev sprejetih na matičnem delovnem telesu predlog zakona
               neusklajen.</p>
               <p>Glasujemo. Navzočih je 72 poslank in poslancev, za je glasovalo 67, proti nihče.</p>
               <p><stage xml:id="SDZ5-Redna-31-2011-09-21.stage17">(Za je glasovalo 67.)</stage> <stage xml:id="SDZ5-Redna-31-2011-09-21.stage18">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ5-Redna-31-2011-09-21.title16">Nadaljujemo s prekinjeno 13. točko dnevnega reda, to je z drugo obravnavo Predloga zakona o
                  dopolnitvah Zakona o gospodarskih družbah</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 20. 9. 2011.</p>
               <p>Odločamo o amandmaju Poslanske skupine Slovenske ljudske stranke k 1. členu.</p>
               <p>Glasujemo. Navzočih je 69 poslank in poslancev, za je glasovalo 44, proti 22.</p>
               <p><stage xml:id="SDZ5-Redna-31-2011-09-21.stage19">(Za je glasovalo 44.)</stage> <stage xml:id="SDZ5-Redna-31-2011-09-21.stage20">(Proti 22.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine Zares k 1. členu.</p>
               <p>Glasujemo. Navzočih je 71 poslank in poslancev, za je glasovalo 34, proti 8.</p>
               <p><stage xml:id="SDZ5-Redna-31-2011-09-21.stage21">(Za je glasovalo 34.)</stage> <stage xml:id="SDZ5-Redna-31-2011-09-21.stage22">(Proti 8.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Državni zbor bo tretjo obravnavo predloga zakona opravil na naslednji seji. Predlog
               zakona za tretjo obravnavo bodo pripravile službe Državnega zbora.</p>
               <p>S tem zaključujem to točko dnevnega reda. <title xml:id="SDZ5-Redna-31-2011-09-21.title17">Nadaljujemo s 17. točko dnevnega reda to je z drugo obravnavo Predloga zakona o spremembah in dopolnitvah Zakona o varstvu potrošnikov.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 20. 9. 2011.</p>
               <p>K 7. členu, odločamo o amandmaju poslanskih skupin SD in LDS.</p>
               <p>Glasujemo. Navzočih je 72 poslank in poslancev, za je glasovalo 65, proti 1.</p>
               <p><stage xml:id="SDZ5-Redna-31-2011-09-21.stage23">(Za je glasovalo 65.)</stage> <stage xml:id="SDZ5-Redna-31-2011-09-21.stage24">(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanske skupine SD in LDS k 24. členu.</p>
               <p>Glasujemo. Navzočih je 73 poslank in poslancev, za je glasovalo 66, proti 1.</p>
               <p><stage xml:id="SDZ5-Redna-31-2011-09-21.stage25">(Za je glasovalo 66.)</stage> <stage xml:id="SDZ5-Redna-31-2011-09-21.stage26">(Proti 1.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Besedo dajem predstavniku Vlade, ki je predlagateljica predloga zakona, če želi
               podati predlog za nadaljevanje obravnave.</p>
               <p>Prosim, imate besedo.</p>
            </sp>
            <sp xml:id="SDZ5-Redna-31-2011-09-21.sp173">

               <speaker>MAG. JANKO BURGAR:</speaker>

               <p>Hvala za besedo.</p>
               <p>Ker je bilo v drugi obravnavi sprejetih manj amandmajev kot k desetini členov
               dopolnjenega predloga zakona, predlagamo, da se na isti seji izvede tudi tretja
               obravnava. Hvala.</p>
            </sp>
            <sp xml:id="SDZ5-Redna-31-2011-09-21.sp174">

               <speaker>PREDSEDNIK LJUBO GERMIČ:</speaker>

               <p>V imenu Vlade je imel besedo državni sekretar mag. Janko Burgar.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika zbora še na tej seji opravi tretjo obravnavo predloga
               zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 72 poslank in poslancev, za je glasovalo 70, proti nihče.</p>
               <p><stage xml:id="SDZ5-Redna-31-2011-09-21.stage27">(Za je glasovalo 70.)</stage> <stage xml:id="SDZ5-Redna-31-2011-09-21.stage28">(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v petek, 23. septembra 2011,
               po končanem glasovanju. Službe zbora bodo pripravile pregled, v katerega bosta
               vključena sprejeta amandmaja in člena, h katerima sta bila amandmaja tudi sprejeta.
               Amandmaje k tema členoma lahko kvalificirani predlagatelj vloži do začetka tretje
               obravnave predloga zakona na seji zbora. Prekinjam to točko dnevnega reda.</p>
               <p>Prekinjam 31. sejo zbora, ki jo bomo nadaljevali jutri ob 9. uri. Hvala lepa. Lep dan
               še naprej. <stage xml:id="SDZ5-Redna-31-2011-09-21.stage29">(SEJA JE BILA PREKINJENA 21. SEPTEMBRA 2011 OB 15.15.)</stage>
               </p>
            </sp>
         </div>
      </body>
   </text>
</TEI>