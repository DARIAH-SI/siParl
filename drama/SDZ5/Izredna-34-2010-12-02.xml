<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-34-2010-12-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|861F880B31DA2A27C12579E200456DBA</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=861F880B31DA2A27C12579E200456DBA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-34-2010-12-02.DZ" n="34">
               <name>Izredna</name>
               <date when="2010-12-02"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-34-2010-12-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">34. izredna seja</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 12.02.</stage>


            <sp xml:id="SDZ5-Izredna-34-2010-12-02.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 34. izredno sejo Državnega zbora, ki sem jo sklical na podlagi prvega
               odstavka 58. člena ter drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednja poslanka in
               poslanci: Eva Irgl, Zmago Jelinčič Plemeniti, Rudolf Petan, Roberto Battelli in tukaj
               imam napisano dr. Vinko Gorenak, ki pa je tukaj – od 16. ure dalje se Vinko Gorenak
               ne more udeležiti seje.</p>
               <p>Na sejo sem vabil predstavnike Državnega sveta k odločitvi dnevnega reda seje ter
               predstavnike Vlade k vsem točkam dnevnega reda.</p>
               <p>Vse prisotne lepo pozdravljam.</p>
               <p>Prehajamo na <title>določitev dnevnega reda</title> 34. izredne seje Državnega zbora.</p>
               <p>Predlog dnevnega reda ste prejeli s sklicem seje 19. novembra 2010. Prehajamo na
               obravnavo in odločanje o predlogu za širitev dnevnega reda seje. Skupina poslank in
               poslancev s prvopodpisano Melito Župevc predlaga Državnemu zboru, da dnevni red seje
               razširi z obravnavo Ponovnega odločanja o Zakonu o spremembah in dopolnitvah Zakona o
               zemljiški knjigi, EPA 1152 /V. Predlog ste prejeli z dopisom z dne 2. 12. 2010.</p>
               <p>Želi besedo predstavnik predlagatelja, predstavnica predlagatelja? <stage>(Ne želi.)</stage> Želi
               besedo predstavnik Državnega sveta? <stage>(Ga ne vidim v dvorani.)</stage> Želi besedo predstavnik
               Vlade kot predlagateljica predloga zakona? <stage>(Ne želi.)</stage> Želijo besedo predstavniki
               poslanskih skupin?</p>
               <p>Prosim, Jože Tanko, Poslanska skupina Slovenske demokratske stranke.</p>
            </sp>
            <sp xml:id="SDZ5-Izredna-34-2010-12-02.sp2">

               <speaker>JOŽE TANKO:</speaker>

               <p>Hvala lepa za besedo. Spoštovani kolegi!</p>
               <p>V Poslanski skupini Slovenske demokratske stranke tega predloga za širitev dnevnega
               reda ne bomo podprli.</p>
               <p>23. novembra je namreč Državni svet izglasoval dva veta; veto na Zakon o dohodnini
               in veto na Zakon o zemljiški knjigi, pa je koalicija predlagala za širitev dnevnega
               reda danes samo en predlog. Zakon o dohodnini, s katerim se urejajo obdavčitve
               predvsem oziroma izključno kmetijskih posestnikov, posestev, ni predviden za širitev
               dnevnega reda. To kaže pravzaprav na zelo dvolično ravnanje koalicije. Takrat, kadar
               je treba storiti kaj za podeželje, takrat ko je treba urediti kakšne razmere na
               podeželju, to ni v interesnem področju. Takrat, kadar je pa treba kaj storiti za
               lobije, in tukaj govorimo predvsem o...</p>
            </sp>
            <sp xml:id="SDZ5-Izredna-34-2010-12-02.sp3">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani.</p>
            </sp>
            <sp xml:id="SDZ5-Izredna-34-2010-12-02.sp4">

               <speaker>JOŽE TANKO:</speaker>

               <p>... o notarjih in odvetnikih, takrat pa je to treba urediti po najkrajši mogoči poti.
               Z Zakonom o zemljiški knjigi se namreč prenašajo storitve, vezane na zemljiškoknjižne
               prenose na odvetnike in na notarje in stroški teh vknjižb bodo približno 30 milijonov
               evrov. Če vemo, da se bo to vse preneslo na približno 300 pravnih subjektov, se pravi
               na 100 notarjev in približno 200 odvetniških hiš, potem to pomeni, da se s tem
               zakonom brez dodatnih stroškov da zaslužiti približno 100 tisoč evrov povprečno za
               notarje oziroma za odvetnike po posameznem pravnem subjektu.</p>
               <p>Mnenja smo, da ni popolnoma nobene potrebe, da se na tak forsiran način ureja in
               sprejema, ponovno potrjuje ta zakon in zato tudi tega v naši poslanski skupini ne
               bomo sprejeli. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo še kdo od predstavnikov poslanskih skupin? Ugotavljam, da ne želi.
               Zaključujem razpravo o predlogu širitve. Prehajamo na odločanje. Poslanke in poslance
               prosim, da preverite delovanje glasovalnih naprav. Odločamo o predlogu za širitev
               dnevnega reda. Glasujemo... <stage>/ oglašanje iz dvorane/</stage>... Prosim. Moram reči, da to
               sicer ni razlog prekinitve – ampak kakorkoli. Ponovno glasujemo.</p>
               <p>Glasujemo. Navzočih je 68 poslank in poslancev, za je glasovalo 39, proti 27.</p>
               <p><stage>(Za je glasovalo 39.)</stage> <stage>(Proti 27.)</stage></p>
               <p>Ugotavljam, da je predlog za širitev sprejet. Zbor bo izglasovano širitev obravnaval
               kot 3. točko dnevnega reda.</p>
               <p>Prehajamo na glasovanje o določitvi dnevnega reda v celoti. Zboru predlagam, da za
               današnjo sejo določi dnevni red, kot ste ga prejeli s sklicem in sprejeto
               širitvijo.</p>
               <p>Glasujemo. Navzočih je 68 poslank in poslancev, za je glasovalo 50, proti 9.</p>
               <p><stage>(Za je glasovalo 50.)</stage> <stage>(Proti 9.)</stage></p>
               <p>Ugotavljam, da je dnevni red 34. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O
               GOSPODARSKIH DRUŽBAH V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 27 poslank in poslancev s
               prvopodpisanim Jožetom Tankom. V zvezi s tem predlogom zakona je skupina 25 poslank
               in poslancev s prvopodpisanim Jožetom Tankom zahtevala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               zakona mag. Andreju Vizjaku.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp6">

               <speaker>MAG. ANDREJ VIZJAK:</speaker>

               <p>Spoštovani predsednik Državnega zbora, spoštovana ministrica, kolegice in kolegi!</p>
               <p>V Slovenski demokratski stranki smo vložili spremembo Zakona o gospodarskih družbah
               z namenom, da iz tega zakona črtamo določbe, ki urejajo tihe družbe.</p>
               <p>V Zakonu o gospodarskih družbah, ki je nastal sredi prejšnjega mandata, smo povzeli
               določbe o tihih družbah iz pred tem veljavnega zakona in že pred tem uveljavljen
               zakon je prevzel tihe družbe kot sestavni del gospodarskega prava predvsem na podlagi
               germanskega pravnega reda. Pravzaprav zato, ker nismo imeli nobenih izkušenj, kaj
               šele slabih izkušenj ali pa dobrih izkušenj s tem, nismo imeli nobene pravne prakse s
               tega področja. Torej smo prevzemali določene ureditve po tradicionalnih ekonomijah,
               ki so se že uveljavile, ki so zdaleč prešle neka tranzicijska obdobja in zaradi tega
               so lahko tihe družbe v teh ureditvah tudi imele kaj pozitivnega. Seveda pa se tihe
               družbe in tihi družbeniki razlikujejo od obstoječih gospodarskih družb. Namreč, tihi
               družbeniki v tihih družbah urejajo svoje relacije do nosilca tihe družbe na podlagi
               pogodbe, ta pogodba pa je prikrita javnosti oziroma ni predmet spisov v sodnem
               registru. Na tak način se lahko nek tihi družbenik pojavlja predvsem prikrito v
               določeni gospodarski družbi, seveda pri tem tudi davčni vidik ni zanemarljiv.
               Verjamem, da imajo, in tudi predlagatelji verjamemo, da imajo lahko tihe družbe
               pozitivne učinke v določenih ekonomijah, ki so preživele in prešle tranzicijo, da pa
               so se v Sloveniji, vsaj na enem primeru lahko dokažemo, res negativno izkazale.</p>
               <p>Namreč, primer gospoda Danila Topleka, dolgoletnega direktorja podjetja Talum, je
               več kot nazoren. Gospod je bil najmanj enkrat tihi družbenik celo tihega družbenika
               podjetja, ki je poslovalo s podjetjem Talum. Torej več kot dovolj razlogov za mogoče
               navzkrižje interesov, tudi zlorabe tega navzkrižnega interesa so, zato je tudi to
               problematiko obravnavala Komisija za nadzor javnih financ. Komisija za nadzor javnih
               financ je tudi povabila vse deležnike v tem primeru, ki pa so ignorirali to komisijo.
               Prišel je zgolj eden izmed povabljenih in več kot očitno je bilo tam slišano, da je
               prišlo v tem primeru do zlorabe tega instituta, da je prišlo tudi do zlorabe družbe.
               Na podlagi vseh teh ugotovitev je Komisija za nadzor javnih financ pozvala Vlado, da
               pozove vse organe vodenja in nadzora gospodarskih družb v državni lasti, torej vse
               direktorje in nadzornike državnih podjetij, da podajo izjavo, ali so tihi družbenik
               katerekoli firme doma ali v tujini.</p>
               <p>Vlada je rekla, da nima kompetenc pozivati ljudi na čelu državnih družb in v organih
               nadzora teh družb k dajanju takšnih izjav. S tem je potrdila sum, da je teh primerov
               tihega družbeništva in zlorabe državnega lastništva lahko še veliko več, kot je samo
               priplavalo na dan zaradi enega spora med nosilcem tihe družbe in tihim družbenikom.
               Vlada se je namreč čutila pristojno posegati v plače direktorjev podjetij, v
               nadzornike – kar mislim, da je prav –, ni se pa čutila pristojna vprašati te iste
               ljudi, ali so hkrati tihi družbeniki in ali obstaja tudi neka možnost navzkrižja
               interesov in zlorabe le-tega.</p>
               <p>Zato predlagamo v Slovenski demokratski stranki črtanje določb tihe družbe iz Zakona
               o gospodarskih družbah. Predlagamo, da je sleherno pogodbeno razmerje med družbeniki
               ali družbo in družbeniki javno, sicer so ta pogodbena razmerja nična. Predlagamo tudi
               prehodno obdobje, da se v razmeroma kratkem roku uredijo in ukinejo vse tihe družbe.
               Hvala.</p>
            </sp>
            <sp xml:id="SDZ5-Izredna-34-2010-12-02.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavnici Vlade. Besedo ima mag. Darja
               Radić, ministrica za gospodarstvo.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp8">

               <speaker>MAG. DARJA RADIĆ:</speaker>

               <p>Dober dan, spoštovani predsednik. Spoštovane poslanke in poslanci!</p>
               <p>Tiha družba je v Zakonu o gospodarskih družbah urejena v okviru osebnih družb, in
               sicer od 158. do 167. člena. Kot je že gospod Vizjak dejal, tiha družba nima statusa
               pravne osebe, ampak gre pravzaprav za pogodbeni odnos med nosilcem tihe družbe in
               tihim družbenikom. Se pravi, da gre za obligacijsko razmerje, na podlagi katerega ima
               tihi družbenik s premoženjskim vložkom v podjetje koga drugega pravico do udeležbe na
               dobičku. Ni pa seveda upravičen do sodelovanja pri upravljanju te družbe.</p>
               <p>Namen te tihe družbe je torej zagotoviti podjetju nek nov premoženjski vložek, ne da
               bi tihi družbenik aktivno sodeloval pri upravljanju družbe kot družbenik. V zameno pa
               je tihi družbenik udeležen na dobičku, seveda samo v primeru, če družba dobiček ima,
               v primeru, če družba dobička nima, je tihi družbenik tudi soudeležen v izgubi.</p>
               <p>Razmerje med tihim družbenikom in nosilcem tihe družbe je pravzaprav podobno
               posojilnemu razmerju, samo da v tem primeru tihi družbenik ne dobi obresti, ampak
               namesto tega dobi delež dobička družbe. Za razliko od posojilnih pogodb pa se to
               pogodbeno razmerje tiha družba in tihi družbenik razlikuje tudi v tem primeru, da je
               v primeru stečaja te družbe tihi družbenik udeležen pri izgubi. Prav tako pa tudi
               stečajni upravitelj v primeru stečaja takšne družbe, ki ima tihe družbenike, lahko
               izpodbija vrnitev in oprostitev vložka oziroma deleža.</p>
               <p>Če bi namenom predlagateljev sledili in zdaj črtali poglavje, ki ureja poslovanje
               tihih družb in tihih družbenikov, s tem seveda ne bi preprečili pogodb, na podlagi
               katerih bi posamezniki kljub temu črtanju še vedno sklepali takšne posle. Dejstvo pa
               bi bilo, da v tem primeru tovrstni posli ne bi bili zakonsko normirani.</p>
               <p>V Zakonu o gospodarskih družbah so jasno določene pravice in obveznostni tihega
               družbenika, prav tako tudi nosilca tihe družbe. Tako kot je zdaj urejeno v Zakonu o
               gospodarskih družbah, to zagotovo zagotavlja dobro varnost vseh ostalih udeležencev v
               poslu; se pravi upnikov, družbenikov in ostalih. Zato Vlada meni, da črtanje poglavja
               tihe družbe ni ustrezna rešitev, ker bi v tem primeru to pripeljalo kvečjemu do
               poslabšanja položaja upnikov in nosilca tihe družbe, hkrati pa bi se tovrstna
               pogodbena razmerja še vedno odvijala, vendar na drug, nekontroliran način. Zato to
               prehitro črtanje poglavja o tihih družbah, kar je seveda najbolj enostavna rešitev,
               da se rešimo enega primera, ki je nastal zaradi določene zlorabe, ki se je zdaj
               pojavila – oziroma suma zlorabe, ki se pojavlja v javnosti. To bi lahko pripeljalo do
               nepotrebnih in škodljivih posledic za vse tiste, ki pa s poštenim namenom opravljajo
               tovrstne posle.</p>
               <p>Res pa je, da je predlagatelj s tem predlogom sprememb Zakona o gospodarskih družbah
               opozoril na vprašanje konflikta interesov teh tihih družbenikov, seveda v primeru, ko
               opravljajo tudi druge funkcije. Menimo, da je to opozorilo na mestu in da je smiselno
               analizirati veljavno zakonodajo, predvsem v tem smislu, kako je zdaj urejeno
               ugotavljanje in preprečevanje teh konfliktov interesov med družbo in člani
               poslovodstva.</p>
               <p>Z namenom izboljšanja zakonodaje in ureditve tega področja v tej smeri, se pravi
               povečati nadzor nad delovanjem tihih družb, smo na Ministrstvu za gospodarstvo že
               reagirali in smo že pripravili tudi spremembe Zakona o gospodarskih družbah v delu,
               ki bo poostril nadzor. Sprememba zakona je že v medresorski obravnavni. Poleg tega pa
               bomo predlagali tudi še spremembo druge zakonodaje, recimo Zakona o integriteti in
               preprečevanju korupcije, s katerim bi izboljšali nadzor poslovanja teh družb.</p>
               <p>V skladu z navedenim Vlada ne more podpreti tega predloga zakona in predlaga
               Državnemu zboru sprejetje sklepa, da predlog zakona ni primeren za nadaljnjo
               obravnavo. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Stališče Poslanske skupine Slovenske ljudske stranke bo predstavil Franc Pukšič.</p>
            </sp>
            <sp xml:id="SDZ5-Izredna-34-2010-12-02.sp10">

               <speaker>FRANC PUKŠIČ:</speaker>

               <p>Lep pozdrav, kolegice in kolegi, predsednik Državnega zbora, ministrica s
               sodelavci!</p>
               <p>Pravzaprav sem se začudil, ko sem slišal nastop vlade, da ne more podpreti tega
               zakona. Ampak ni bilo nadaljevanja, ker bi potem veliko naših vladnih funkcionarjev
               zelo hitro ostalo brez vpliva na politiko, pravo, gospodarstvo in svoje premoženje.
               Zato bomo spremembe in dopolnitve Zakona o gospodarskih družbah v Slovenski ljudski
               stranki podprli.</p>
               <p>Pa začnimo nekoliko konkretneje. Tiha družba, smisel ustanovitve te družbe je v
               vložku tihega družbenika, v nosilcu tihe družbe, in s tem pridobitev pravice do
               udeležbe na dobičku. Tihi družbenik je lahko tako fizična kot pravna oseba. Še bolj
               zanimiv je vložek, ki je lahko denar, lahko so sredstva, lahko pa tudi storitve.
               Pogodbeno razmerje med tihim družbenikom in nosilcem tihe družbe je nujno notranje
               razmerje, ki navzven ni znano in ni vpisano v sodni register.</p>
               <p>Sedaj pa poglejte, kaj bi lahko kdorkoli v tej državi, ki bi opravljal takšno
               funkcijo – pa da ne bom govoril v tretji osebi, bom govoril v prvi osebi. Torej, kaj
               konkretno to pomeni, pa poglejmo plastično. Jaz, Franc Pukšič, župan občine Destrnik,
               s podjetjem YX sem v zameno za provizijo, podkupnino – torej, tega nočem –,
               dogovorim, da bo izbrano na nekem razpisu za gradnjo čistilne naprave. Ker je danes
               že malce problematično jemati denar v kuverti, ker nikoli ne veš, kako in kaj, s
               podjetjem YX podpišeš pogodbo o tihem družbeništvu. Moj vložek so – kaj? Ja,
               intelektualne storitve! V zameno pa participiram – kje? Pri dobičku podjetja. S tem
               na nek način legaliziram korupcijo. Ampak jaz, Franc Pukšič, župan občine Destrnik,
               tega nikoli nisem naredil.</p>
               <p>Drugi primer. To še nisem bil, lahko pa kdaj tudi bom, na primer, minister za
               okolje. S podjetjem YX se v zameno za provizijo dogovorim, da bo dobilo od
               ministrstva nek projekt. Ker seveda nočem, da me zasačijo s prsti v marmeladi, s
               podjetjem YX podpišem pogodbo o tihem družbeništvu, ki mi daje pravico do delitve
               dobička, in korupcija je celo legalizirana. Pika.</p>
               <p>To, da je res legalizirana, bom sedaj ob tretjem primeru ponazoril – ne plastično,
               direktno in konkretno. Če bi bil, na primer, direktor državnega podjetja Talum, v
               zameno za pridobitev raznovrstnih poslov s tem podjetjem sklenem pogodbo o tihem
               družbeništvu, ki mi daje pravico do delitve dobička. In je spet vse lepo in prav in
               še celo legalno. Zakaj legalno? Jaz seveda nisem, je pa Danilo Toplek, direktor
               podjetja v 80 % državni lasti to naredil. Zakaj je legalno? Zato ker je celo nadzorni
               svet ugotovil, da je to bilo legalno. Da je bil Danilo Toplek tihi družbenik tihega
               družbenika, tista družba je pa opravljala dela v podjetju, v katerem je on bil
               predsednik uprave, torej v Talumu. Da je seveda iz tega izhajajoč lahko – tega pa ne
               vemo. Ministrica, povejte, kako boste izvedeli, pri katerih vseh družbah je Danilo
               Toplek tudi tihi družbenik.</p>
               <p>Na primer, v maju leta 2007 so začele potekati aktivnosti za zamenjavo domačih
               dobaviteljev in so se preusmerili na podjetje Merkur. Ali je Danilo Toplek s tem, ko
               je preusmeril dobave na podjetje Merkur, z ostalimi domačimi dobavitelji postal tudi
               tihi družbenik? Ali kdo ve? Ve nadzorni svet? Nihče tega ne ve!</p>
               <p>Dalje. Podjetje v 80-odstotni državni lasti Talum, in v 42-odstotni državni lasti
               Impol, d. d., v Slovenski Bistrici – obe družbi imata med seboj podpisano pogodbo, da
               bo Talum, d. d., prodajal aluminj Impolu, d. d., v količini 40 ton na letni ravni po
               borznih cenah. 40 tisoč ton po borznih cenah. Dejansko pa je v Impol, d. d., od
               Taluma prišlo le od 9 do 14 tisoč ton. Ostale količine so šle preko podjetja Norsk
               Hydro. Ali je gospod Toplek, njegovi sorodniki, kdorkoli, povezan s to družbo Norsk
               Hydro preko tihe družbe? Ali vemo to? Tudi kdo iz Impola, ker je v 42-odstotni lasti
               države? Ali imate na to odgovor? Nimate!</p>
               <p>Ministrica pa danes tukaj reče, da bi temu zakonu nasprotovali, to je, enostavno
               povedano, podpiranje korupcije. Ne podpiranje, legalizacija korupcije!</p>
               <p>Povejte mi še za naslednji primer. Nadzorni svet Taluma je dopuščal, da se je
               plačevala elektrika Elesu preko posrednih podjetij. Zakaj? Zato, ker je bilo ceneje –
               Eles v državni lasti, Talum v 80-odstotni državni lasti –, zato ker je mogoče tudi
               tam gospod Danilo Toplek tihi družbenik. Kje vse pa ni? Ali kje vse je? Ali je tudi v
               kakšni družbi, kjer je predsednik nadzornega sveta Nove Kreditne banke Maribor? Ker
               je tam predsednik, smo pozvali to vlado, da ga vsaj s tega mesta razreši, pa se nič
               ni zgodilo. Minister Križanič je celo rekel, da resno razmišlja o tem, ampak potem so
               mu očitno povedali in je moral utihniti in tega ni nadaljeval. Kakšno je lastništvo v
               Golf Investu na Ptuju, za katerega vemo, da je soinvestiral tudi Talum, in tako
               dalje. Koliko je tam tihih družbenikov? Koliko je tega na tem področju?</p>
               <p>S tiho družbo tako rekoč postanejo določbe Zakona o preprečevanju korupcije v delu,
               ki govori o omejitvi poslovanja funkcionarjev, pravzaprav brezpredmetne. Zakon o
               preprečevanju pranja denarja in financiranju terorizma tako rekoč potem velja – za
               koga? Za občinske svetnike, ki imajo tam, ne vem, milijon evrov proračunskih
               sredstev? Urad za preprečevanje pranja denarja na svoji internetni strani pravi, to
               smo lahko prebrali: 1. Očitno je torej, da je nekdo lahko tihi družbenik v neki
               družbi, pri čemer ima tako možnost nadzora kot tudi možnost vplivanja na poslovanje
               in sprejemanje poslovnih odločitev uprav ter pravico pri udeležbi na dobičku, ne da
               bi kdorkoli, razen nosilca tiste tihe družbe, to vedel. Vendar, da gre pri neki
               družbi za tiho družbo in kdo je tihi družbenik ...</p>
               <p>Naslednje, kar smo prebrali na spletni strani urada: Na ta način torej lahko pride
               do prekrivanja identitete tihega družbenika, ki v določenih primerih dejansko vpliva
               na poslovanje in poslovne odločitve uprave in ne pridobi samo ustreznega dela dobička
               družbe, ampak ima torej vpliv na nadzor in poslovanje družbe. Torej, kako je
               pravzaprav mogoče izkoriščati ta instrument. In sedaj, ko se je obelodanilo v
               Državnem zboru nekaj takšnih primerov, ko ne veste in nimate nobenega instrumenta,
               kako to porezati in pregledati naprej, je edini instrument to, da sprejmemo to
               spremembo zakona ZG in seveda to črtano.</p>
               <p>Tako torej menimo, da zgoraj navedena situacija predstavlja povečano tveganje za
               pranje denarja, in dragi moji, tudi za financiranje terorizma. Poudariti velja, da je
               prav v zakonu o preprečevanju pranja denarja...</p>
            </sp>
            <sp xml:id="SDZ5-Izredna-34-2010-12-02.sp11">

               <speaker>PREDSEDNIK DR. PAVEL GANTAR:</speaker>

               <p>Kolega Pukšič, globoko ste prekoračili čas svoje poslanske skupine: 27, 28, 29 – pol
               minute. Prosim, zaključite s stavkom in končajte!</p>
            </sp>
            <sp xml:id="SDZ5-Izredna-34-2010-12-02.sp12">

               <speaker>FRANC PUKŠIČ:</speaker>

               <p>... s tega vidika je tudi ustanavljanje tihe družbe na nek način prekrivanje
               identitete oseb, ki dejansko vpliva na poslovanje družbe, nosilca tihe družbe.</p>
               <p>Zato v Slovenski ljudski stranki ta zakon podpiramo.</p>
            </sp>
            <sp xml:id="SDZ5-Izredna-34-2010-12-02.sp13">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Se opravičujem, kolegicam, ker sem spustil kolega za 50 sekund čez dovoljen čas.</p>
               <p>Stališče poslanske skupine Demokratične stranke upokojencev bo prestavil Franc
               Jurša.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp14">

               <speaker>FRANC JURŠA:</speaker>

               <p>Hvala lepa za besedo, gospod predsednik. Lep pozdrav predstavnikom ministrstva,
               kolegice in kolegi!</p>
               <p>V Poslanski skupini DeSUS se zavedamo problematike, ki jo odpirajo predlagatelji
               tega predloga zakona, in podpiramo prizadevanja, da želijo rešiti zadeve, ki so se v
               nekaterih do zdaj znanih in izpostavljenih primerih pokazale kot resno zaskrbljujoče.
               Pri tem pa je tudi jasno, da se zlorabam poslovanja oziroma vključevanja lastništva
               oziroma družbeništva zasebne družbe v drugo, ki je v lasti države in je očitna
               povezanost med njima preko osebe, ki je hkrati tudi organ vodenja ali nadzora v
               državni gospodarski družbi, ne moremo izogniti niti v nobenem od institutov, ki jih
               ureja Zakon o gospodarskih družbah.</p>
               <p>Po temeljitem premisleku smo se v naši poslanski skupini odločili, da prepuščamo
               vsakemu poslanci, da se odloči, kako bo glasoval. Posledice, ki bi jo ukinitev tihih
               družb prineslo, bi namreč lahko vodilo v sklepanje različnih oblik pogodb, ki bi
               privedle do podobnih dejanskih stanj, kot je to v primeru tihih družb, le da to ne bi
               bilo ustrezno zakonsko normirano, kar seveda pomeni nadaljnje možnosti
               netransparentnosti in pristranskosti poslovanja za namene uresničevanja osebnih
               ekonomskih interesov.</p>
               <p>Zakon jasno določa pravice in obveznosti tihega družbenika in nosilca tihe družbe
               ter pravila v primeru stečaja tihe družbe. Prav tako je urejena odškodninska in
               kazenska odgovornost družbenikov, ki pri opravljanju svojih nalog ne ravnajo z
               zadostno skrbnostjo vestnega in dobrega ter poštenega gospodarstvenika ter zlorabijo
               družbo in povzročijo njeno oškodovanje z namenom pridobitve premoženjske koristi.
               Okvire sodelovanja in udeležbe državnih funkcionarjev v gospodarskih družbah in
               njenih organih pa glede nezdružljivosti opravljanja funkcij, dejavnosti in članskih
               nalog določajo pravila Zakona o integriteti in preprečevanju korupcije.</p>
               <p>V enem od stališč Vlade glede obravnavane problematike je bilo omenjeno, da bo
               priporočila pristojnemu organu za upravljanje kapitalskih družb Republike Slovenije,
               da naj bi v svoja pravila o izvrševanju pravic delničarja ali družbenika v državnih
               gospodarskih družbah tudi vključil nezdružljivost opravljanja funkcije vodenja in
               nadzora ene pravne osebe s funkcijo tihega družbenika v drugi pravni osebi, če ti dve
               pravni osebi medsebojno poslujeta, in med katere, za imenovanje članov nadzornih
               svetov in poslovodnih oseb v tej družbi, vključijo tudi izjavo o morebitnem
               pogodbenem razmerju v tihi družbi. Taka priporočila bi bila po našem mnenju tudi
               smiselna.</p>
               <p>Ocenili smo tudi, da je treba preveriti celoten Zakon o gospodarskih družbah in vso
               ostalo relevantno zakonodajo, vključno z davčno, ki utegne biti povezana s
               problematiko konflikta interesov in zlorab položajev. Torej, preveriti, ali je vsa
               zakonodaja dovolj dorečena in če je, osredotočiti na izvajanje in odzivanje nadzornih
               organov na morebitne kršitve.</p>
               <p>Sicer pa ugotavljam, da ima Vlada že pripravljeno zakonsko gradivo za spremembo
               Zakona o gospodarskih družbah, ki na ustreznejši, celovitejši način rešuje situacijo
               v primeru, v katerem se pojavlja problem konflikta osebnega ekonomskega interesa,
               prav tako udeležbe članov organa vodenja ali nadzora v poslovanju večjih družb. Torej
               poslanci DeSUS bomo glasovali po lastni vesti.</p>
            </sp>
            <sp xml:id="SDZ5-Izredna-34-2010-12-02.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Bogdan
               Barovič.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp16">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Ministrica z ekipo, kolegice in kolegi!</p>
               <p>Kot smo že slišali, je gospa ministrica odreagirala tako, da je pravzaprav povedala
               bistvo tega zakona. Tako ministrici kot tudi njenim kolegicam in kolegom v Vladi naj
               bo jasno, da je bil odziv SDS s predlogom tega zakona skrajni izhod ob vsem, kar se v
               tej državi dogaja, in zelo kruto opozorilo, da nadzorne funkcije, poudarjam, nadzorne
               funkcije v tej državi očitno ni več, kljub številnim nadzornim organom. Postavljeni
               smo pred dejstvo dveh rešitev: ali z zakonom ukinit tihe družbe in s tem misliti, da
               bomo preprečili nezakonito poslovanje in nezakonito včlanjenje posameznikov v
               nezakonite posle, ali pa bomo končno enkrat obudili sodno vejo oblasti, nadzorne
               organe, ki so za to plačani, da bodo svoje delo opravili. Seveda je po eni strani
               simpatična odločitev: ukinimo zakon o tihih družbah in s tem bomo rešili problem.
               Ampak v Slovenski nacionalni stranki smo prepričani, da ta rešitev pomeni nekaj
               drugega. Čez 14 dni bomo pa mi vložili zakon, da se ukine Zakon o gospodarskih
               družbah, ker se vsa ta lumparija dogaja tudi v gospodarskih družbah, kjer so javni
               družbeniki, in že spet vse to po krivdi, ker ni nobene nadzorne funkcije v tej državi
               več. Ni je! Tukaj je Vlada kriva, ker to dopušča, ker plačuje nadzornike, ki nič ne
               delajo. Težko je reči, da bomo ukinili tihe družbe – verjetno vsi veste ali če mogoče
               kdo ni tega natančno prebiral -, ki izvirajo že iz srednjega veka, iz Francije, iz
               Italije; v Nemčiji so, obstajajo po celem svetu. Zdaj bomo pri nas zaradi lumparij,
               ki se dogajajo, zato ker posamezniki izkoriščajo ta sistem maksimalno, ukinjali ta
               sistem, ki za čuda drugod teče! Ne vem.</p>
               <p>Če pogledamo primer tihega družbenika, lastnika podjetja, kjer so tihi družbeniki
               njegovi delavci. Ob tem primeru smo se zamislili v Slovenski nacionalni stranki. To
               je atipična tiha družba, kjer bomo zdaj tistim delavcem, ki so z lastnikom tihi
               družbeniki in poleg plače dobivajo tudi delež dobička, ker so kot tihi družbeniki,
               bomo zdaj, če bomo z zakonom to poglavje tihega družbeništva ukinili, onemogočili tem
               delavcem, ki so tihi družbeniki, da bodo deležni pri dobičku. Je krivica. Ampak že
               spet krivica, ki jo bodo spet trpeli delavci zaradi nemogočega stanja v naših
               nadzornih organih in v našem sodstvu. In dejansko, če bo šlo tako naprej, bomo res
               vložili v Slovenski nacionalni stranki predlog za ukinitev Zakona o gospodarskih
               družbah in potem bo mir, potem verjetno ne bo nobenih lumparij več. Jutri se bodo
               našli novi, takšni, ki ste jih imenovali, ki bodo, tudi če ukinemo tihe družbe,
               počeli pravzaprav povsem enako, na drug način, v tujih podjetjih, kjerkoli že!</p>
               <p>Res je, da so tihe družbe take, da se udeležba tihih družbenikov ne razkrije, da se
               člani, torej tihi družbeniki, ne vpisujejo v register. Pa vendar imamo pogodbe, saj
               jasno piše, da mora tihi družbenik skleniti s pravno osebo, katere član potem
               postane, torej ni pravna oseba, pač pa je tihi družbenik v nekem podjetju, kjer je
               nekdo nosilec. Obstaja pogodba, ta pogodba je najbrž javni dokument. Če bi nadzorni
               organi te pogodbe pregledovali, bi potem točno videli, da je oseba X direktor
               državnega podjetja ali pa podjetja v večinski lasti in tihi družbenik v podjetju Y,
               ki ga je pripeljal, da dela v podjetju X. Za to je potreben čisto navaden nadzornik
               ali pa revizor, ne pa seja Državnega zbora in ukinitev tihih družbenikov in vseh
               členov v Zakonu o gospodarskih družbah in s tem onemogočiti druge takšne oblike, ki
               so uspešne.</p>
               <p>V Slovenski nacionalni stranki smo pred težko odločitvijo, kaj storiti. Če bomo
               mislili, da bomo z ukinitvijo tistega dela Zakona o gospodarskih družbah, ki govori o
               tihih družbah, preprečili gospodarski kriminal, ki se odvija – dvomimo, da ga bomo.
               Pa bi radi kaznovali tudi na tak način marsikoga. Da bomo s tem povzročili škodo
               tistim tihim družbenikom v atipičnih podjetjih, torej delavcem, ki so tihi družbeniki
               v nekem podjetju, z lastnikom dobro sodelujejo in so udeleženi poleg plače še pri
               dobičku, bomo naredili škodo njim. Ob tem, da je ministrica rekla, da je in da bo
               Vlada poostrila nadzor in tako naprej. Žal, moram reči, gospa ministrica, je skrajni
               čas, čeprav malo prepozno, in upam in verjamem, da se bo tudi zgodilo tako. Marsikaj
               o krivcih, da do tega prihaja.– pa upam in srčno želim in vas že ta trenutek vse lepo
               prosim, pa bomo spregovorili na eni od naslednjih izrednih sej, ko bomo govorili o
               takšnem in drugačnem nadzoru gospodarskega in drugega kriminala; o tistih, ki stojijo
               zadaj s svojimi nedejanji, to pa je o sodstvu. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
            </sp>
            <sp xml:id="SDZ5-Izredna-34-2010-12-02.sp18">

               <speaker>MILAN GUMZAR:</speaker>

               <p>Hvala za besedo. Lepo pozdravljeni, gospod predsednik, kolegice in kolegi, spoštovana
               gospa ministrica!</p>
               <p>Naj na začetku razprave o spremembah in dopolnitvah Zakona o gospodarskih družbah
               jasno povemo, da v Poslanskem klubu Liberalne demokracije Slovenije ostro obsojamo
               konflikte interesov, ki se izvajajo tudi preko instituta tihih družbenikov in
               nosilcev tihih družb. Zato smo tudi predlagane spremembe Zakona o gospodarskih
               družbah proučili in se z vidika ciljev, ki jih zakon zasleduje, z zakonom tudi
               strinjamo.</p>
               <p>Povedano povsem enostavno, tudi v Poslanskem klubu Liberalne demokracije Slovenije
               nam je dovolj skoraj dnevnega soočanja s takšnimi in drugačnimi domnevnimi zlorabami
               na gospodarskem področju, še posebej pa v povezavi s podjetji, ki so v državni ali
               celo večinski državni lasti. Zato lahko tudi povemo, da smo se sprva nagibali k temu,
               da zakon podpremo. Po temeljitem razmisleku in temeljiti proučitvi sprememb in
               dopolnitev zakona pa smo ugotovili, da s črtanjem poglavja ne rešujemo prav ničesar,
               kar naj bi deklarativno z zakonom rešili. Če ukinjamo institut tihih družb, bomo samo
               administrativno odpravili mehanizem, vsebinsko pa še naprej omogočamo tovrstno sporno
               delovanje na drugačne načine. Tem ugotovitvam pritrjuje tudi mnenje Vlade, ki pravi,
               da če bi sledili namenu predlagateljev in črtali poglavje Zakona o gospodarskih
               družbah, ki ureja tihe družbe, s tem ne bi preprečili pogodb, na podlagi katerih bi
               lahko posameznik na takšen ali drugačen način sodeloval pri dobičku družbe. Zato pa
               se v Poslanskem klubu Liberalne demokracije Slovenije zavzemamo za celovito rešitev,
               ki bi ... <stage>/ nerazumljivo/</stage> ... zlorabe na gospodarskem področju bodisi s sprejetjem
               posebnega zakona o preprečevanju konfliktov interesov bodisi z dopolnitvijo Zakona o
               gospodarskih družbah ali druge ustrezne zakonodaje. Vsekakor pa smo mnenja, da se
               mora najti celovita in predvsem vodotesna rešitev, ki bo preprečevala pretakanje
               denarja iz podjetij v državni lasti v zasebna podjetja.</p>
               <p>V Poslanskem klubu Liberalne demokracije Slovenije pa je za nas najbolj
               zaskrbljujoče dejstvo, da se po skoraj letu dni, odkar je bil v proceduro vložen
               zakon o upravljanju kapitalskih družb v državni lasti, še vedno ukvarjamo s temeljnim
               problemom –, ki preprečuje tovrstne zlorabe in čemur smo dnevno priča, to je
               pomanjkanju nadzora, predvsem pa učinkovitega in jasnega nadzora v korporacijskem
               upravljanju. To pričajo tudi nedavni dogodki v več gospodarskih družbah v državni
               lasti, kjer smo prepuščeni čustvenemu ugotavljanju, kaj je res in kaj ni. Kar je še
               bolj zaskrbljujoče in zaradi česar predlaganega zakona ne moremo podpreti, je
               dejstvo, da če na ravni delovanja nadzornih svetov družb ne bomo dosegli vidnejšega
               napredka, se bomo čez leto dni spet spraševali, kateri zakon moramo spremeniti. Da
               zakonska podlaga obstoja, potrjuje tudi navedek iz mnenja Vlade, ki navaja, da če bi
               član poslovodstva sklepal pogodbo z družbo, v kateri je sam tihi družbenik, in bi s
               tem oškodoval družbo ter posledično tudi zaposlene, bi kršil svoje obveznosti in bi
               družbi v skladu z 263. členom Zakona o gospodarskih družbah odškodninsko odgovarjal.
               V imenu družbe bi morali v takšnem primeru ukrepati nadzorniki in vložiti
               odškodninsko tožbo.</p>
               <p>Tihe družbe poznajo v večini nam primerljivih držav in s samim konceptom nimamo
               večjih težav, s to razliko, da v teh državah sistemski nadzor običajno oziroma vsaj
               bolj učinkovito deluje.</p>
               <p>V Poslanskem klubu LDS nismo nikoli pristali, in tudi danes ne moremo, da so
               nadzorni sveti podaljšana roka uprave ali še huje, da je uprava po navadi tri korake
               pred nadzornim svetom. A težava je, da imamo v Sloveniji zares ... <stage>/ nerazumljivo/</stage>
               ... gospodarskega kriminala in z dolgoletnim neukvarjanjem s to problematiko zatečeno
               stanje; najprej na področju notranjega nadzora, nato tudi nadzora s strani pristojnih
               institucij. Šele v zadnjem času, ko so se z vzpostavitvijo pregona gospodarskega
               kriminala kot glavne prioritete začeli postopki, se lahko postopno pričakuje
               pretrganje sprege nezakonitega mešanja zasebnega in javnega interesa.</p>
               <p>V Poslanskem klubu LDS se hkrati zavedamo, da so takšni postopki dolgotrajni,
               zahtevni in zapleteni, a bi si tudi v našem poslanskem klubu želeli več hitrosti in
               učinkovitosti.</p>
               <p>Poleg že omenjenih dilem pa tudi tokrat, kot smo že večkrat poprej opozarjali, da se
               v Sloveniji, kadar naletimo na pereč problem zelo površinsko lotimo reševanja, to je,
               da mislimo, da lahko vsak družbeni problem rešimo s spremembo zakonodaje. Ampak,
               težave so po navadi globlje in so na gospodarskem področju povezane tudi s poslovno
               kulturo, razumevanjem podjetništva in kooperativnega upravljanja kot takšnega ter
               posledično tudi s slabim izvrševanjem zakonodaje v praksi. Če pogledamo skozi ta
               očala, ugotovimo, da je zakonodaja le manjši problem. Če vzamemo samo še primer
               delovanja Urada za varstvo konkurence, pred časom je bil Urad videti kot brezzobi
               tiger, danes pa ob nespremenjeni ali vsaj ne bistveno spremenjeni zakonodaji izvaja
               vsa tista pooblastila in mehanizme, ki jih ima na voljo, in to je samo eden od
               primerov.</p>
               <p>Kot že rečeno, v Poslanskem klubu Liberalne demokracije Slovenije zakona, kljub
               dobremu namenu, ne moremo podpreti, ker ne bi rešili težav, katerih reševanje si za
               cilj postavlja predlog zakona.</p>
               <p>Zato v Poslanskem klubu Liberalne demokracije Slovenije pričakujemo, da bo Vlada v
               resnično najkrajšem mogočem času predstavila ustrezne rešitve in tako na zakonodajnem
               področju kot tudi v praksi zagotovila pogoje za učinkovito upravljanje. Hvala.</p>
            </sp>
            <sp xml:id="SDZ5-Izredna-34-2010-12-02.sp19">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Stališče Poslanske skupine nepovezanih poslancev bo predstavil Vili Rezman.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp20">

               <speaker>VILI REZMAN:</speaker>

               <p>Hvala lepa za besedo in lep pozdrav vsem!</p>
               <p>Najbrž je znani in razvpiti primer, o katerem govorimo, povzročil tako v javnosti
               kot v posamičnih poslanskih skupinah in strankah, kakor vidimo, veliko razmisleka, pa
               tudi kar nekaj dilem, na katere je treba pri tem odgovoriti. Tako je bilo tudi v
               Poslanski skupini nepovezanih poslancev solidarnost in naj tisto, kar bom kasneje
               skušal elaborirati, strnem v dve bistveni misli.</p>
               <p>Prvič je osnovni namen tega, kar je predlagatelj pripravil v obliki predloga zakona,
               povsem legitimen. Če gre za to, da se skuša preprečiti oškodovanje državnega
               premoženja in če gre za to, da se poskuša preprečiti konflikt interesov, o katerem je
               govora, bi najbrž morali tej ambiciji slediti vsi in v uvodni razlagi ministrice smo
               slišali, da je to tudi del razmišljanja ministrstva, ki pripravlja spremembo
               zakonodaje na tem področju.</p>
               <p>Drugo, kar je treba povedati v imenu naše poslanske skupine, pa je, da je to samo en
               del ambicij, ki jih je predlagatelj pripravil v predlogu sprememb in dopolnitev
               zakona. Del ambicij je pa takšnih, da tudi pri nas vzbuja številna vprašanja, na
               katere pravzaprav nimamo dokončnih odgovorov, kajti tihe družbe niso nekaj, kar bi
               bilo analizirano v različnih dokumentih, kar bi lahko neposredno preverjali, kajti to
               je ravno bistvo teh tihih družb. Zato bomo z ozirom na številna vprašanja, ki se nam
               zdijo problematična in neodgovorjena, mi podprli predlog stališča, ki ga je
               predstavila Vlada oziroma ministrica, pri čemer pričakujemo, da bo v resnici tudi
               upoštevala tisto pozitivno kal, ki jo prinaša predlog sprememb in dopolnitev zakona,
               ki ga imamo sedaj pred seboj.</p>
               <p>Ta razvpiti primer je bil razlog za to, da se je sestala Komisija za nadzor javnih
               financ. Tri stvari je treba poudariti oziroma tri sklepe je predlagala Vladi.
               Najprej, da se razkrijejo vsi tisti, ki so nosilci javnih funkcij pa eventualno tihi
               družbeniki, kar je povsem upravičena zahteva. Potem, da se prepreči možnost konflikta
               interesov oziroma da se zagotovi nezdružljivost funkcij v javnih podjetjih oziroma v
               družbah s solastništvom države z morebitnim tihim lastništvom v družbah oziroma tihim
               sodelovanjem, ker ne gre za lastništvo. In tretjič, da se prepreči vsem družbam, v
               katerih ima država kakršenkoli lastniški delež, sodelovanje s kakšnim tihim
               družbenikom. Vse te tri ambicije so bile legitimne in so bile na komisiji tudi
               podprte.</p>
               <p>Predlog zakona, nekolikanj zaostruje te ambicije, ki so bile v treh predlogih
               sklepov oziroma v sklepih, sprejetih na Komisiji za nadzor javnih financ.
               Radikalizira na ta način, da najprej zahteva, da se vsa pogodbena razmerja med
               družbeniki ali med družbeniki in družbo razkrijejo kot javni dokumenti, vsem
               dostopni, in drugič, da se ukinejo v relativno kratkem času vse tihe družbe. Danes je
               že bilo povedano, da ukinitev tihih družb ne reši tega problema, ki je nastal v
               celoti, ker se pač druga pogodbena razmerja lahko pojavijo, ki pa bodo manj
               regulirana od sedanje regulacije tihih družb. Pomembno je poudariti, da tudi tihi
               družbeniki sodelujejo, kadar bi do tega prišlo, pri izgubah, da morajo sodelovati
               tudi pri procesih stečaja. Torej prevzemajo nase tudi odgovornost, ne samo morebitne
               dobičke.</p>
               <p>Tisto, kar je za nas bilo najbolj vprašljivo, je pa naslednje. Tihe družbe so
               ustanovljene po zakonu. Ta zakon je – kar uvodničar je že danes povedal – star kar
               nekaj let, poznamo ga že iz predprejšnjega mandata, in je torej vsaka tiha družba
               legalna družba. Vse kasnejše spremembe, ki bi posegle v neke pogodbene pravice, ki so
               že definirane, bi lahko pomenile retroaktivnost. Kako naj tisti družbenik ali tista
               tiha družba, ki ima sklenjene pogodbe za izdobavo nekega materiala ali za izdobavo
               nekega proizvoda, kar po zakonu razklene vse pogodbe in vzame nase tudi vso krivdo in
               morebitne odškodnine in tožbe?</p>
               <p>Drugo vprašanje. Kako je mogoče kar naenkrat in na hitro prekiniti oziroma ukiniti
               vse tihe družbe, če je morebiti v teh tihih družbah, za katere ne vemo, koliko jih
               je, investiranega veliko znanja, morebiti inovacij, morebiti storitev? Ne gre samo za
               finance in za stvarne vložke. Gre tudi za to, da ljudje, ki imajo znanje, ki so
               nosilci inovacij, lahko skozi ta način to investirajo in so seveda potem tudi deležni
               pri donosih. Na primer, če bi bilo, mi tega ne vemo, več takih družb ali pa celo
               veliko takih družb z zaposlenimi – kaj bi se zgodilo z vsemi tistimi zaposlenimi, ki
               bi morali v naslednjih 30 dneh biti pahnjeni v postopek ukinitve teh družb?</p>
               <p>Skratka, pojavlja se cela vrsta vprašanj, za katera menimo, da ni bilo podanih
               dobrih odgovorov, zato smo prepričani, da je treba urejanje tihih družb spreminjati
               tako, da bo to bolj postopno, z nekimi premišljenimi analizami in z upoštevanjem
               tega, kar je v osnovi terjal tudi predlagatelj: da se prepreči konflikt
               interesov.</p>
            </sp>
            <sp xml:id="SDZ5-Izredna-34-2010-12-02.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Matevž Frangež.</p>
            </sp>
            <sp xml:id="SDZ5-Izredna-34-2010-12-02.sp22">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>Najprej je treba jasno začrtati meje. Socialni demokrati obsojamo vsakršno zlorabo
               položaja ali osebno okoriščanje v škodo drugega, ali celo javnega interesa in
               premoženja. Želimo prispevati k temu, da bomo v naši družbi transparentno uredili vsa
               razmerja brez nepotrebnih skrivalnic in obvodov, da bomo lahko kot skupnost vedno
               terjali in uveljavljali odgovornost do vseh, ki na temelju javnega zaupanja
               opravljamo bodisi javno službo ali upravljamo z javnimi dobrinami in premoženjem. To
               razumevanje je in mora biti temelj naše politike.</p>
               <p>Socialni demokrati si želimo biti zvesti tudi v primerih, ko se sredi potencialnega
               konflikta interesov znajde človek z našo strankarsko izkaznico. Ta okoliščina terja
               od nas še bolj kritično in neizprosno presojo konkretnih ravnanj. Pravila morajo biti
               enaka za vse. V javnosti se vse bolj krepi nevaren vtis, da ima Slovenija dva pravna
               sistema: enega za državljane, enega za elito. To vodi v erozijo zaupanja v državo in
               državne institucije, zato se moramo temu upreti in narediti vse, da bodo dosledno,
               vedno in povsod enaka pravila veljala za vse. Tudi zato smo resno razmišljali o
               podpori predlaganemu zakonu, ker smo v tem videli možnost, da zamejimo polje
               netransparentnih ravnanj.</p>
               <p>Po tehtnem premisleku pa smo vendar oblikovali stališče, da predlagani zakon ni
               ustrezen odgovor na tovrstna dogajanja. Z brisanjem tihe družbe iz Zakona o
               gospodarskih družbah v ničemer ne bomo prispevali k temu, kar bi moral biti naš cilj
               v tem in podobnih primerih. To pa je dosledno preprečevanje, odkrivanje in
               sankcioniranje konflikta interesov in zlorab položaja, še posebej tedaj, ko moč in
               odgovornost nekega položaja izvirata iz javnega zaupanja. Če smo z zakonom o
               integriteti to področje dobro uredili za javni sektor, za javne funkcionarje in
               uradnike, pa je vprašanje, ali ta ureditev zadostno pokriva polje mogočih zlorab v
               primeru poslovodnih oseb ali članov nadzornih organov družb v neposredni ali posredni
               državni lasti. V ustreznem urejanju tega konflikta interesov, predvsem pa v ustrezni
               reakciji odgovornih organov in tudi institucij pravne države vidimo veliko
               prepričljivejši odgovor naše skupnosti na tovrstne zlorabe.</p>
               <p>Tiha družba je pogodbeni odnos, obligacijsko razmerje med nosilcem tihe družbe in
               tihim družbenikom, ki podjetju zagotovi premoženjski vložek v zameno za pričakovano
               udeležbo na dobičku. Slovenska ureditev tihe družbe je primerjalno povsem enaka
               ureditvam v drugih državah kontinentalnega prava, še posebej nemški, saj je tudi naše
               pravo družb v veliki meri naslonjeno na vzore nemškega Handelsgesetzbuch. Črtanje
               tihe družbe iz zakona o gospodarskih družbah ne bi preprečilo tovrstnih situacij, saj
               bi deležniki takšnih razmerij nedvomno izkoristili druge institute pogodbenega prava,
               ki jih je v inovativni gospodarski praksi veliko. Črtanje tihe družbe bi tako prej
               prispevalo k oškodovanju upnikov takšne družbe, saj, denimo, stečajni upravitelj v
               varstvo upnikov ne bi mogel izpodbijati vrnitve vrnjenega vložka tihega družbenika v
               primeru stečaja. Obenem bi takšna pravna ureditev vodila prej k zmanjšanim možnostim
               za razkritja tihih družb, ki jih pravni red v določenih primerih pozna, kot pa k
               njihovem sistematičnem odpravljanju.</p>
               <p>Ne nazadnje tihi družbenik sodeluje tudi v izgubi družbe do višine svojega vložka. V
               alternativnem posojilnem razmerju pa se, recimo, lahko z dobro obliko zavarovanja
               posojila – denimo hipoteko – celo prednostno poplača iz stečajne mase z izločitvijo
               tega premoženja iz nje. Sprejetje predlaganih sprememb Zakona o gospodarskih družbah
               bi bil zato slaba odločitev.</p>
               <p>Socialni demokrati smo prepričani, da imamo že v obstoječi zakonodaji podlage za
               preprečevanje, odkrivanje in sankcioniranje konflikta interesov in zlorab položaja.
               Člani organa vodenja in nadzora so dolžni pri opravljanju svojih nalog ravnati v
               dobro družbe s skrbnostjo vestnega in poštenega gospodarstvenika. Če bi član
               poslovodstva sklepal pogodbe z družbo, v kateri je sam tihi družbenik, in s tem
               oškodoval družbo ter posledično tudi zaposlene, bi torej kršil svoje obveznosti in bi
               družbi v skladu z 263. členom Zakona o gospodarskih družbah tudi odškodninsko
               odgovarjal. Temeljni predpogoj za to pa je, da nastopi odgovorno ravnanje
               nadzornikov, ki morajo zoper takšno osebo tudi naperiti odškodninsko tožbo. Še več.
               Zloraba družbe in njeno oškodovanje z namenom pridobitve premoženjske koristi je
               kaznivo dejanje po 240. členu Kazenskega zakonika, za katerega je zagrožena zaporna
               kazen do petih let.</p>
               <p>Naša vlada se je odločila za ustreznejši ukrep. V medresorskem usklajevanju je že
               predlog sprememb Zakona o gospodarskih družbah, ki podrobneje in dodatno ureja
               nasprotje interesov poslovodij. Po teh predvidenih spremembah mora poslovodja,
               izvršni direktor ali prokurist družbe, če pride do nasprotja interesov pri sklepanju
               pravnega posla z neko družbo, katere družbenik je sam ali njegov ožji družinski član,
               ali če je na kakršen koli drug način udeležen na dobičku te družbe, za sklenitev
               takšnega pravnega posla pridobiti soglasje nadzornega sveta. Na ta način je bolje
               utrjeno načelo transparentnosti in preglednosti poslovanja družb in sklepanja poslov
               z drugimi družbami, kadar bi lahko prišlo do nasprotja interesov.</p>
               <p>Naloga Državnega zbora je, da odgovorno sprejema zakonodajo kot pravni okvir našega
               sobivanja v tej skupnosti. Konkreten primer je lahko povod za nove zakonske
               iniciative, ne more pa biti edino merilo urejanja razmerij v naši skupnosti. Pravna
               država mora imeti razvite vzvode za odkrivanje, pregon in presojo odgovornosti.
               Pravna država ni gromovništvo v tem parlamentu, ampak dosledno delo pristojnih
               institucij, da zakonito, pravično in učinkovito opravijo naloge, ki so jim zaupane. V
               tako imenovani aferi Toplek je to najprej nadzorni svet družbe Talum, organi
               večinskega lastnika, torej družbe Eles Slovenija, ne nazadnje pa tudi Agencija za
               upravljanje kapitalskih naložb. Obstoječa zakonodaja na tem področju, vključno s
               Kazenskim zakonikom, pa daje tudi institucijam pravosodnega sistema vse možnosti, da
               reagirajo na tovrstne primere in tudi na ta način uveljavijo enakost vseh pred
               zakonom.</p>
               <p>Medtem je stališče Socialnih demokratov jasno: obsojamo vsakršne zlorabe,
               ugotovljene v postopku pristojnih institucij in zato so in morajo biti predmet tudi
               naše javne obsodbe. Takšna ravnanja so nam tuja, to niso naše vrednote, to niso naša
               prepričanja in to ni naša politika.</p>
            </sp>
            <sp xml:id="SDZ5-Izredna-34-2010-12-02.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Miro
               Petek.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp24">

               <speaker>MIRO PETEK:</speaker>

               <p>Spoštovani predsednik Državnega zbora, spoštovana ministrica!</p>
               <p>V Poslanski skupini SDS smo se odločili za vložitev Predloga zakona o spremembah in
               dopolnitvah Zakona o gospodarskih družbah zaradi zlorab instituta tihe družbe in ne
               kaže posebej poudarjati, da bomo v naši poslanski skupini ta zakon podprli.</p>
               <p>V Sloveniji za institut tihe družbe, ki ga določa Zakon o gospodarskih družbah,
               očitno še nismo dovolj zreli in danes spoznavamo, da to možnost zakonodaja predvideva
               desetletja ali celo več prezgodaj. Tiho družbeništvo se je namreč pri nas očitno
               izrodilo in razširilo tudi okrog gospodarskih oziroma trgovinskih družb ne le osebnih
               družb, kot predvideva zakon. V Sloveniji se še vedno ni končala prvobitna akumulacija
               kapitala. Prepletenost vladajoče politike z drugo fazo lastninjenja in požrešnost
               posameznikov, ki se kot tihi družbeniki skrivajo v najrazličnejših gospodarskih
               družbah in hkrati sedijo v nadzornih organih ali na vodilnih mestih državnih ali
               paradržavnih podjetjih in institucij, prispevajo k oškodovanju državnega premoženja
               in javnega interesa. Z uveljavitvijo teh zakonskih sprememb se bo omogočilo načelo
               javnosti, načelo javnosti pa omogoča večjo transparentnost. Večja transparentnost pa
               je orodje za preprečevanje konflikta interesov in s tem tudi korupcije. Po našem
               prepričanju je razkriti primer gospoda Topleka, direktorja Taluma, predsednika
               nadzornega sveta državne banke NKBM in vplivnega člana SD, le vrh ledene gore. Pod
               vrhom in širno gladino se gotovo skrivajo nova znana imena, tako iz sveta politike
               kot tudi gospodarstva, ki kot družbenik podjetij niso vpisani v register, vendar
               bogato participirajo pri dobičku teh podjetij. Tiha družba in tihi družbeniki so pri
               nas le še en od mnogih instrumentov plenjenja.</p>
               <p>Tihe družbe omogočajo, da posamezniki ne razkrijejo svojih finančnih naložb in niso
               vpisani v register. Tihi družbeniki zato nimajo nobenih obveznosti do upnikov,
               ukinitev tega instituta pa bi tudi ustrezno zavarovala poslovne partnerje nekega
               podjetja. Tihe družbenike bi po naši oceni lahko našli v tistih posvečenih družbah,
               ki veliko poslujejo z državo ali jim banke v državni lasti gredo na roke z velikimi
               krediti. Zakaj so ti družbeniki skriti, zakaj so v nekem tajnem društvu? Seveda
               zaradi konflikta interesov. Kdor nima konflikta interesov, kdo ima čisto vest –
               seveda, s čisto vestjo imamo velike probleme, posebej tam, kjer vesti sploh ni –,
               lahko svoje deleže v podjetjih v vsakem trenutku pokaže in objavi. Kdor kaj prikriva,
               kdor ima kosmato vest, ta bo v Sloveniji na področju podjetništva segel po institutu
               tihega družbenika in se bo izognil nadzoru javnosti, pa verjetno tudi davčnih in
               drugih institucij in nadzora.</p>
               <p>Sam imam 660 delnic v časopisu Večer. To je javno znano in to vsakokrat javno povem.
               Sprašujem pa se, koliko je v tej dvorani tihih družbenikov v različnih podjetjih. Ali
               je v tej dvorani tudi kak posameznik, tihi družbenik, povezan s kakšno od družb v
               povezavi s SCT ali pa s Primorjem, Ajdovščina ali kakšni drugim podjetjem, ki dobiva
               ali je dobivalo velikanske in ugodne kredite na državni NLB ali Novi KBM iz Maribora?
               In to tako visoke kredite, ki jih podjetje brez zvez in ustreznega političnega
               genskega zapisa niti v sanjah ne morejo dobiti. Predvsem pa kredite, za katere se je
               že vnaprej vedelo ali pa je bilo celo dogovorjeno, da jih ne bodo nikoli odplačali.
               NLB pa prehaja iz sanacije v sanacijo na račun slovenskih davkoplačevalcev.</p>
               <p>Zanimivo bi bilo vedeti, če in v kolikih in katerih tihih družbah sodelujejo drugi
               nadzorniki Nove KBM ali nadzorniki Nove Ljubljanske banke. Zanimivo bi bilo vedeti,
               koliko tihih družbeništev ima minister, ki je slovenski politični prostor obogatil s
               kulturo laži, ki jo celo predsednik države postavlja in proslavlja kot povsem
               legitimno metodo političnega boja in političnega življenja v Sloveniji. Koliko tihih
               partnerstev podjetij, ki posluje z državo, imajo politiki, ki jim je vse dopuščeno,
               vse oproščeno, ki jim je vedno znova treba dajati novo priložnost. Formula je
               razmeroma preprosta. Na eni strani s položaja oblasti iz državnega proračuna deliti
               posle različnim podjetjem, na drugi strani pa s položaja tihega družbenika v teh
               istih podjetjih participirati pri dobički; ali voditi državno podjetje, posle pa
               dajati zasebnemu podjetju, kjer si tihi družbenik. To je sivo polje, na katerem se
               nekateri posamezniki zelo dobro znajdejo tudi brez kompasa, seveda pa nihče ne ve,
               nihče v tej državi ne ve, koliko je tega. Ker je to nevarno početje, kjer se
               zakonodaja brezbrižno izigrava, kjer so organi pregona invalidni, je v duhu
               preventive to treba na nek način omejiti.</p>
               <p>Transparentnost je temelj boja proti korupciji in v Slovenji je tiho družbeništvo
               gotovo eden izmed vzrokov korupcije, ki jo je težko odkrivati in razkrivati. Čeprav
               si ne delamo utvare, da bomo s to spremembo zakona lahko povsem prekinili s to
               prakso, pa smo prepričani, da jo bomo lahko v vsakem primeru omejili. Kdor danes
               uveljavlja skrivaštvo, zato da prikrije konflikt interesa in se brez nadzora
               ustreznih institucij bogato napaja ob državnih jaslih, si bo v prihodnje moral
               postaviti vsaj skromno vprašanje: Ali se to splača? Če bo v doglednem času prišlo še
               do sprememb v pravosodnem sistemu, ki je temelj pravne države, potem bodo potencialni
               kršitelji zakonodaje zagotovo dvakrat premislili, ali bodo šli v to početje.</p>
               <p>Po zapisih v časopisih pa najbolj svež primer Topleka kaže, da se tiha partnerstva –
               celo več, slišali smo in prebrali smo, da je šlo za tihega družbenika – dosegajo celo
               z izsiljevanjem. Očitno izsiljevanja v tej državi niso kazniva dejanja in kadar ni v
               interesu vladajoče elite, niso sankcionirani niti kakšni poskusi umora. Ker je v igri
               tako sorodstvena kot tudi politična povezanost kršiteljev zakona na eni strani in
               sodnikov na drugi strani, bo epilog tega primera seveda klavrn sramoten in zagotovo v
               posmeh pravni državi.</p>
               <p>Ker se državni posli podeljuje podjetjem, v katerih so tudi posvečeni tihi
               družbeniki, se vse skupaj draži, posamezniki bogatijo, v državi pa ni denarja za
               plače javnih uslužbencev, za pokojnine, za zdravstvo. Transparentnost je pomembna
               tudi zaradi odnosa do drugih poslovnih partnerjev, zaupanje v neko podjetje namreč
               daje tudi lastniška struktura posameznega podjetja in če so tihi partnerji v nekem
               podjetju prevaranti ali celo kriminalci, bo to poslovnim partnerjem jasen znak, da je
               poslovanje s takim podjetjem več ali manj tvegano.</p>
               <p>Kot smo slišali, Vlada tega zakona ne podpira, kar je razumljivo, ker ta zakon
               neposredno vstopa in posega v interesno sfero njenih ljudi. Paleta izkoriščanje
               političnega položaja in politične moči, sorodstvenih vezi in povezav, gospodarskih
               omrežij se je kot nekakšen rak razrasel po tej državi. Politični prevzemi podjetij in
               tudi javnih zavodov se vrstijo. Sedaj je na vrsti še RTV, ki mu z novim zakonom ravno
               tako dodajate zasebni značaj, da bomo mogoče črpanje, izčrpavanje profita ter
               ustvarjanje novih medijskih tajkunov. Toda resna in odgovorna vlada bi se današnjega
               predloga zakona morala razveseliti, če bi imela interes, da bo to državo popeljala iz
               gospodarske in tudi iz moralne krize.</p>
               <p>Vprašajmo se, ali smo v tej državi kdaj opravili resno analizo, kdo največkrat
               dobiva posle na javnih natečajih, kjer gre za milijardna državna sredstva. Večinoma
               so to ena in ista podjetja. So res najboljša? So res najcenejša? So vsa ostala, ki so
               zavrnjena, res tako zanič? Ali je ob našem javnem naročanju in javnih naročilih tudi
               klavzula, s katero podjetje, ki se prijavi na nek natečaj, zagotavlja, da nima takih
               tihih družbenikov, ki bi se zaradi svojega siceršnjega položaja znašli v konfliktu
               interesov? Na primer, predsednika Vlade, njegovo bivšo podjetno šefico kabineta,
               generalno sekretarko Vlade, ministre, državne sekretarje, vse nas poslance in še bi
               lahko naštevali. Ne, tega vprašanja si nismo nikoli postavili in ta klavzula tudi ne
               obstaja. Toda obstaja utemeljen sum, da je tiho družbeništvo s strani posameznikov,
               ki odločajo o delitvi državnega denarja, precej razširjeno. Obstaja utemeljen sum. Če
               bi raziskali tudi ta fenomen, bi lahko dobili odgovor, zakaj je na tem področju
               toliko korupcije, zakaj se ustvarjajo neke lažne potrebe za javna naročila, zakaj se
               prilagajajo javni razpisi, katerim podjetjem se kasneje z aneksi priznavajo višji
               stroški. Vse to prispeva k neupravičenemu bogatenju, ustvarjenemu brez lastnega dela,
               brez znanja, brez inovativnosti, oškodovanje proračuna; ustvarja se enakost v družbi
               in državi. Vprašajmo se, ali, koliko in kdo je tihi družbenik v tistih podjetjih, ki
               so nedavno dobila državna sredstva po zakonu o razvojni pomoči Pomurju.</p>
               <p>Torej, naši državi manjka transparentnosti. Tudi v takšnih primerih, ko izvemo, da
               naj bi bila ministrica Radićeva sorodnica direktorja podjetja Boxmark in da bo to
               podjetje dobilo državna sredstva, ker bo na Koroškem pričelo šivati prevleke. V
               takšnem sorodstvenem kontekstu se postavlja favoriziranje Boxmarka v neko drugo
               luč.</p>
               <p>Manjka nam transparentnosti, nacionalnega ponosa, poštenosti in tudi znanje v
               zunanji politiki. Tajno obiskovanje predsednika Vlade nekega tretjega, četrtega
               sekretarja na sedežu ameriške ambasade je hlapčevsko ponižanje za to državo, da ne
               govorimo o tajnem trgovanju v prostorih te ambasade, ki lahko na dolgi rok pomeni
               velikanske probleme. Ali je predsednik Vlade ali kakšen minister mogoče tihi
               družbenik kakšnega ameriškega...</p>
            </sp>
            <sp xml:id="SDZ5-Izredna-34-2010-12-02.sp25">

               <speaker>PREDSEDNIK DR. PAVEL GANTAR:</speaker>

               <p>Prosim za zbranost in pozornost v dvorani.</p>
            </sp>
            <sp xml:id="SDZ5-Izredna-34-2010-12-02.sp26">

               <speaker>MIRO PETEK:</speaker>

               <p>... podjetja?</p>
               <p>Ker nimamo več tajnih uradnih listov, se del slovenske politike očitno zbira v
               tajnih društvih. Pregledno in odgovorno vladanje je eden od osnovnih postulatov
               pravne države. Odgovorno vladanje pomeni sprejemanje dobrih odločitev za vse, ne le
               za izbrano elito, tako na področju ustvarjanja pogojev za gospodarstvo, socialo,
               kulturo. Namesto tega so se v tej državi razbohotili privilegiji, neenakost,
               korupcija, klientelizem; narcisoidna, ohola in vase zaverovana ter, rekel bom,
               nesposobna oblast.</p>
               <p>Končal bom prosto po Rooseveltu: za to vlado je očitno merilo za napredek to, koliko
               si bodo v tem času nagrabili tisti, ki že imajo veliko in bodo imeli še več, namesto
               da bi zagotovili dovolj za vse tiste, ki imajo premalo oziroma nimajo nič.</p>
            </sp>
            <sp xml:id="SDZ5-Izredna-34-2010-12-02.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Tadej Slapnik.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp28">

               <speaker>TADEJ SLAPNIK:</speaker>

               <p>Spoštovani predsednik, gospa ministrica, kolegice in kolegi!</p>
               <p>V Poslanski skupini Zares – nova politika smo razpravi in oblikovanju stališča o
               predlagani spremembi zakona o gospodarskih družbah namenili veliko pozornost.</p>
               <p>V Poslanski skupini se namreč strinjamo s stališčem predlagatelja, da je treba
               onemogočiti prikrivanja in zlorabe, navzkrižja interesov v gospodarskih družbah v
               celoti oziroma tudi v delni državni lasti, saj le-to vodi v prikrito oškodovanje
               državnega proračuna. Opozarjamo pa, da je treba načela preglednosti poslovanja in
               vestnosti ter poštenja uveljaviti tudi na celotnem področju korporativnega
               upravljanja v Sloveniji tako za gospodarske družbe, ki so v lasti države, kot tudi za
               vse ostale družbe, ki so popolnoma v zasebni lasti. Žal pa ob tem predlogu v oči bode
               dejstvo, da največja opozicijska stranka želi s predlogom zakona zgolj izkoristiti
               medijski učinek ob tem, tudi za nas spornem ravnanju enega od menedžerjev gospodarske
               družbe, ki je v lasti gospodarske družbe, katere 100 % lastnica je država. Četudi
               revizija ni odkrila nezakonitosti, gre po našem prepričanju v primeru za izrazit
               konflikt interesov, in je tovrstno ravnanje po naših ocenah nedopustno.</p>
               <p>Ker je predlagatelj novele zakona pri snovanju rešitev pokazal pomanjkanje
               razmisleka o najboljših mogočih rešitvah, predloga zakona večina poslancev Zaresa ne
               bo podprla. Predloga zakona ne bomo podprli zato, ker se nam omenjeno ravnanje
               menedžerja ne bi zdelo sporno, ampak zato, ker so se v največji opozicijski poslanski
               skupini odločili za najslabšo mogočo rešitev, ki pa je sicer, resda, tudi najlažja.
               Najenostavneje je družbe kar prepovedati, medtem ko je precej bolj raznovrstna paleta
               rešitev, ki se nam ponuja v želji, da bi v bodoče odpravili podobna sporna ravnanja.
               Predlagatelji bi lahko, če bi želeli urediti zgolj primere, ko direktor državnega
               podjetja izkorišča možnost položaja tihega družbenika za svoj privatni interes,
               slednje uredili v Zakonu o integriteti in preprečevanju korupcije. Ta v svojem 35.
               členu naročnikom, ki poslujejo po predpisih o javnem naročanju, določa omejitve
               poslovanja s subjekti, v katerih je funkcionar, ki pri tem naročniku opravlja
               funkcijo, ali njegov družinski član, član poslovodstva ali je neposredno ali preko
               drugih pravnih oseb v več kot 5 % udeležen pri ustanoviteljskih pravicah, upravljanju
               oziroma kapitalu. Enako bi lahko veljalo tudi za poslovodne osebe, direktorje in
               člane kolektivnih poslovodnih organov vseh javnih podjetij in gospodarskih družb, v
               katerih ima večinski delež država ali lokalna skupnost. Pa predlagatelji tega niste
               storili.</p>
               <p>Reševanje problematike so se, po našem mnenju, lotili na neustrezen, a medijsko
               bombastičen način. Če se lahko izrazim s prispodobo, so se na lov na fazane odpravili
               s puško za lov na slone. Dejstvo pa je, da se v praksi tihe družbe nemalokrat
               zlorablja in uporablja za povsem druge namene. Tiha družba namreč omogoča tudi
               nenamensko izčrpavanje podjetij s strani poslovodstev, ki so tihi družbeniki
               podjetij, ki imajo od tovrstnega izčrpavanja koristi. Nemalokrat se uporabljajo za
               prikrivanje dejanskega lastništva podjetij, ki v kombinaciji z drugimi pogodbami, ki
               nimajo osnove v tem zakonu, omogočajo tudi vpliv na poslovodstvo družbe in v tem
               razmerju vzpostavljajo tako imenovane slamnate družbe. Zaradi tovrstnih deviacij so
               razmisleki o ukinitvi tihih družb na mestu, vendar je treba ob tem ugotoviti, ali
               bomo s tem ukrepom deviacije tudi dejansko onemogočili. Zato pa je treba razumeti, da
               je razmerje med tihim družbenikom in nosilcem tihe družbe podobno posojilnemu
               razmerju. Tihi družbenik je podoben posojilodajalcu, ki namesto obresti za posojen
               znesek prejema delež dobička družbe. Od posojilodajalca pa se razlikuje po tem, da je
               udeležen tudi pri izgubi družbe.</p>
               <p>Z namenom preprečevanja izčrpavanja podjetij Zakon o gospodarskih družbah v svojem
               8. členu ureja institut spregleda pravne osebnosti, ki se uporablja tudi za
               odgovornost tihega družbenika. V primeru torej, ko bi član poslovodstva sklepal
               pogodbe za družbo, v kateri je sam tihi družbenik, in s tem oškodoval družbo ter
               posledično tudi zaposlene, bi kršil svojo obveznost ravnati kot skrben, vesten in
               pošten gospodar in zato bi družbi v skladu z 263. členom zakona tudi odškodninsko
               odgovarjal. Zato je zelo pomembno, da v imenu družbe v takem primeru ukrepajo prav
               nadzorniki, tako da vložijo odškodninsko tožbo. Seveda je v praksi težko predvideti
               ali dokazati, da so tovrstni naklepi posledica konkretnega tihega lastništva, saj je
               to javnosti prikrito. Zato je še toliko pomembneje zaznavanje vsakršnega škodnega
               ravnanja poslovodstev s strani nadzornikov, ki poleg iskanja njihove odgovornosti za
               storjeno dejanje, dejansko omogoči tudi razkritje morebitnega tihega solastništva. V
               tem primeru je jasno in glasno treba opozoriti, da zloraba družbe in njeno
               oškodovanje z namenom pridobitve premoženjske koristi predstavlja kaznivo dejanje, za
               katerega je v Kazenskem zakoniku zagrožena kazen zapora do 5 let.</p>
               <p>V Poslanski skupini Zares se zavedamo, da veljavni Zakon o gospodarskih družbah ne
               vsebuje določb, ki urejajo vprašanje nasprotja interesov. To področje je v našem
               pravnem sistemu namreč urejeno le v Kodeksu upravljanja javnih delniških družb, ki pa
               žal velja samo za javne družbe, torej za družbe, katerih delnice kotirajo na trgu
               vrednostnih papirjev.</p>
               <p>V Poslanski skupini Zares – nova politika menimo, da konflikta interesov ni mogoče
               rešiti zgolj s črtanjem poglavja o tihih družbah, saj je lahko tovrsten ukrep le
               dimna zavesa, ki bo v očeh javnosti prikrila dejstvo, da lahko do enakega dejanskega
               stanja prihaja tudi v prihodnje na podlagi drugih pogodbenih razmerij, ob še veliko
               manjšem pravnem varstvu, kot ga poznamo danes.</p>
               <p>Veseli nas, da je Ministrstvo za gospodarstvo do današnje seje pripravilo novelo
               Zakona o gospodarskih družbah, ki vprašanja konfliktov interesov poslovodstev in
               možnosti razkrivanja tihih družbenikov ureja celovito in sistemsko. Če je bilo
               slednje dejanski namen predlagateljev, ne dvomim, da to zadovoljstvo delijo za nami
               in bodo novelo zakona tudi podprli.</p>
            </sp>
            <sp xml:id="SDZ5-Izredna-34-2010-12-02.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo predstavitev stališč poslanskih skupin. Sledi splošna razprava poslank
               in poslancev. Besedo ima Cvetka Zalokar Oražem, pripravi pa naj se Anton
               Anderlič.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp30">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice!</p>
               <p>Mislim, da je iz številnih razprav, ki so bile v okviru predstavitve mnenj
               poslanskih skupin, zaznati kar precej zadreg, kar precej resnih razmislekov o zadevi,
               s katero se danes srečujemo kot problemom – tiho družbeništvo in tihe družbe. Treba
               je reči, da je to nekaj, kar je v pravni praksi številnih držav prisotno, in je ena
               od tistih zgodb, za katero bi lahko rekli, da v urejenem kapitalizmu, če tako rečem,
               ima svojo funkcijo, ima svoj namen. Gre za to, da je to nek način, za katerega se
               nekdo odloči, kako bo investiral svoj denar. To v urejenem kapitalizmu deluje, ima
               svoje pozitivne učinke, seveda se pa zadeva – tako kot številne stvari v naši
               preljubi državi – pri nas zgodi drugače. Pri nas, kjer vemo, da nimamo urejenega
               kapitalizma, ampak lahko že več let, predvsem pa v zadnjem obdobju, govorimo o
               povampirjenem kapitalizmu. Tu se zgodi zadeva in tudi na nek način porajajo naši
               pomisleki, kaj s to zadevo narediti.</p>
               <p>Gre za tiho družbeništvo, gre za to, da nekdo denar na ta način vloži v neko
               podjetje. Tu, poudarjam, eksplicitno piše, da gre za zadeve, urejene v okviru osebnih
               družb – da približno razumemo. Mislim, da je pa treba ugotavljati, zakaj tiho
               družbeništvo, ker imamo lahko ob tem mnogi pomisleke, da gre za neko skrivanje, za
               neko prikrivanje, za neke drugačne namene in ne zgolj namene vlaganja sredstev
               investiranja in seveda potem tudi rezultatov, ki jih na ta način dobimo.</p>
               <p>Žalostno je, da je v tej državi enostavno vse mogoče in nas več nič ne preseneti.
               Čisto nič nas ne preseneti. Kajti anomalij in kršitev in izigravanj dobrih zakonskih
               rešitev je enostavno toliko, da se vsi samo čudimo. Zato tudi normalni ali pa, bom
               rekla, ljudje, ki razmišljamo predvsem s poštenimi nameni, smo enostavno postavljeni
               pred velika vprašanja, ali ohraniti neko pravno obliko, ki bi lahko imela pozitivne
               učinke. Reči moram, da mene niso prepričali, da je kakšen velik presežek, zato ker
               imamo v Sloveniji tihe družbe in da od tega ta družba res veliko ima in da
               podjetništvo cvete na ta način in v tem smislu. Zato se mi zdi, da ne bo prav nobene
               velike škode, če se tiho družbeništvo tudi ukine za toliko časa, da bo ta družba v
               resnici zmogla tisto, o čemer smo danes govorili; ko bomo sposobni vzpostaviti prave
               vzvode nadzora – v tem trenutku vemo vsi, da smo zelo šibki in da vsakodnevno
               ugotavljamo, kako nam te stvari uhajajo iz rok. Ko bomo sposobni in bomo imeli
               zaupanje v to, da bo zagotovljeno korektno sodno varstvo in ne bodo stvari zastarale
               na sodiščih, tako kot se dogaja v primeru Satex, ki je v posmeh celotni družbi, in da
               bo tudi urejen pregon takšnih zadev. Menim, da bo v tem trenutku ta družba, ki ima
               določene težave pri vzpostavljanju tega nadzorstvenega momenta, vedno izigrana. Žal
               vsega, kar so sposobni v tej državi pokvarjeni in ljudje z neomejeno domišljijo, kako
               državo izigrati, kako zaobiti in potegniti koristi iz stvari, ki so bile napisane in
               uzakonjene z dobrim namenom – v tem trenutku pač take miselnosti v tej družbi ni.
               Prevladujejo – in upam, da bodo kmalu tudi na nek način vendar doživeli svoj konec –
               tako imenovani podjetniki in tako imenovani gospodarstveniki, ki so daleč od tega, da
               bi se lahko ponašali s tem nazivom, ki bi lahko imel veliko pozitivno konotacij.</p>
               <p>Glede na to, da kakšnih velikih presežkov, kakšnih izjemnih pozitivnih zadev nisem
               zaznala in jih – tudi po številnih vprašanjih, ki sem jih postavila, ali bi bila to
               kakšna velika škoda, če bi ta zadeva bila v Sloveniji s tem predlogom zakona na nak
               način prekinjena – ne vidim, bom predlog zakona, da se tiho družbeništvo in tihe
               družbe ukinejo, podprla.</p>
            </sp>
            <sp xml:id="SDZ5-Izredna-34-2010-12-02.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo bo dobil mag. Andrej Vizjak kot predlagatelj. Naslednji govorec je mag. Franc
               Žnidaršič.</p>
            </sp>
            <sp xml:id="SDZ5-Izredna-34-2010-12-02.sp32">

               <speaker>MAG. ANDREJ VIZJAK:</speaker>

               <p>Hvala lepa za besedo.</p>
               <p>Zlasti v zadnjem času, recimo leto, dve, smo priča številnim aferam na gospodarskem
               področju. Številni direktorji so s svojimi namerami oškodovati podjetja in
               delničarje, nasedli. Nasedli so tudi zaradi posledic krize, težko dostopnega kapitala
               in nemogočega financiranja tistih njihovih namer. Torej padamo iz afere v afero.
               Slišimo, da so danes hišne preiskave pri lastnikih oziroma vodilnih Merkurja in
               podobno. Ampak, kaj nam to, spoštovani, koristi, ko pa ni niti enega, niti enega
               sodnega epiloga nikjer. Gospodje in gospe so denarje pobasali, spravili v tujino,
               naši preiskovalni organi delajo, delajo, naredijo pa bore malo. In spoštovani, največ
               za preprečitev deviacij in gospodarskega kriminala bi lahko storili s tem, da bi
               imeli učinkovito pravosodje in da bi bila sleherna afera razčiščena tako hitro, kot
               je bil razčiščen primer Srečka Prijatelja. Če bi gospodarski kriminal bil in doživel
               sodni epilog v, recimo, obdobju pol leta, leta dni, potem bi bilo verjetno tega
               kriminala manj in hkrati ne bi kar silil drugih, ki imajo te skomine, da se poslužijo
               stranpoti, inovativnih pristopov in oškodujejo delničarje lastnike in delavce. Ker pa
               sodnih epilogov ni, bomo pa priča temu še v prihodnje.</p>
               <p>V Slovenski demokratski stranki smo želeli odpraviti in želimo odpraviti enega izmed
               eklatantnih deviantnih primerov gospodarskega kriminala in možnih zlorab navzkrižja
               interesov, zato predlagamo črtanje možnosti obstoja tihih družbenikov in tihih družb.
               Zakaj? Zaradi tega, ker so evidentno vpleteni tudi nosilci in pomembni politiki v
               tiho družbeništvo in v to. Ta problem imamo danes in tukaj, zato ga želimo odpraviti.
               Slišim pa, da nekateri pravite, da je to sicer dober cilj, vendar da je sredstvo
               neposrečeno oziroma da bi lahko naredili še več škode, kajti omogočena so sicer druga
               pogodbena razmerja. Ni res, spoštovani! Niste prebrali zakona. Preberite, prosim,
               šesti člen zakona, ki pravi, da je treba sleherni pravni posel vpisati v sodni
               register. Sleherni, če ne, je ničen. Sleherno relacijo med, bom prebral, če niste
               sami prebrali. To je 6. člen zakona: "Za vpis v sodni register je treba prijaviti
               vsak pravni posel in priložiti akte, s katerim oseba s premoženjskim vložkom v
               podjetje koga drugega pridobi pravico do udeležbe pri dobičku." Ker lahko, da ne gre
               samo za premoženjski vložek, imamo drugi oziroma naslednji odstavek: "Za vpis v
               register je treba prijaviti vsako pogodbeno razmerje in prijavi priložiti akte, ki
               urejajo kakršne koli medsebojna razmerja med družbeniki ter med družbenikom in
               družbo." Pravni posel ali pogodbeno razmerje, ki ni v skladu s tem, kar sem prebral,
               je nično. Torej ni res, da obstajajo potem možnosti, če ta zadeva ne bo regulirana
               skozi ZGD, da bodo cvetele pogodbe in pravni posli na drugačen način. Lahko da,
               vendar bodo nični. Kaj pa v pravu pomeni ničnost, pa vsi vemo.</p>
               <p>Predlagatelji s tem dejansko želimo odpraviti pogodbena razmerja, ki niso vpisana v
               sodni register. Če je kakšen svetel primer, če je, prosim, kakšen sploh mogoč primer,
               da prikrivanje javnosti nekega pogodbenega razmerja ima pozitiven učinek na družbo,
               mi ga, prosim, povejte – jaz ga ne poznam. Tudi to, da če nekdo z nekim stvarnim
               vložkom sodeluje pri dobičku, to je vse stvar pogodbe med družbenikom in družbo, ki
               jo omogoča Zakon o gospodarskih družbah že sedaj. Saj ta tiha družba je pravzaprav
               specifična samo zaradi tega, ker omogoča skrivanje, prikrivanje in omogoča zlorabo
               navzkrižja interesov in tudi zlorabo ostalega. Zakaj bi se nekdo skrival? S prsti v
               marmeladi smo zalotili pomembnega člana SD, ki je kandidiral na listah SD, ki je
               pravzaprav dolgoletni direktor podjetja Talum, gospoda Danila Topleka, ki je bil tihi
               družbenih tihega družbenika Gradbenega podjetja Ptuj in je želel imeti kar naenkrat
               brez vložka, brez česarkoli 10 milijonov evrov oziroma 5 milijonov evrov, ker je
               omogočil, da se je Gradbeno podjetje Ptuj znašlo v rokah določenega zasebnika, in ker
               ni preprečil, da bi Gradbeno podjetje Ptuj utrpelo škodo in bilo drugače
               sankcionirano, ker je pač v tistem delu Slovenije ta gospod "bog in batina".</p>
               <p>Torej imamo danes in tukaj eklatanten primer zlorabe vodenja državnega podjetja za
               takšne in drugačne osebne primere. Vi pa pravite, da bomo s tem naredili lahko tudi
               kašno škodo, če bomo to možnost ukinili, hkrati pa ne poveste, kateri primer bi pa
               lahko bil kot škoda, če se nekdo kot tihi družbenik nekje skriva. Pravite, da je
               mogoče tudi sicer pravne posle sklepati, se skrivati in če bi to regulacijo
               odpravili, bi se to še bolj razpaslo. Ne! Ne bi se, ker so takšni pravni posli in
               takšne pogodbe nični. Dopuščam tudi možnost, da se da ta zakon še nadgraditi, še
               popraviti, ampak to lahko storimo, če ga spustimo v fazo naprej v nadaljnji
               parlamentarni proceduri. Vi pa govorite o tem, da bo moral nekdo biti pošten in
               priseči pred organi nadzora in ne vem kje in se razkriti. Mi imamo ministra te
               aktualne vlade, ki se javnosti ni razkril – recimo. Ja seveda, gospod predsednik
               Državnega zbora, protikorupcijski komisiji se je razkril, javnosti pa ni razkril
               svojega deleža v podjetju Ultra. To je fakt, to je dejstvo. Tako to je! Zmigujte ali
               pa ne, saj o tem imava verjetno različno mnenje, ampak kakor koli. Laganja in
               potvarjanja s strani marsikaterih ljudi je dovolj in vi boste naivno verjeli še
               naprej, da bodo vsi menedžerji lepo povedali, kje so, ne glede na vse tajne akte, ki
               jih imajo skrite v ozadju. Če ga bodo pa našli, si bo pa nekaj izmislil, tako kot si
               ta konkretni minister izmišljuje vsakič novo opravičilo: enkrat pravi, da nima posla,
               pravi, da nima poslovnih izdelkov, in tako naprej. Če bodo priplavali na dan tihi
               družbeniki, tudi pri Termoelektrarni Šoštanj in še marsikje drugje, ne bom prav nič
               začuden.</p>
               <p>Zakaj ne bi spravili v javnost v 30 dneh po sprejetju tega zakona vse te pogodbe in
               zavezali pogodbenike, da jih registrirajo v sodnem registru? Zakaj? Saj te pogodbe
               lahko ostanejo! Nekdo je rekel, da kako bomo pa zdaj ta pogodbena razmerja razdrli in
               tako naprej. Ni jih treba razdreti, samo registrirati jih je treba v sodnem registru,
               da bomo lahko videli te stvari. Torej ne gre za to, da bi se pogodbena razmerja
               razdirala, gre samo za to, da bodo transparentna, jasna in znana vsem, ki jim morajo
               biti v državi, še posebej pa davkariji. Koliko je tudi tu šlo kakih denarcev iz
               državne blagajne zaradi skrivanja, sam bog ve. Ko je Komisija za nadzor javnih financ
               pozvala Vlado, da pozove direktorje, člane in predsednike nadzornih svetov državnih
               firm, naj povedo, ali so tihi družbeniki – mislim, da najmanj kar je, bi jih lahko k
               temu pozvali –, je rekla Vlada, da jih niso pristojni tega spraševati. V isti sapi je
               bila pa Vlada pred pol leta, letom dni pa pristojna posegati v plače teh istih ljudi!
               Je bila pristojna posegati v plače, se strinjam, in je pristojna njih spraševati, ali
               so kje tihi družbeniki. Je pristojna. Pa imamo odgovor Komisiji s strani Vlade, češ,
               da tega ne bodo spraševali, ker za to ni zakonske osnove. Fino. Zakaj ni zakonske
               osnove? Je zakonska osnova. Problem je samo v tem, da ni volje in da je bojazen in
               strah, kaj bi priplavalo na dan. Kaj vse bi ugotovili, kje vse so ti cenjeni
               direktorji zraven s prsti in žepi.</p>
               <p>Torej, lahko se je izgovarjati, češ ni sistemsko, ni to, ni ono, bomo bolje
               pripravili, hkrati se pa ne ve, kako oziroma se predlagajo jalove rešitve, ki bodo
               omogočale to prikrivanje tudi v prihodnje.</p>
               <p>Saj, glasovanje bo pravzaprav pokazalo, kdo kam sodi.</p>
            </sp>
            <sp xml:id="SDZ5-Izredna-34-2010-12-02.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Franc Žnidaršič.</p>
            </sp>
            <sp xml:id="SDZ5-Izredna-34-2010-12-02.sp34">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Spoštovana ministrica s sodelavcem, kolegice in
               kolegi!</p>
               <p>Zakon, ki ga imamo pred sabo, brez dvoma izkazuje izjemno pozitiven namen, odpraviti
               možne posledice zlorabe na področju tihih družb v tem smislu, da se utajijo davki, da
               se koristijo notranje informacije, da se premoženje v lasti države lahko na tak ali
               drugačen način izkoristi za namene, ki niso zakonsko upravičeni ali utemeljeni. V tem
               smislu je dobro, da so ga vložili, čeprav opozicijski poslanci. Na vsak način pa je
               mogoče pri tem predlogu tudi videti, da bi sprejeti zakon, kot je predlagan, lahko
               povzročil negativne posledice s takojšnjo ali skoraj takojšnjo ukinitvijo tihih
               družb, v tem smislu, da bi v neki firmi, ki ji tihi družbenik omogoča poslovanje,
               lahko prišlo do odpuščanja delavcev, do izgube zaposlitve nekaterih delavcev, ne samo
               dobička, ki ga lahko dobijo iz tega naslova, pač pa tudi plače same.</p>
               <p>Moram pa reči, da je prav na te stvari treba gledati tako, da bi Zakon o
               gospodarskih družbah spremenili na način, da bi tihe družbe sicer lahko ostale,
               vendar tako, da ne bi bile mogoče zlorabe in negativne posledice njihovega
               delovanja.</p>
               <p>V tem smislu je najmanj, kar je ta predlog prinesel, to, da bo Vlada resno in, upam,
               v najkrajšem času pripravila potreben zakon, ki bo boljši od tega in ki bo imel
               vgrajene vse mehanizme, da do zlorab in anomalij ne bi prišlo. Mislim, da ni problem
               pravzaprav v tihih družbah, ampak v kroničnem neodgovornem ravnanju nadzornih svetov
               in uprav družb, ki so v državni lasti ali v solastništvu države. Tu bi kazalo
               zaostriti odgovornost do te mere, da do opisane zlorabe, ki je bila kot primer
               navedena, ne bi prihajalo.</p>
               <p>Zaradi tega smo v naši poslanski skupini bili najprej v dilemah, vendar sedaj, ko
               imamo zagotovilo, da bo Vlada pripravila boljše rešitve, tega zakona ne moremo
               podpreti. Hvala.</p>
            </sp>
            <sp xml:id="SDZ5-Izredna-34-2010-12-02.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Lojze Posedel. Pripravi naj se Jožef Jerovšek.</p>
            </sp>
            <sp xml:id="SDZ5-Izredna-34-2010-12-02.sp36">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsednik.</p>
               <p>V predstavitvi stališča poslanske skupine je bilo povedano, da bo podpora temu
               predlogu različna.</p>
               <p>Na začetku bi povedal, da spoštovano gospo ministrico izredno cenim in spoštujem in
               občudujem njeno delavnost in zagnanost, pa vendar mi je žal, da je v tem konkretnem
               primeru stališče Vlade takšno, da ta predlog SDS ni primeren za nadaljnjo obravnavo.
               Mislim, da bi veliko pripomogli, če bi ta predlog sprejeli; predvsem v tem delu, ki
               ga sledimo v družbi, ko slišimo tudi s strani predlagateljev toliko namigovanj,
               toliko sumov, toliko obtoževanj, toliko že tudi diskreditacij – celo v predstavitvi
               stališča SDS je bilo navrženo, da je baje ministričin stric nek lastnik nekega
               podjetja. To je vse tisto, kar zastruplja to družbo in to zaupanje ljudi, ki je
               popolnoma izgubljeno in se bo s tem načinom samo še stopnjevalo.</p>
               <p>Zelo se sprašujem, ali bi takšen predlog stranka SDS dala tudi v primeru, če bi bila
               v tem mandatu na oblasti. Prepričan sem, da ne. Če bi imela te poštene namene, ki
               vejejo iz tega predloga, bi takšen predlog dala v prejšnjem mandatu. Če bi verjel
               tudi v poštene namene kolega Vizjaka, ki sprašuje, zakaj Vlada ne vpraša ministre,
               državne sekretarje in ostale funkcionarje, ali so tihi družbeniki – ne verjamem v
               poštene namene. Če bi ti pošteni nameni bili, bi to gospod Vizjak lahko vprašal kot
               član prejšnje vlade prejšnje ministre, prejšnje državne sekretarje, ne samo, ali so
               tihi družbeniki, ampak tudi, ali so pri državnih bankah najemali zelo zelo ugodne
               kredite. Poznamo tudi primer državnega sekretarja, ravno v času prejšnje vlade, z
               zelo ugodnimi krediti. Zato nisem tako prepričan v to poštenost. Kljub temu bom ta
               predlog, da bo lažje predlagateljem, osebno podprl ravno iz tega razloga, da se ne bo
               nadaljevalo to spraševanje, koliko nas je tihih družbenikov v tem parlamentu, v tej
               vladi, in bi na ta način mogoče tudi lahko prišli do konca tem sumničenjem in tem
               ugibanjem.</p>
               <p>Osebno sem prepričan, da je tiho družbeništvo zelo pozitivna stvar, vendar v
               urejenih razmerah urejenega kapitalizma. To, kar imamo v Sloveniji, je daleč od
               urejenega kapitalizma, je divje, da ne rečem še kakšno drugo. Divji kapitalizem je
               posledica tranzicije, kjer ni vprašanje vlade ali pa politične opcije, ampak tega, da
               se v tem obdobju dogaja marsikaj, kar ni primerno. Zato je tudi na različnih
               področjih sicer zakonsko primerno urejeno – tudi tiho družbeništvo je v naši
               zakonodaji popolnoma primerno urejeno, pa vendar vidimo te anomalije. Prepričan sem –
               ne samo zaradi tega primera, ki ga je v obrazložitvi dala stranka SDS oziroma so ga
               dali predlagatelji –, da je teh primerov več. Kot tudi ne verjamem, da so vsi ostali
               primeri tihega lastništva pošteni.</p>
               <p>Zato v tem obdobju ne bi bilo nič narobe, če bi tiho družbeništvo ukinili, kot je
               predlog predlagateljev, in ga mogoče kasneje, ko bodo zadeve urejene, ponovno
               uveljavili, ker je pač to način, ki je uveljavljen v tujini in ki funkcionira, če so
               te družbene norme, poslovne norme, morala, znatno višje, kot je trenutno po
               Sloveniji. Zato je sklicevanje na odgovornost nadzornih svetov že rahlo smešno, glede
               na zelo v nebo vpijoče primere, kako neodgovorno ravnajo v določenih primerih
               nadzorni sveti, kako opuščajo svoje funkcije, ali pa, da je uprava, kot je bilo
               rečeno, nekaj korakov pred nadzornim svetom, ali pa, da je vse skupaj – uprava in
               nadzorni svet – ena lepa srečna družinica. Zato sem prepričan, da bi bilo dobro na
               tem področju narediti to preverjanje. Verjamem tudi v besede ministrice, da bo v
               kratkem pripravljena dodatna zakonodaja. Gospa ministrica, verjamem, da bo kljub temu
               predlog izglasovan tako, da boste z vaše strani morali izpolniti obljube po
               zakonodaji, ker ne verjamem, da bo ta predlog danes dobil zeleno luč za nadaljnjo
               obravnavo, v kateri bi lahko tiste stvari, ki so tudi s strani predlagateljev slabo
               rešene, se pravi ukinitev, ki bi lahko povzročila tudi eventualno škodo tihim
               družbenikom, bi morali verjetno v samem postopku ta čas podaljšati, zato da ne bi
               kateremu od tihih družbenikov ali nosilcu firme povzročili kakšne škode.</p>
               <p>Osebno sem prepričan, ponavljam, da bi na ta način prekinili s tem zastrupljanjem
               ozračja in označevanjem vseh, ki nasprotujejo takšnemu predlogu, kot tiste, ki
               skrivajo, ki lažejo, ki delajo vse tisto, kar nekdo očita.</p>
               <p>Ob takem očitanju pa ne morem, da se ne spomnim pregovora, ki pravi – sicer ni
               najlepši, je pa zelo zgovoren –, da svinje mislijo svinjske misli. Zato bom ta
               predlog tudi podprl.</p>
            </sp>
            <sp xml:id="SDZ5-Izredna-34-2010-12-02.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Mag. Andrej Vizjak kot predlagatelj.</p>
            </sp>
            <sp xml:id="SDZ5-Izredna-34-2010-12-02.sp38">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Verjetno je treba razčistiti nekaj stvari. Prva je ta, da ni problem tiho
               družbeništvo med funkcionarji, kot so ministri in državni sekretarji, kot so poslanci
               in tako naprej. Kajti, to je že urejeno v protikorupcijski zakonodaji in morajo
               pričati in predložiti vse svoje podatke o družbeništvu in tako naprej. Sam razumem
               protikorupcijski zakon in nujnost po izrekanju glede deležev tudi v tako imenovanih
               tihih družbah.</p>
               <p>Torej, spoštovani gospod Posedel, ne gre za to, ali je kateri minister tihi
               družbenik in tako naprej, gre za to, ali so organi vodenja in nadzora, po domače
               povedano, direktorji državni družb in nadzorniki državnih firm, ki niso zavezani
               protikorupcijski komisiji posredovati ničesar, hkrati pa razpolagajo z večjim
               premoženjem kot pa marsikateri minister. Če primerjam, recimo, enega direktorja
               energetske družbe, Telekoma, Petrola ali katere koli druge družbe z ministrom za
               Slovence v zamejstvu in po svetu, potem lahko si približno mislimo, kakšen je
               finančni background enega in drugega. Gre za te ljudi, ki razpolagajo z veliko
               investicijskega denarja in imajo velik vpliv in so tudi bistveno dlje od oči vseh teh
               protikorupcijskih institucij. To je ta skomina. Ta skomina je danes in tukaj, to ni
               nekaj hipotetičnega, kot je govoril moj poslanski kolega gospod Pukšič, češ,
               minister, vi lahko to ... To se je zgodilo! Gospod Toplek je bil tihi družbenik
               tihega družbenika, zato ker je pričakoval zaradi svojega vpliva, ne vem kakšnega
               vložka sicer v podjetje, potem denarno odškodnino za to svojo angažiranost. In jo je
               jasno artikuliral v obliki in višini 5 milijonov evrov. To se je zgodilo!</p>
               <p>Spoštovani poslanec Posedel, verjetno, pa ne verjetno, zagotovo bi že kot minister
               prejšnje vlade, pa bi verjetno tudi poslanska skupina tak predlog plasirala, če bi
               detektirala tak problem. Ta problem je izbruhnil pred mesecem ali dvema, bil je
               skrit. Skrit je bil zaradi tega, ker mu zakonodaja omogoča skritost. To želimo v
               prihodnje preprečiti pri vseh; teh, onih, plavih, zelenih, belih, črnih, rdečih in ne
               vem katerih še. Torej, da so vse relacije v gospodarski družbi transparentne
               javnosti, delničarjem, delavcem, dostopne in da so vse te pogodbe in vplivi na družbo
               jasni in evidentni. To želimo doseči.</p>
               <p>To, kar sem prej slišal kot predlagatelj, je naravnost smešno; češ, da bi lahko zdaj
               ukinitev tihe družbe povzročilo težave v določenih podjetjih, da bi se tihi
               družbeniki umaknili. Povem vam konkreten primer, ko je tiho družbeništvo negativno,
               vi mi pa, prosim, povejte en primer ali pa pol primera, če ga poznate, kjer bi lahko
               bila ukinitev tihega družbeništva škodljiva. Res ga ne poznam! Verjamem, da ga vi
               tudi ne poznate, ker tisti družbenik, ki ima neke plemenite namene in je vložil v
               podjetje, želi zagotovo biti udeležen tudi pri upravljanju tega podjetja in je
               normalen družbenik, ne tihi družbenik, skriti družbenik. Ne poznam primera, da bi
               nekdo dal denar, da bi bil skrit, pa še ne bi imel besede pri upravljanju. Ne bi imel
               celo udeležbe v kapitalu. Kajti še enkrat, tiho družbeništvo v tej tipični obliki –
               gre zgolj za neko posojilo ali pa neko kreditno relacijo posameznika do družbe, da ji
               denar in pričakuje oplemeniten denar skozi dividende nazaj. To je v bistvu pojem in
               smisel tega tihega družbeništva. Ne sodeluje v kapitalu, ni lastnik, solastnik
               podjetja, kakor tudi omejeno, zelo omejeno ali skoraj nič pri upravljanju, zgolj
               informiranje o določenih stvareh. Zgolj informiranje o poslovanju družbe in tako
               naprej. En primer mi prosim povejte, tisti, ki pravite, koliko škode bi bilo narejeno
               z ukinitvijo tihe družbe.</p>
            </sp>
            <sp xml:id="SDZ5-Izredna-34-2010-12-02.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jožef Jerovšek, pripravi naj se Ljubo Germič.</p>
            </sp>
            <sp xml:id="SDZ5-Izredna-34-2010-12-02.sp40">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi...</p>
            </sp>
            <sp xml:id="SDZ5-Izredna-34-2010-12-02.sp41">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, replika je. Replika Lojze Posedel, prosim. Nisem videl.</p>
            </sp>
            <sp xml:id="SDZ5-Izredna-34-2010-12-02.sp42">

               <speaker>ALOJZ (LOJZE) POSEDEL:</speaker>

               <p>Hvala za besedo.</p>
               <p>Kolega Vizjak sprašuje za pozitivne primere tihega partnerstva, tega lastništva,
               družbeništva. Poglejte, to je tako vprašanje, ki se lepo sliši, nanj je pa težko
               odgovoriti oziroma nemogoče odgovoriti. Ker če tega ne bi bilo teh pozitivnih, teh
               dobrih učinkov tihega družbeništva v zahodnem svetu, tega primera ne bi bilo. Pa je!
               In zelo dobro funkcionira in sem prepričan, da bi tudi pri nas lahko ali pa nekoč bo.
               V tem trenutku, ko pa se izkorišča to tiho družbeništvo ne za vlaganje kapitala v
               družbo, ampak za črpanje iz te družbe, zato je to problem in zato je neresno
               spraševanje za dobre primere, ker zagotovo ostajajo. S takim pavšalnim odnosom do
               tihih družb pa se dela škoda.</p>
               <p>Zato je bilo tudi opozorilo, so zagotovo nekateri primeri, ki so vstopili v tiho
               družbeništvo zato, da naredijo nek dober posel za osnovno družbo in je treba
               pregledati. Zagotovo je rok 30 dni, kot je predlagan v vašem predlog, prekratek rok
               in lahko teoretično nastanejo. Vendar, če bi s podaljšanjem tega roka in z
               ugotovitvijo, kaj se pri uveljavitvi vašega predloga zgodi, bi se ta škoda,
               eventualna, lahko odpravila.</p>
               <p>Zato se na samo vprašanje o pozitivnih primerih zagotovo ne da odgovoriti.</p>
            </sp>
            <sp xml:id="SDZ5-Izredna-34-2010-12-02.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>In zdaj Jožef Jerovšek, sledi potem Ljubo Germič.</p>
               <p>Prosim, Jožef Jerovšek.</p>
            </sp>
            <sp xml:id="SDZ5-Izredna-34-2010-12-02.sp44">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi, gospa ministrica!</p>
               <p>Pred seboj imamo predlog ukinitve tihega družbeništva, instituta za zlorabo
               državnega premoženja in goljufanja državnega premoženja. Po predstavitvi mnenja o tem
               zakonu s strani gospe ministrice in stranke SD, Socialnih demokratov, kjer je tihi
               družbenik gospod Toplek kandidiral na volitvah za Državni zbor, ugotavljamo pa, da je
               njegov varovanec bil gospod Levanič, sem zaskrbljen. Vlada in ta stranka očitno
               podpirata pranje denarja, finančne malverzacije. Ščitita nepravilnosti.</p>
               <p>Gospo ministrico in ostale sprašujem, ali so nekateri visoki funkcionarji Vlade in
               vladne koalicije del kompleta, ki davi Slovenijo, ki jo je pripeljal že na rob
               propada, nekateri pa se bogatijo in sončijo na jahtah. Več kot očitno je – po tem,
               kar nam je v svojem mnenju predstavila Vlada, ki je proti rešitvi, ki bi samo na enem
               drobnem segmentu otežila oškodovanje državnega premoženja in preprečila konflikt
               interesov, ki se očitno množično zlorablja s strani visokih funkcionarjev in
               direktorjev. Ker je gospod Toplek kršil tako 263. člen ZGD-1, ker je sklepal pogodbe
               z družbo, v kateri je sam tihi družbenik, in ker je kršil tudi drugo podtočko Kodeksa
               upravljanja javnih delniških družb, ker nadzornemu svetu ni podal izjave o obstoju
               konflikta interesov, bi morala danes gospa ministrica tu povedati: "Preko lastnika
               Elesa, ki je 80 % lastnik Taluma, bomo ukrenili vse, da čim prej zamenjamo gospoda
               Topleka kot direktorja." Ne! Vi pa ščitite! Vem, da so nekateri državni sekretarji
               prve variante tega zakona o gospodarskih družbah pisali – nekatere državne
               sekretarke, pravnice – in so že naklepno pisali tako, da se bo goljufalo. Takrat so
               bile v LDS tiste državne sekretarke. In seveda: nič od tega!</p>
               <p>Danes, ko smo slišali o preiskavah v Merkurju, sprašujem gospo ministrico oziroma
               tiste pristojne v tej državi, ali je gospod Toplek tihi družbenik Merkurja. Kajti če
               je, je bil ta delež kupljen z denarjem Taluma. Kajti v letu 2007 so mi iz tovarne,
               kjer sem bil 20 let zaposlen, sporočali, da je prišlo navodilo, da morajo ves
               repromaterial, ki se je prej po konkurenčnih cenah nabavljal v Talumu od različnih
               dobaviteljev, kupovati v Merkurju po višjih transfernih cenah. Konkurenčnost je bila
               prepovedana. Kam je šel transferni denar? Ali smo naivni? Sigurno je, kam je šel!</p>
               <p>Direktorji, ki izrabljajo svoj položaj direktorja, so tudi tihi družbeniki podjetij,
               s katerimi poslujejo. Moram reči, da mi je muka govoriti o mahinacijah in
               oškodovanjih državnega premoženja s strani gospoda Topleka, o njegovih finančnih
               malverzacijah, poskusih divjega lastninjenja, o izkoriščanju in manipuliranju
               delavcev, o transmisijah denarja družbe za političen vpliv. Muka mi je zato, ker sem
               bil sam tam 20 let zaposlen v tem skupnem podjetju in sem bil žrtev, iztisnili so me
               iz družbe, čeprav sem bil tehnični direktor, ker sem dvakrat preprečil divje
               lastninjenje fizične polovice nekdanje Tovarne glinice in aluminija, zdaj Talum in
               Silkem, in vem, na kakšen način se je delalo v letih od 1988, ko je gospod Toplek
               postal direktor, in kako ga kar naprej podpirate. O tem mi je izjemno mučno govoriti,
               ampak mislim, da zaradi tisoče in tisoče ponižanih in ogoljufanih v Sloveniji moram o
               tem govoriti.</p>
               <p>O tem sem govoril pred to govornico v stari dvorani, ko sem prišel kot poslanec, ko
               sem spraševal takratnega ministra Dragonjo, kam je šel denar iz Taluma, ko so v letu
               in pol zrasle cene surovega aluminija s tisoč 500 dolarjev na 3 tisoč dolarjev.
               Takrat je bil dolar toliko vreden kot danes evro. Hkrati pa se je odprla investicija,
               MPPAl se je reklo, ki je bila 300 milijonov mark, to je 150 milijonov dolarjev
               kredita. Inženirji v tej veliki tovarni smo mislili, da se je odplačal s tem, ko se
               je 150 tisoč ton prodalo vsaj po ceni, ki je omogočala vsaj tisoč dolarjev čistega
               dobička, da je tisti denar bil enaka količina kot kredit za tisti MPPAl, da je bilo
               to plačano. Potem, ko sem postal poslanec, sem videl, da je bila samo ena anuiteta
               plačana, drugo je šlo na javni dolg. 100 milijonov današnjih evrov je nekje ostalo. O
               tem sem takrat govoril finančnemu ministru – in vsi so gledali stran. Danes je
               ministrica šla rajši ven, kot da bi tukaj poslušala in ukrepala. Morda je gospod
               direktor postal tihi družbenik oziroma solastnik na enak način, pravi, da "z
               intelektualnim svetovanjem". Tudi v letu 1992 je hotel lastniniti tisti del tovarne,
               polovico tovarne, s tem da je na videz pripeljal Avstrijce v dokapitalizacijo, ki bi
               vložili – ampak ne denarja, tehnologijo! Ko sem pogruntal in videl, čeprav sem bil
               direktor v tistem delu, da je ta tehnologija tista, ki sem jo sam in drugi razvili in
               je "letela" in je prinesla v tistem letu iz nič 27 milijonov mark denarja, sem preko
               ministrstva to preprečil, pa preko sklada, ki je bil lastnik, je pa bilo veliko muke.
               Ampak takšni so kar naprej nagrajevani; nagrajen je bil pod to vlado s predsednikom
               nadzornega sveta Nove Kreditne banke Maribor in kot takšen je kršil Zakon o
               prevzemih, ko je kupil delnice Merkurja – po mojem očitno za reševanje svojega
               premoženja – po dvakratni tržni ceni delnice Nove Ljubljanske banke. Namesto da bi
               gospod Križanič takšnega nadzornika, ki pravzaprav očitno misli samo, kako oškodovati
               državno premoženje, zamenjal, ne ukrepa.</p>
               <p>Poleg tega sprašujem, govori se v tovarni in vsepovsod, da je solastnik ali tihi
               lastnik Banke Faktor, ki je vsepovsod udeležena in ki je gnezdo visokih funkcionarjev
               stranke SD – solastnikov. Ministrica pa ščiti malverzacije. Namesto da bi dala svoj
               glas za to, da se ta zakon spravi v drugo obravnavo in da ga ministrstvo dopolni in
               Vlada dopolni. Ne! Vse bodo naredili, da preprečijo, da zaščitijo svoje kadre, svoje
               kandidate na volitvah in tiste, ki jih pri kampanjah tudi financirajo. Hvala
               lepa.</p>
            </sp>
            <sp xml:id="SDZ5-Izredna-34-2010-12-02.sp45">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Germič, pripravi naj se gospod Györek.</p>
            </sp>
            <sp xml:id="SDZ5-Izredna-34-2010-12-02.sp46">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Lep pozdrav!</p>
               <p>V medijih in tudi skozi to razpravo smo danes pravzaprav cel čas prežeti z
               različnimi primeri, na kakšen način smo lahko priča ali pa priča sumom, da prihaja do
               oškodovanja družbenega, torej državnega premoženja. Sam podpiram in bom podpiral
               vedno te razprave, da se obseg kakršnih koli deviacij mimo zakonov zmanjšuje na
               minimalno oziroma na nično raven. Tako razumem tudi to današnjo razpravo tukaj. Kajti
               razumevanje tega v javnosti danes ni več mogoče, da se na različnih področjih govori
               o velikih zlorabah, ampak vprašanje ostaja odprto, ali bodo ti sumi in določena
               dejanja, če so bila narejena, tudi korektno sankcionirana.</p>
               <p>Danes smo priča poskusu, da naj črtamo neka določila nekega zakona, ki urejajo neka
               pravna razmerja odnosov v gospodarskih družbah, ki v razvitih evropskih sistemih
               normalno funkcionirajo. Ali mi v Sloveniji res lahko samo rečemo, če bomo imeli in
               potem tega ne znamo upravljati, da je edina rešitev ta, da to črtamo. Moje vprašanje
               in moj pomislek gre ravno v tej smeri: ali nadzorne institucije funkcionirajo pri
               tistih ureditvah, za katere normalno lahko pričakujemo, da bodo funkcionirale. Žal
               ugotavljamo, in samo vprašajmo se, v primerih, ki so tako v nebo vpijoči in v
               javnosti odmevni, kateri nadzorni organi so za katero koli odločitev, ki je lahko
               bila sporna, nosili kakršno koli odgovornost. Zame je tu ključni problem. Če bo
               predlog, ki ga bo Vlada, ki sem jo podprl in zanjo glasoval, rešila samo na način, da
               bo treba sedaj okrepiti nadzorno funkcijo, potem sem skeptičen, ali bo to pravi
               ukrep. Kajti če nadzorne funkcije ne bodo izvrševane v smislu, kot je predvideno in
               zamišljeno, v tem primeru bo zopet tekst na papirju, medtem ko bosta realnost in
               praksa bistveno drugačni. Prav gotovo mora ta dom javnosti sporočati, da mu je v
               velikem interesu, da se vse anomalije uredijo. Ne zato, da jih avtomatsko izločamo iz
               življenja, ampak da jih vgradimo na ta način, da bodo uspešno funkcionirale in
               dosežemo takšno stopnjo zaupanja in poslovne kulture, da ne bo ključni interes samo
               to, na kakšen način si prilastiti določeno premoženje, pri tem uporabiti vse vzvode
               mimo uradnih institucij nadzora in tako dalje, na koncu pa samo ugotavljamo, kako
               siromašimo državno premoženje. Kajti tudi s tega vidika je težko razumljivo, da smo
               ustanovili nov organ za upravljanje kapitalskih naložb v lasti države, pri sami
               realizaciji pa zopet zamujamo.</p>
               <p>Zato pričakujem, da bodo določene zadeve dobivale epilog, da bodo odgovornosti jasno
               opredeljene in tam, kjer odgovornost ni bila izvršena, tudi ustrezno sankcionirano.
               Seveda pa ne razumem rešitve samo v tem, da bomo iz zakonov črtali vse tiste možne
               oblike, ki so s prakso danes že uveljavljene v sodobnem svetu z neko poslovno kulturo
               in lahko funkcionirajo, pri čemer pa pred stvarmi, ki bi jih morali izvajati in so v
               zakonu zapisane, bežimo z eno, obema nogama ali še na drugačen način. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp47">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Györek. Pripravi naj se gospod Grill.</p>
            </sp>
            <sp xml:id="SDZ5-Izredna-34-2010-12-02.sp48">

               <speaker>MIRAN GYÖREK:</speaker>

               <p>Hvala za besedo, gospod predsedujoči.</p>
               <p>Dejstvo je, da so tihe družbe tudi drugod po svetu povsem legalna
               pravnoorganizacijska oblika in kot take ne moremo vseh kar ad hoc vnaprej označiti
               kot škodljive. Razumem dober namen predlagatelja in podpiram vsak korak in sredstvo,
               da se naredi red in transparentnost na tem področju, vse z namenom preprečevanja
               malverzacij in manipulacij z zakonskimi določbami in predpisi. Takšna
               pravnoorganizacijska oblika ni nobena pravna izjema in sama po sebi ne more biti
               edini vzrok za zlorabe, kot je ta primer v Talumu. Prepričan sem, da je takšnih
               primerov v naši domovini še veliko. Toplo bi priporočal Ministrstvu za gospodarstvo,
               da res v najkrajšem času poskrbi za ustrezne ukrepe, kot je to danes obljubila gospa
               ministrica, vse z namenom zavarovanja javnega premoženja, razkriti takšne tihe
               družbenike slovenski javnosti in poskrbeti za ustrezno zakonodajo, da bo to mogoče.
               In naj se po potrebi poveže tudi z organi pregona in Ministrstvom za pravosodje.</p>
               <p>Sama tiha družba dejansko ne predstavlja motnje v pravnem sistemu in bo izbrisu
               določb v zvezi s tihimi družbami vsekakor nasprotovala tudi slovenska strokovna
               javnost. Kajti takšen ukrep bo, kot je že omenil v predstavitvi stališča Slovenske
               nacionalne stranke kolega Barovič, povzročil tudi marsikatere negativne učinke in
               posledice. Tu mislim na poseganje v interese tistih, ki takšno obliko gospodarske
               družbe uporabljajo povsem pošteno in legalno, z namenom uresničevanja svojih
               podjetniških interesov, brez da bi s tem komurkoli škodovali ali na kakršenkoli način
               oškodovali premoženje družbe. Tovrstno družbeništvo je dejansko škodljivo, ko
               povzroča konflikte interesov in ima zato tudi negativne učinke na javnofinančnem
               področju. Takšni lumpi, kot je ta iz Taluma, se bodo kaj kmalu znašli in poiskali
               nove pollegalne in prikrite načine, kako oplemenititi svoj denar na račun drugega in
               kot vidimo zadnje čase, je to v glavnem država oziroma vsi državljani
               davkoplačevalci, ki smo nazadnje oškodovani. Zato se tudi kot izvoljeni predstavniki
               vseh državljanov čutimo odgovorne in zahtevamo od vseh pristojnih ministrstev in
               posredno od drugih pristojnih organov, da zaščitijo premoženje davkoplačevalcev, kar
               ga je pač še sploh ostalo, da preprečijo takšnim barabinom neupravičeno bogatenje in
               istočasno siromašenje vseh ostalih poštenih Slovenk in Slovencev.</p>
               <p>Ni odveč predlog, da pristojna ministrstva najprej sploh izvršijo pregled vseh
               obstoječih tihih družb in udeleženih družbenikov; te, ki spadajo v določbe
               konfliktnosti interesov, obelodanijo javnosti in čim prej ustrezno ukrepajo v izogib
               nastajanja še večje škode, ker je res žalostno, da novinarji ugotavljajo in odkrivajo
               takšne primere. Hvala.</p>
            </sp>
            <sp xml:id="SDZ5-Izredna-34-2010-12-02.sp49">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gril, pripravi naj se gospod Kumer.</p>
            </sp>
            <sp xml:id="SDZ5-Izredna-34-2010-12-02.sp50">

               <speaker>IVAN GRILL:</speaker>

               <p>Najlepša hvala. Spoštovani predsedujoči, kolegice in kolegi!</p>
               <p>To je res žalostno, da v zadnjem letu skorajda ne mine dan, ko lahko v medijih
               zasledimo v bistvu grozljivke na račun številnih zlorab v gospodarskih družbah. V
               bistvu je sedaj to že veliko hujše, kot pa če beremo črno kroniko, in to je tisto,
               kar razjeda nacionalna gospodarstvo oziroma sploh veliko prispeva k temu, da se
               Slovenija vedno bolj poglablja tudi v krizo. Pa se vprašajmo, kako je to mogoče.</p>
               <p>Če nekoliko analiziramo številne zakone od osamosvojite naprej, lahko ugotovimo, da
               je velikokrat – občutek imam, da celo namenoma – bila zakonodaja izdelana
               pomanjkljivo, s toliko pomanjkljivostmi, namensko vgrajenimi luknjami, da se da to
               tudi izpeljati. Velikokrat pod neko krinko varstva osebnih podatkov, ni mogoče tudi
               tistim pristojnim institucijam priti do tistih podatkov, ki bi omogočali zasledovati,
               predvsem pa odkriti in posledično preganjati vse oblike gospodarskega kriminala. Ena
               izmed takih mogočih zlorab je zagotovo tudi ta tiha družba, ki je bila v sam zakon o
               gospodarskih družbah dobronamerno povzeta predvsem iz germanskega pravnega reda, pač
               v nekem upanju, da bo to neka oblika družbeništva, ki bo služila poštenemu namenu.
               Ampak očitno temu ni tako. Zato danes vsi tisti, ki tukaj skušate oporekati predlogu
               Slovenske demokratske stranke, da se iz zakona preprosto briše takšen način
               družbeništva, omenjate, da bodo lahko na ta način povzročene neke škode. Kakšna
               škoda? Prav nobene škode se s tem ne bo povzročilo, kajti, kdor je zakon prebral,
               lahko zasledi, da lahko tisti, ki želijo z neko družbo sodelovati, kapitalsko oziroma
               da prispevajo nek delež in od tega nekaj pričakujejo, lahko sklenejo neko drugo
               pogodbo. Drugačno, vendar pod pogojem, da je to zavedeno v javni oziroma v sodni
               register. To je tista poanta, da ima dostop tudi javnost. Žal je v slovenski družbi
               javnost ali pa tisto, kar je na očeh javnosti, edina garancija, da ne pride do
               zlorab. V tem primeru sem prepričan, da vsi tisti, ki bodo želeli na ta način
               poslovati, bodo ravno tako poslovali naprej, samo preoblikovali se bodo. Je pa
               zagotovo res, da bodo pa številni tisti, ki zlorabljajo ta sistem – ampak niso
               delavci tisti, ki želijo na ta način nekaj participirati, to so tisti vplivni ljudje
               na položajih, ki imajo vir informacij, ki imajo vir kapitala, ki imajo možnost
               odločanja in na ta način tudi možnost, da zlorabljajo. Verjetno bi tukaj v primeru,
               da se takšen zakon sprejme, bilo resnično zanimivo videti, koliko je teh oseb,
               predvsem pa katere so tiste osebe, ki so takšen način tudi zlorabljale.</p>
               <p>Strinjam se s tem, da bi se z nadzorom, ki bi ga država v prvi vrsti morala imeti
               tam, kjer ima večinski delež, da bi postavila kompetentne, odgovorne nadzornike, ki
               bi take zadeve tudi spremljali, da bi se lahko to preprečilo. Ampak, če se postavlja
               nadzornike, ki verjetno niso kos tej nalogi ali pa so celo del te pajkove mreže, se
               tega zagotovo ne bo dalo odkriti. Danes nisem zasledil v poročilu Vlade oziroma
               mnenju Vlade, da bo Vlada tukaj pripravila neko rešitev, ki bo to tudi odpravilo. Se
               nekje razmišlja o neki nadzorstveni poostreni funkciji. Prepričan sem, da se to ne bo
               uvedlo. Če bi se danes začelo, v letu, dveh, s takšnim zakonom – če bo samo nekoliko
               dobre volje, pa bi se to lahko uredilo v najkrajšem času.</p>
               <p>Zato me resnično presenečajo vsi tisti razpravljavci, ki pravijo, da tega zakona ni
               moč podpreti, da bi bilo škoda, da se bo tukaj ne vem kaj dogodilo. Ni res! Naj bo
               tukaj volja, pa bomo videli, koliko bo to prispevalo k večji transparentnosti,
               manjšim zlorabam, predvsem pa ne bo to nič v škodo državnega proračuna. Nasprotno!
               Zagotovo se bo na ta način lahko ugotovila marsikakšna davčna utaja, prevara. Na ta
               način bi lahko tudi takšna institucija dobila tista sredstva, ki ji tudi gredo s
               strani davkov.</p>
               <p>Torej, pokažimo dobro voljo, ta zakon potrdimo za nadaljnjo obravnavo in se
               eventualne popravke tudi doda. To ni nek populističen zakon. Vsi ugotavljamo, da je
               to problem družbe, in to velik problem. Z malo dobre volje se da to tudi reševati.
               Sam sem prav vesel, da smo ta zakon pripravili in vložili, mislim pa, da bodo še bolj
               veseli vsi tisti, ki bodo potem prepoznali, da je Državni zbor tudi pripravljen na ta
               način prispevati, da se take anomalije odpravijo.</p>
            </sp>
            <sp xml:id="SDZ5-Izredna-34-2010-12-02.sp51">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kumer. Pripravi naj se gospod Likar.</p>
            </sp>
            <sp xml:id="SDZ5-Izredna-34-2010-12-02.sp52">

               <speaker>DUŠAN KUMER:</speaker>

               <p>Hvala za besedo. Spoštovani podpredsednik, spoštovane kolegice in kolegi!</p>
               <p>Ta razprava danes in ta sam predlog novele Zakona o gospodarskih družbah me spominja
               na eno diskusijo, ki je bila pred leti v zvezi s študentskimi boni, ko se je v eni od
               razprav na odboru pokazalo, ko so eni zlorabljali študentske bone za preprodajo in je
               prišla ideja o tem, da se ukinejo študentski boni. Mislim, da je bila zelo težka
               diskusija o tem, da zaradi zlorabe, ki je bila tudi v odstotkih določena, da se do 20
               % bonov zlorablja v te namene, da ta stvar ostane, ker je le večina tista, ki te bone
               potrebuje.</p>
               <p>Zato je lahko legitimni način dela tega zakonodajnega telesa, da tudi na ta način
               sprejema zakona ali pa spreminja zakone, da na podlagi zlorabe v enem primeru gremo
               in popolnoma ukinemo institut – v tem primeru institut tega tihega družabništva.
               Namreč, sam predlagatelj je v uvodu navedel kot bivši minister za gospodarstvo, da
               takrat, ko smo imeli težke diskusije v Državnem zboru o novem ZGD1, da je to ostalo
               notri, ker niso takrat imeli analize o dobrih in slabih, in da je zato to notri
               ostalo in da tudi danes te analize ni, ampak je en primer, na podlagi katerega so
               prišli s predlogom, da se ta institut popolnoma črta.</p>
               <p>Menim, da je intenca predlagatelja spremembe zakona, da se v kar največji meri –
               upam, da je to – odpravi možnost zlorabe tega instituta in da je ta popolnoma
               legitimna in ne nazadnje bom dodal to besedo, po vsej verjetnosti tudi dobronamerna.
               Ne bom politično špekuliral. Vprašanje pa je, samo na podlagi katerega načina naj to
               storimo. Ali je ta način, da ta institut popolnoma zbrišemo, dovolj, da odpravimo vse
               anomalije, ki se na tem področju dogajajo. Tu bi dal samo eno pripombo, ki je prej
               bila rečena, saj, če bomo ta institut ukinili, lahko imajo posamezniki in tudi pravne
               osebe možnost s pogodbo ostati v teh družbah.</p>
               <p>Sprašujem, na podlagi katerih členov zakona o gospodarskih službah, zdaj ti, ki so
               tihi družbeniki, lahko ostanejo in participirajo s to isto pogodbo, spremenjeno in
               registrirano, na dobičku in da istočasno so tudi odgovorni za izgubo, če je ta družba
               ali to podjetje v izgubi. Če mi lahko avtomatsko, brez tega, da spreminjamo zakon o
               gospodarskih družbah, zagotovite, da ta isti družbenik preide v to novo razmerje.
               Zato menim, če je to na podlagi te zlorabe, ki se je zgodila v Talumu, naj bi se
               zgodila v Talumu, in da obstaja objektivni sum, da gre za oškodovanje družbenega
               državnega premoženja in da gre tukaj za osebno korist, potem velja in dajmo v
               postopek uveljavitev 240. člena Kazenskega zakonika in ne nazadnje tudi 263. člena
               Zakona o gospodarskih družbah, ki te stvari sankcionira.</p>
               <p>Za funkcionarje, o katerih je danes bilo veliko govora, mislim, da je novi zakon o
               integriteti, ki smo ga sprejeli,.dovolj jasen. Ampak novi zakon o integriteti pa ima
               tudi še za ene pomembne direktorje ali pa predsednike podjetij oziroma družb, ki so v
               večinski državni lasti; tudi za njih velja, da morajo vse svoje premoženje in vse
               sporočati protikorupcijski komisiji, tako kot vsi ostali funkcionarji. Zato bolj
               pritegujem mnenju Vlade. Če sem prav razumel, ima Vlada že v medresorskem
               usklajevanju predlog spremembe zakona ZGD, s katerim bi oplemenitila tako zakon o
               gospodarskih družbah, pa morda še kak zakon, ki bi preprečeval te zlorabe.</p>
               <p>Skratka, sem na tej strani, da ne gremo s takim radikalnim ukrepom, čeprav je danes
               bilo rečeno, da še nismo zreli za uveljavljanja instituta tihe družbe. Moram reči, da
               mi še za marsikaj nismo zreli v urejanju teh kapitalistih družbenih odnosov. Če bomo
               tako ravnali, potem bomo zares prišli do tistega mnenja, ki ga je danes izrekel
               predstavnik Slovenske nacionalne stranke, da bomo na koncu prišli do tega, da bomo
               prišli s predlogom ukinitve celotnega zakona o gospodarskih družbah.</p>
            </sp>
            <sp xml:id="SDZ5-Izredna-34-2010-12-02.sp53">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod Vizjak, kot predlagatelj.</p>
            </sp>
            <sp xml:id="SDZ5-Izredna-34-2010-12-02.sp54">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Treba je marsikaj pojasniti. Prvič, to, da je pri nastajanju zakona o gospodarskih
               družbah bilo vedno treba tehtati med regulacijo in svobodo podjetniške pobude, kajti
               pri regulaciji je treba uvideti tudi to, da zadeve ne prereguliraš preveč in s tem
               omejuješ gospodarsko pobudo. Mi se moramo zavedati, da imamo veliko zelo dobrih
               primerov gospodarjenja z zasebnim in z državnim kapitalom v Sloveniji. Imamo veliko
               dobrih gospodarskih družb. Imamo pa tudi nekaj deviantnih pojavov.</p>
               <p>Problem, ki sem ga že na začetku omenil, je v tem, da tiste nadzorne institucije, še
               posebej pa cel pravosodni sistem od začetka do konca, ni v nekem normalnem času
               reagiral na to in tudi ni sankcioniral vseh deviantnih pojavov, zato eskalirajo. Če
               bi pravosodni sistem ukrepal, verjetno tudi ne bi bili priča novim in novim aferam.
               Te afere bolijo ljudi, bolijo tiste, ki so pravzaprav zelo veliko prispevali k tem
               podjetjem in ne nazadnje tudi gospodarstvu sploh; to so zaposleni, to so tisti, ki so
               na koncu vedno najkrajšo potegnili. Tudi pri teh tihih družbah je podobno. Zakaj
               želimo to deviacijo odpraviti? Mi ne želimo odpraviti pogodbenih razmerij med družbo
               in družbeniki. Mi želimo samo to, da so ta transparentna in javna, da omogočajo torej
               tudi vsem posredno tangiranim vpogled v te relacije. Zato, če si preberete 6. člen,
               je ne nazadnje jasno, da so omogočena sleherna pravna razmerja, vendar da morajo biti
               vpisana v sodni register. Zato ne vidim nobenega problema, da bi obstoječe pravne
               relacije med družbeniki spravili v sodne registre na podlagi tega člena zakona... <stage>/
               oglašanje iz dvorane/</stage> Ja, pa ni. Pa ni. Sleherno sodelovanje, ker tukaj govorimo
               predvsem tudi o deoojih, je regulirano s tako ali drugačno pogodbo in razmerji med
               njimi. Zato pravzaprav v tem ne vidim težave.</p>
               <p>Še na nekaj bi opozoril, kar je bilo; češ, saj v tem primeru tihe družbe gospoda
               Topleka ni dokazanega oškodovanja oziroma če bi bil sum, ste dolžni to naznaniti po
               takšnem in drugačnem... Za funkcionarje velja določba, da se sploh ne omogoči obstoj
               navskrižja interesov, kar nam preprečuje biti hkrati funkcionar in hkrati družbenik
               oziroma da je treba vse te relacije tudi prijaviti. Mi želimo, da se ta preventiva
               razširi tudi na področje organov vodenja in nadzora gospodarskih družb.</p>
               <p>Želeli smo tudi izvedeti – to je treba trikrat podčrtati – od Vlade, da bi
               pravzaprav ona sama do svojih ljudi, ki jih je posredno in neposredno nastavila v
               organe vodenja in nadzora, da poizve, ali so oni kakšni tihi družbeniki. To je
               nenormalno zame, da Vlada ne želi tega od njih izvedeti, tudi poskušala ni. Če bi
               kateri direktor rekel: "Poslušajte Vlada, na kakšni pravni osnovi pa vi to mene
               sprašujete?" Me zanima, kateri direktor bi to sporočil. Ali bi to gospod Svetelšek,
               recimo, iz Petrola sporočil Vladi: "Od kod vi to mene sprašujete, kaj vas to briga!"
               Bi to sporočil? Mi bi pa kaj več vedeli, kot vemo in verjetno bi tudi kakšen
               deviantni pojav, s katerimi je naše gospodarstvo prestreljeno, preprečili. To je ta
               temeljni cilj.</p>
               <p>Prepričan sem, da lahko s tem zakonom – tudi to je morebiti res, da je 30-dnevni rok
               prehoda iz ene v drugo obliko lahko prekratek. Lahko bi napisali tudi 45-, 60-dnevni
               rok. To je vse stvar nadaljnje procedure. Lahko se dodajo še kakšne druge varovalke v
               nadaljnji proceduri obravnave tega zakona. Samo danes bo ključno, ali bomo sprostili
               ta zakon v nadaljnjo obravnavo ali ga bomo pa že v startu, v pobudi zavrnili.</p>
               <p>Še čisto na koncu: tukaj se govori o tem, da je nek ZGD že zelo daleč. Pričakoval
               sem, da bo v mnenju Vlade o tem zakonu kaj o tem novem ZGD napisanega; češ,
               predlagatelji vaš tekst ni v redu, mi predlagamo boljše rešitve, in sicer takšne in
               takšne, in bi bilo to mnenje Vlade. Tega ne vidim. Niti ne vidim v tem mnenju Vlade
               kakršnekoli napovedi novega spremenjenega zakona o gospodarskih družbah. Če je v
               pripravi, me res zanima, v kateri smeri.</p>
            </sp>
            <sp xml:id="SDZ5-Izredna-34-2010-12-02.sp55">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Likar. Pripravi naj se gospod Kampuš.</p>
            </sp>
            <sp xml:id="SDZ5-Izredna-34-2010-12-02.sp56">

               <speaker>RADO LIKAR:</speaker>

               <p>Hvala lepa za besedo, gospod podpredsednik.</p>
               <p>Na kratko, ker je časa malo. Menim, da se z ukinitvijo instituta tihih družb ne bi
               zgodila nikakršna katastrofa. Kajti, ne vem koliko Slovencev ve pravzaprav, kaj tiha
               družba je, vsaj pošteno mislečih Slovencev ne.</p>
               <p>Res je, da če bi bil nadzor boljši in če bi nadzorni organi in pravosodni organi
               delovali tako, kot je treba, tega zakona ne bi bilo treba. Ker pa vemo, da tega še
               nekaj časa ne bo, smo pač ta zakon predlagali.</p>
               <p>Res je tudi, da s tem zakonom ne bomo odpravili popolnoma teh anomalij, zlorab in
               koruptivnih dejanj, jih pa vsaj legalizirali ne bomo. Prepričan sem, da je predlog
               zakona dober in vreden podpore v prvi obravnavi. Tako bom tudi sam glasoval.
               Hvala.</p>
            </sp>
            <sp xml:id="SDZ5-Izredna-34-2010-12-02.sp57">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kampuš, pripravi naj se gospod Magajna.</p>
            </sp>
            <sp xml:id="SDZ5-Izredna-34-2010-12-02.sp58">

               <speaker>ANTON KAMPUŠ:</speaker>

               <p>Spoštovani podpredsednik, kolegice, kolegi, strokovni sodelavci!</p>
               <p>Ja, v svetu je tiho družabništvo normalno in je tudi v Evropi priznano in v vseh
               zakonskih obeležij vseh naših sosednjih držav prisotno. Tako v temu trenutku vidim v
               temu smislu samo nekatere politične prijeme, s katerimi bi na nek način – pri nas v
               Sloveniji – želeli to po vseh peripetijah, ki se tudi kdaj pa kdaj zgodijo,
               onemogočiti. Če bi malo poslušali stališča podjetnikov, ki jih velikokrat slišim, to
               ni na nek način normalno in v temu trenutku v Sloveniji ne pristajajo na to. Tudi v
               svetu so tiha družabništva v različnih oblikah, v različnih oblikah pogodbenih
               obveznostih ali pa pogodbenih danosti ali pa oblikah in je to na nek način dobrodošlo
               tudi za razvoj podjetništva, obrtništva in sploh velikih firm.</p>
               <p>Slišal sem tudi, da je v tej naši sedanji zakonodaji, ki se tiče ZGD, veliko lukenj.
               Ja, točno tako, kot pravite! Ampak morate se nečesa zavedati, da so luknje vsepovsod
               in da ko bo naša država imela tam okoli sto let, tudi teh lukenj več ne bo. Zaradi
               tega je treba – tako kot jih mi v Državnemu zboru popravljamo – velikokrat iti v tej
               smeri, da jih je čim manj; in z vsakim sprejemom jih je tudi pri nas čim manj. Zaradi
               tega tudi podpiram v temu trenutku Ministrstvo za gospodarstvo, ki je eksplicitno
               danes obrazložilo, da je treba poostriti nadzor nad tihimi družbami, niti slučajno pa
               ne v celoti odpraviti.</p>
               <p>Če bi še poskušal nekaj besed povedati o Zakonu o gospodarskih družbah. Naš zakon je
               napisan jasno in je v tem trenutku za naš čas primeren. Se pa strinjam s predlogom
               Vlade, da se ne sme in ne more zakon poenostavljati, kar tako nekaterih poglavjih
               črtati, tako kot je danes predlagano, kar to je verjetno smešno. Je pa treba
               pristopiti k reviziji Zakona o gospodarskih družbah in posebej proučiti te tihe
               družbenike in še kakšne druge stvari, jih nekoliko spremeniti in uskladiti z drugimi
               državami v Evropski uniji.</p>
               <p>Danes imam skoraj občutek, kot da je bilo iz razprav nekaterih – imenoval jih bom
               tako – napetežev čutiti, da bi bilo najbolj enostavno, da nekatere direktorje,
               podjetnike, družbenike in ne vem koga še, kar zapremo. Vse! Ne vem, kako si
               predstavljate, kdo bo potem imel sploh še interes delati v temu našemu gospodarstvu.
               Kdo bo imel interes še delati v temu gospodarstvu? Logično pa verjetno je, da pri
               tisočih primerih pride tudi do kakšne deviacije, tako kot je bilo prej rečeno, ampak
               zato imamo sodni sistem, zato imamo zakonodajo, da se takšne deviacije, če se seveda
               zgodijo, tudi sankcionirajo.</p>
               <p>Tako iz tega konteksta tega zakona ne morem podpreti. Hvala.</p>
            </sp>
            <sp xml:id="SDZ5-Izredna-34-2010-12-02.sp59">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Magajna, pripravi naj se gospod Rožej. Oprostite, gospod Magajna, gospod
               Vizjak se je javil kot predlagatelj.</p>
            </sp>
            <sp xml:id="SDZ5-Izredna-34-2010-12-02.sp60">

               <speaker>MAG. ANDREJ VIZJAK:</speaker>

               <p>Bom čisto kratek.</p>
               <p>Veliko energije sem seveda posvetil temu predlogu in nisem seznanjen z niti enim
               stališčem podjetnikov, da nasprotujejo predlogu tega zakona. Prosil bi gospoda
               Kampuša, ki je prej govoril, da podjetniki nasprotujejo temu, da mi predloži ta
               dokument, ta sklep katere koli asociacije podjetnikov, ki so usmerjeni proti temu.
               Verjetno pa obstaja možnost, da temu nasprotuje združenje ali pa sindikat tihih
               družbenikov.</p>
            </sp>
            <sp xml:id="SDZ5-Izredna-34-2010-12-02.sp61">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Magajna, izvolite.</p>
            </sp>
            <sp xml:id="SDZ5-Izredna-34-2010-12-02.sp62">

               <speaker>ANDREJ MAGAJNA:</speaker>

               <p>Spoštovani!</p>
               <p>Kaj lahko izrečem v tridesetih sekundah, kolikor jih imam na voljo? Pozdravim
               ministrico? Ja, bi jo, če bi bila v dvorani, jo bom pa vseeno javno pozval. To, kar
               je pravzaprav izrekla že Komisija za nadzor javnih financ: "Pridobite informacije,
               preverite obseg tihih družb pri svojih nadzornikih." Poudarek – pri svojih
               nadzornikih, torej povsod tam, kjer ima država večinski ali delni delež ali celo
               edini delež. To lahko stori, ne se izgovarjati: ne moremo, ne bomo, nočemo... <stage>/
               izklop mikrofona/</stage></p>
            </sp>
            <sp xml:id="SDZ5-Izredna-34-2010-12-02.sp63">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rožej. <stage>(Ga ni.)</stage> Veber, Slapnik. <stage>(Ju ni.)</stage> Gospod Trofenik. <stage>(Tudi ne.)</stage> Gospod
               Han, Franco Juri, Matevž Frangež <stage>(Tudi ne.)</stage> Predstavnika Vlade. <stage>(Tudi ni.)</stage> Gospod
               Vizjak, želite še besedo? <stage>(Ne.)</stage></p>
               <p>Potem zaključujem razpravo v okviru prijavljenih. Vsi prijavljeni razpravljavci, ki
               ste to želeli, ste dobili besedo, kljub temu pa čas, določen za razpravo, še ni
               potekel, zato sprašujem, ali želi na podlagi prvega odstavka 71. člena Poslovnika
               Državnega zbora še kdo razpravljati. Ja, vidim roke, zato odpiram prijavo za
               razpravo.</p>
               <p>Gospa Jeraj, izvolite, imate besedo. Po 5 minut.</p>
            </sp>
            <sp xml:id="SDZ5-Izredna-34-2010-12-02.sp64">

               <speaker>ALENKA JERAJ:</speaker>

               <p>Hvala za besedo.</p>
               <p>Predlagatelji smo pokazali vsaj en primer, ko se izkazuje, da so tihe družbe
               problem. Kljub temu da gre samo za en primer, se lahko sprašujemo, ali jutri ne bomo
               imeli nove afere, nove zgodbe in bo nek nov primer do takrat, ko bo Vlada končno le
               ocenila, da bi mogoče bilo treba kaj narediti.</p>
               <p>Vlada oziroma ministrica je povedala, da zakon ni primeren za nadaljnjo obravnavo,
               da če bi se to zgodilo, bi se stvari izvajale na nekontroliran način. Imam občutek,
               da tudi zdaj nismo ravno dobro kontrolirali teh zadev, kot jih tudi sicer ne.
               Nekateri ste govorili, da bo Vlada pripravila svojo zakonodajo, ampak jaz v tistem,
               kar je ministrica povedala, tega nisem slišala – torej, da bi bil tak zakon v zvezi s
               tihimi družbami spremenjen. To, da se spreminja Zakon o gospodarskih družbah in da na
               tem delate, to vemo, ampak ne pa o konkretnem problemu, ki smo ga mi želeli
               izpostaviti.</p>
               <p>Eden od kolegov je rekel, da so tihe družbe v redu, ker kjer so zadeve urejene, vse
               skupaj funkcionira. Me veseli, da koalicijski poslanci ugotavljajo, da pri nas niso
               zadeve urejene in ocenjujejo, da imamo precej stvari neurejenih. Pričakujemo še, da
               bodo po tem kaj naredili, da se stvari uredijo. Že samo ime "tiho lastništvo" nam
               lahko pove, če je tako urejeno dobro in pošteno, kar je govoril, da so nameni
               pošteni, potem nima smisla tega lastništva skrivati oziroma svojega vložka v neko
               podjetje skrivati. Če nekdo prihaja s poštenimi nameni, bi bil kvečjemu ponosen, da
               se ve, da je tako pošten in želi neke stvari urediti.</p>
               <p>Zato ocenjujem, da način oziroma takšno ureditev, kot jo imamo, da so mogoči tudi
               tihi družbeniki, kaj veliko ne doprinese k temu, da bi bile stvari transparentne,
               poštene in čim bolj urejene. Ob tem, da bo Vlada neke stvari spremenila in uredila,
               kot sem rekla, včasih dvomim še za tisto, kar pravi, da bo naredila, pa tega ne
               dočakamo po letu ali dveh. Tako dvomim, da bomo na tem področju kaj prida naredili.
               Ministrica je na koncu rekla, da se ji to zdi solidno urejeno, tako sem razumela njen
               prispevek, in da zato ni treba spreminjati zakona v tistem delu, ki govori o tihih
               družbenikih. Če tako ocenjuje, potem dvomim, da bomo to kaj spreminjali.</p>
               <p>Omenjeno je bilo, da stvari drugje funkcionirajo, samo pri nas ne. Potem se je spet
               treba vprašati, kaj pa je pri nas tako narobe, da te stvari ne morejo funkcionirati.
               Najbrž neke zadeve ne doživijo epilogov pravi trenutek in ob pravem času, nihče v
               resnici ni kaznovan, če nekaj krši, saj že danes vemo, da se vse to, kar se je
               zgodilo v primeru gospoda Topleka, ne sme zgoditi. To je že sedaj jasno, da je
               kaznivo oziroma da naj bi zakonodaja to preprečevala, saj vsak ve, da ne sme preseči
               svojih pooblastil in prekoračiti tistega, kar lahko počne, pa kljub temu to počne.
               Zato je treba stvar na nek način urediti in predlagatelji smo to poskušali s
               spremembo zakona. Pojasnjeno je pa že bilo, zakaj so se te stvari znašle v zakonodaji
               tudi v vseh nadaljevanjih in vseh spremembah Zakona o gospodarskih družbah. Predvsem
               želim, da stvar uredimo takoj, ko zaznamo, da je nekaj problem, ne pa, da se nam mora
               zgoditi še deset primerov, da potem končno rečemo, da bomo zdaj pa temu naredili
               konec.</p>
               <p>Zato ne bom podprla predloga, da zakon ni primeren za nadaljnjo obravnavo, in
               mislim, da bi se morali o tem pogovarjati.</p>
            </sp>
            <sp xml:id="SDZ5-Izredna-34-2010-12-02.sp65">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se javlja tudi gospa ministrica. Izvolite, pet minut ... <stage>/ oglašanje iz
               dvorane/</stage> Navadno smo dali pri delitvi časa možnost tudi ministru. Ministrica se je
               prijavila z dvigom roke.</p>
               <p>Prosim, gospa ministrica, izvolite.</p>
            </sp>
            <sp xml:id="SDZ5-Izredna-34-2010-12-02.sp66">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Se opravičujem, če sem se narobe prijavila. Samo nekaj pojasnil bi rada dala glede
               na razpravo.</p>
               <p>Še enkrat bi rada poudarila, da samo črtanje poglavja o tihih družbah ne bo rešilo
               tistih problemov, zaradi katerih je predlagatelj vložil spremembe zakona. S tem ko
               izgubimo in črtamo tihe družbe, ki sedaj vsaj na nek način pravno urejajo njihovo
               poslovanje, normirajo in so za njihovo poslovanje predvidene tudi sankcije, bodo
               tisti, ki imajo interes zlorabljati ta institut, to delali naprej. Pač ne na tak
               način, ampak s kakršno koli drugi varianto, ki pa ne bo nikjer v zakonu pravno
               normirana in jo bo verjetno treba preganjati po kazenskem zakonu, če bo odkrita.
               Skratka, to je preveč enostavna in preveč lahka rešitev. Verjemite mi, da bi bilo
               tudi za nas najbolj enostavno narediti, da črtamo tihe družbe. Vendar se zavedamo, da
               si bi s tem odprli kup drugih problemov. Zato smo predlagali rešitev, da poskušamo
               izboljšati, ker si verjetno res nihče od nas ne želi zlorab in se vsi trudimo, da bi
               bilo teh zlorab čim manj. Zaradi tega pa smo predlagali, da bi s spremembo zakona o
               gospodarskih družbah, pa ne samo s to spremembo, tudi s spremembo zakona o
               integriteti in korupciji, pa tudi zakona o davčnem postopku povečali nadzor in s tem
               tudi preglednost nad temi tihimi družbami. Mislim, da je to prava smer reševanja tega
               problema.</p>
               <p>Tudi ideja, da jih pa dajmo začasno ukiniti, dokler pri nas naši nadzorni sveti ne
               bodo zadovoljivo opravljali te funkcije, je popolnoma nesprejemljiva. Ja, kdaj bomo
               pa potem usposobili nadzorne svete, da bodo opravljali to funkcijo? S tem je treba
               začeti danes in vzporedno z drugimi aktivnostmi skrbeti za to, se strinjam, da bodo
               naši nadzorni sveti bolje opravljali svoje funkcije kot danes.</p>
               <p>S tega vidika še enkrat poudarjam, da se nam zdi ta rešitev, kot jo predlagamo, se
               pravi, sprememba zakona o gospodarskih družbah, spremembe so že v medresorski
               obravnavi, tekst je tudi že objavljen na spletnih straneh, tako da je tudi viden in
               se lahko tudi še izboljša. Skratka, da s temi spremembami povečamo nadzor in na ta
               način izboljšamo preglednost poslovanja tihih družb, ki so pa povsod drugje v večini
               držav urejene. Saj to tudi vi predlagatelji pravzaprav navajate v predlogu zakona, da
               ta institut poznajo tudi številne druge države.</p>
               <p>Poleg tega je pa treba reči, da je že v obstoječi zakonodaji kar nekaj instrumentov,
               s katerimi se da preganjati zlorabe, ki ne veljajo samo za tihe družbe, ampak veljajo
               sploh za gospodarsko poslovanje. To stališče in mnenje Vlade ni samo mnenje uradnikov
               na ministrstvih. Danes si preberite Pravno prakso, gospod Saša Prelič piše in navaja
               vrsto razlogov in nas navaja na premislek o predlogu za razveljavitev določb zakona o
               gospodarskih družbah in se nekako pridružuje usmeritvi Vlade, da poskuša izboljšati
               sistem, ne pa, da ga enostavno ukinja.</p>
               <p>Samo še na kratko, ne bom več razpravljala. Sicer poslanca gospoda Petka ni v
               dvorani, upam, da me posluša. Vendar kljub temu želim komentirati tisto njegovo
               izjavo, ko je rekel, da imamo sorodstvene povezave s podjetjem Boxmark in da je
               podjetje Boxmark zaradi tega pridobilo sredstva ali pa bo prioritetno obravnavano pri
               pridobivanju sredstev Ministrstva za gospodarstvo. Najprej želim povedati, da Boxmark
               ni vložil nobene vloge za pridobitev kakršnegakoli sofinanciranja na Ministrstvu za
               gospodarstvo. In drugič, želim, da gospod Petek predloži dokaze, da imam kakršnekoli
               sorodstvene povezave s komer koli v Boxmarku, če pa tega ne bo predložil, pa zahtevam
               javno opravičilo. Hvala.</p>
            </sp>
            <sp xml:id="SDZ5-Izredna-34-2010-12-02.sp67">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač.</p>
            </sp>
            <sp xml:id="SDZ5-Izredna-34-2010-12-02.sp68">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim!</p>
               <p>Torej po vsem, kar je bilo slišati do danes, ni nekega argumentiranega razloga za
               zavračanje tega predloga, ki je v Državnem zboru. Tudi s strani kar velike večine
               koalicijskih poslancev je bilo slišati naklonjenost tej rešitvi, ki jo predlagamo.
               Moram reči, da mene osebno zelo čudi stališče Vlade oziroma konkretno Ministrstva za
               gospodarstvo pri tej zadevi.</p>
               <p>Res je, da to prakso o tako imenovanih tihih družb poznajo v številnih evropskih
               državah in številnih pravnih sistemih, ki pa se je očitno izoblikovala skozi neko
               daljšo tradicijo, ki jo mi v Sloveniji očitno nismo še konzumirali. Zaradi tega v
               našem sistem na podlagi tega, kar vemo do danes in kar smo slišali do zdaj, tako
               danes v tej dvorani kot na podlagi podatkov, s katerimi razpolagamo, je bil ta
               institut uporabljen predvsem za zlorabe, za prikrivanja tistih, ki se tega ne bi
               smeli iti, in na drugi strani za take ali drugačne politične diskvalifikacije
               političnih nasprotnikov. Kakšen je torej dober namen te ureditve, ki ga želi tukaj
               zagovarjati ministrica? Nismo slišali enega primera dobre prakse v tej državi, ki bi
               opravičeval, da te določbe še vedno v zakonu ostanejo. Ni res, da s tem ko se
               odpravljajo, da bo nastalo neko temno polje. Ne bo ga, ker zagotavljamo javnost,
               transparentnost in ničnost takih razmerij. Se pravi, če to polje iz Zakona o
               gospodarskih družbah črtamo, ni mogoče tega urejati na podlagi obligacijskih
               razmerjih. Ni mogoče, ker so taka razmerja po temu zakonu nična.</p>
               <p>Kdaj bi lahko prišlo do nekega razmerja v smislu tihe družbe? Recimo ta primer, o
               katerem smo zdaj pred časom poslušali, ko se gre premier ponovno nekega trgovca v
               Libiji in kjer je očitno spet nekako izlobiral nekih 30 milijonov evrov za Stožice,
               smo slišali za privatno podjetje Grep. V takem primeru bi verjetno ta institut lahko
               prišel do veljave, ko bi nek partner, v tem primeru tuji partner, verjetno vložil v
               nek projekt sredstva in ne bi želel upravljati pri podjetju. To bi bil ta institut.
               Ampak poglejte, v našem sistemu, še posebej pri našem premierju, daleč od tega, da bi
               tak model lahko bil učinkovit oziroma sploh prišel do veljave. Drugega primera,
               nekega konkretnega primera, ki bi bil primer dobre prakse, nismo slišali ne danes, ne
               v preteklih dneh, ne v preteklih mesecih.</p>
               <p>Torej je nerazumljivo, zakaj vztrajanje na tem, da se te določbe v zakonu ohranijo,
               še bolj nerazumljivo je pa to, kar poslušamo, da "bomo predlagali spremembo, Vlada bo
               predlagala spremembo, je že v medresorskem usklajevanju, ki pa bo posegla predvsem na
               polju okrepitve nadzora". Kdo pa preprečuje, da bi se zdaj to polje okrepilo? Saj že
               zdaj vsi pričakujemo, da bodo nadzorni mehanizmi delovali, predvsem pa pričakujemo,
               da bo čim večja transparentnost pri tistih, ki jih ta zakonodaja zadeva. Tisto
               najmanj, kar bi pričakovali, ko smo na Komisiji za nadzor javnih financ zahtevali, da
               Vlada pridobi podatke o vseh teh mogočih razmerjih na podlagi konkretnega primera, ki
               se je zgodil v Talumu, smo doživeli čuden odziv, neko zanikanje tega že na prvi
               stopnji.</p>
               <p>To vzbuja dvom v resničnost namere Vlade in konkretnega ministrstva, da to področje
               zakonodajno uredi. Misli, da ni nobene bojazni in nobenega razloga, da bi v katerem
               koli podjetju, v katerem koli razmerju prišlo do škodljivih posledic, če bi bil ta
               zakon danes uveljavljen in sprejet. Jih ne more biti, tudi sami jih niste navedli.
               Taka razmerja, če obstajajo, morajo postati javna oziroma če niso javna, so nična in
               jih je treba razveljaviti. To je vse, kar je posledica tega zakona. Nobena škoda ne
               more nastati.</p>
               <p>Iz tistega, kar smo danes poslušali tako s strani pristojne ministrice kot s strani
               posameznih poslancev, pa nismo slišali enega konkretnega primera, da bi institut tako
               imenovane tihe družbe lahko v posameznih primerih prinesel to, kar je verjetno bil
               namen, ko se je ta institut uveljavil; se pravi, nekega dodatnega kapitala, ki ga
               nekdo želi vložiti v posamezno podjetje, pri katerem ne želi učinkovito upravljati,
               ampak samo dobivati ustrezne donose oziroma dobičke. Takega primera v vsej tej
               današnji razpravi, niti v razpravi, ki smo jo imeli na Komisiji za nadzor javnih
               financ, nismo slišali niti ne zasledili. Slišali pa smo primere, ki govorijo o
               prikritosti, zaradi tega ker gre za konflikt interesov, kar je nedopustno, in na
               drugi strani smo slišali primere, ki govorijo o tem, da se skozi ta institut želijo
               dogajati politične zlorabe. Oboje je slabo, zaradi tega je treba ta institut
               odpravit. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Likar.</p>
            </sp>
            <sp xml:id="SDZ5-Izredna-34-2010-12-02.sp70">

               <speaker>RADO LIKAR:</speaker>

               <p>Hvala lepa še enkrat za besedo.</p>
               <p>Zanimivo je, da Vlada vedno na naše predloge pride z istim argumentom, in sicer da
               ima v rokavu boljšo in celovitejšo rešitev.</p>
               <p>V relativno kratki zgodovini naše samostojne Slovenije je bilo sicer kar nekaj
               posameznikov, katerih ravnanj so bila očitno zakonita, vendar pa z vidika etičnosti
               oziroma z moralnega vidika največkrat sporna. Kot primer naj navedem lastninjenje
               nekdanjih družbenih podjetij in raznih menedžerskih odkupov s strani tistih, ki so
               bili takrat ob pravem času na pravem mestu. Njihove sposobnosti sedaj lahko
               ocenjujemo po številnih neuspešnih vodenjih, podjetja so ekonomsko in finančno
               izčrpana, zaposleni pa prehajajo na cesto. Očitno pa je bilo vse v skladu z zakonom,
               kajti sicer bi sodišče oziroma pravosodni organi prišli tudi do kakšnega epiloga, do
               kazenskih sankcij za morebitno protizakonito delovanje.</p>
               <p>Zdaj nekaj podobnega se dogaja tudi s tihimi družbami oziroma s tihimi družbeniki,
               ki jih obravnava zakon o gospodarskih družbah v omenjenem tretjem poglavju. Tako
               družbeništvo je sicer zakonito, se pa je v praksi pokazalo, kot smo danes že slišali,
               da obstaja veliko tveganje, da se pri tihih družbenikih pojavi nasprotje interesov,
               zlasti še v primeru, ko je tihi družbenik oseba, ki je hkrati tudi organ vodenja ali
               pa nadzora v podjetjih v državni ali pa večinski državni lasti.</p>
               <p>Tak primer je danes bil že omenjen, gospod Danilo Toplek, direktor Taluma. Koliko je
               takih primerov, danes ni znano, kajti bistvo delovanja tihe družbe je v pogodbi med
               nosilcem tihe družbe in tihim družbenikom in zakon o gospodarskih družbah ne določa,
               da se pogodba o ustanovitvi tihe družbe objavi v sodnem registru in zato tudi niso
               znana ta razmerja. Se pravi, razmerja navzven. Teoretično bi lahko bil vložek tihega
               družbenika tudi do 100 % in to pomeni, da ima lahko tihi družbenik poleg nadzora nad
               poslovanjem tudi možnost vplivanja na njeno poslovanje ter pravico udeležbe na
               dobičku, ne da bi ob tem kdorkoli vedel, da gre pri neki družbi za tiho družbo
               oziroma za tihega družbenika.</p>
               <p>Gre za prikrivanje identitete tega družbenika, kar posledično pomeni obstoj tveganja
               za nastanek nasprotja interesov. V več primerih gre za izogibanje plačilom davčnih
               obveznosti, ne nazadnje pa lahko gre v teh primerih tudi za pranje denarja ali pa
               celo financiranje drugih nedovoljenih dejavnosti.</p>
               <p>Še enkrat moram poudariti, bilo je že s strani predlagatelja večkrat poudarjeno, da
               je bistvo Predloga zakona o spremembah in dopolnitvah Zakona o gospodarskih družbah v
               odpravi možnosti obstoja tihih družb. Kot druga možnost oziroma kot druga sprememba,
               da morajo biti vsa pogodbena razmerja med družbeniki, torej med družbo in družbeniki,
               vpisana v sodni register in biti dostopna javnosti, sicer so nična.</p>
               <p>Mislim, da s tega vidika ni nobenih težav in lahko podpremo zakon v prvem branju, ki
               se ga po možnosti lahko tudi nadgradi, tudi ob sodelovanju z Vlado in koalicijo.
               Hvala.</p>
            </sp>
            <sp xml:id="SDZ5-Izredna-34-2010-12-02.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Pukšič.</p>
            </sp>
            <sp xml:id="SDZ5-Izredna-34-2010-12-02.sp72">

               <speaker>FRANCE PUKŠIČ:</speaker>

               <p>Hvala lepa.</p>
               <p>Predlog spremembe tega zakona je namenjen temu, da do takšnih dejanj ne bi več
               prihajalo. Če pa bi se odkrila – ker verjamem, da bi celo še vedno prihajalo do teh
               tihih družb –, bi bila označena za kriminalno dejanje.</p>
               <p>No, pa poglejte nekaj konkretnega. Danilo Toplek, predsednik uprave Taluma, je v
               svoji izjavi na tiskovni konferenci izjavil naslednje: "Vse poslovne odločitve uprave
               družbe Talum so sprejete v skladu z internimi pravili družbe, dobrimi poslovnimi
               običaji in slovensko zakonodajo." Slovenska zakonodaja pravi, kakšne pravice ima tihi
               družbenik. V pogodbi o ureditvi medsebojnih razmerij v tihi družbi pa je v nasprotju
               s slovensko zakonodajo, ker piše v 3. členu te pogodbe, ki jo lahko pogledate tudi
               vi, z ministrstva, saj je na internetu: "Nosilec tihe družbe je preko družbe Shop, d.
               o. o., dolžan vabiti tihega družbenika na sestanke, enako kot bi bil družbenik in z
               njim tudi usklajevati vse morebitne transakcije, vezane na razpolaganje in
               upravljanje ter odtujevanje in zastavo poslovnega deleža v družbi Gradbeno podjetje
               Ptuj." No, in potem pravi, da sklepi, sprejeti v nasprotju s tem, bodo nični, in v 9.
               členu pravi, da se tistega, ki tega ne bo delal, kaznuje s 40 tisoč evri kazni.</p>
               <p>Poglejte, predsednik uprave Danilo Toplek reče, da dela v skladu s slovensko
               zakonodajo. Ni res! Dela v interesih z internimi pravnimi akti. Ne more imeti družba
               v večinski državni lasti drugače napisanih internih pravnih aktov, pa tudi nobena
               privatne ne, kot po zakonodaji. To pomeni, da zopet ni res. Pravi, da ima podporo in
               soglasje nadzornega sveta Taluma. To pa je res, zato ker nadzorni svet Taluma pač
               sprejme tisto, kar se dogovorijo, zato ker so mogoče tudi nadzorniki lastniki nekih
               tihih družb, skupaj s predsednikom uprave. Ampak to pa ni v interesu države, to pa ni
               v skladu z zakonodajo. Poglejte, konkretno stvar vam človek prebere, jo imate. Kaj
               ste naredili? Nič. Pustite to. V redu! Novi nadzorni svet v Talumu je rekel, da je
               vse okej. Bravo! Ploskate mu. In takole je.</p>
               <p>Potem pravi še naslednje, da je prepričan, da nadzorni svet opravlja delo dobro in
               tako dalje. V nadaljevanju potem gospod Toplek na svoji tiskovni konferenci pravi, da
               bodo o njegovem delu odločali lastniki, ne pa predstavniki političnih strank.
               Poslanke in poslanci smo tukaj izvoljeni. V skladu s 74. členom Ustave smo prvi
               poklicani, da delamo v skladu s slovensko ustavo. V 74. členu Ustave piše:
               "Gospodarska dejavnost se ne sme izvajati v nasprotju z javno koristjo." Potem:
               "Prepovedana so dejanja nelojalne konkurence in dejanja, ki v nasprotju z zakonom
               omejujejo konkurenco." Da je kot predsednik uprave podpisal s podjetjem pogodbo za
               neko izvedeno delo, za neko delo, kjer pa je bil tihi družbenik tihega družbenika – a
               to ni v nasprotju s 74. členom Ustave, ministrica? Ali to ni v nasprotju? Ali s tem
               ni preprečena nelojalna konkurenca? Seveda je preprečena! Je preprečena nelojalna
               konkurenca; in to je v nasprotju s 74. členom. Še več! Preden je on to pogodbo
               podpisal, se je po družbeniški pogodbi tihega družbenika moral uskladiti oziroma so
               se tisti, ki so navzven nastopali s to družbo, morali z njim uskladiti, ker bi bile
               vse odločitve po tej pogodbi kršene in se ne bi realizirale. Celo več, po 9. členu bi
               plačali kazen. Nato Danilo Toplek naprej pravi, da on enkrat letno polaga račune
               svojega dela nadzornikom. Res je. Ampak, ali je on povedal nadzornikom, da je lastnik
               tihe družbe, s katero je podpisal pogodbo? Ali je povedal? Ni povedal!</p>
               <p>Ministrica, nujno je, vsaj to narediti in to sprejeti... <stage>/ izklop mikrofona/</stage></p>
            </sp>
            <sp xml:id="SDZ5-Izredna-34-2010-12-02.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kampuš.</p>
            </sp>
            <sp xml:id="SDZ5-Izredna-34-2010-12-02.sp74">

               <speaker>ANTON KAMPUŠ:</speaker>

               <p>Spoštovani!</p>
               <p>Gospodu, ki ga tolikokrat omenjate in o njem govorite, revizor in nadzorni svet
               nista dokazala nobene nepravilnosti. Da pa smo pri tihih družbenikih, je že treba
               reči, tako kot sem zdaj pravkar slišal, da tiho družabništvo v Evropski uniji ima
               veliko tradicijo, torej 150-letno tradicijo. Še posebej v kriznih časih, tako kot smo
               danes, torej v kriznih časih in v finančnih slabih časih je tiho družabništvo še kako
               priporočljivo, potrebno in je to tudi normalna oblika. Gospodarstveniki in podjetniki
               si v takih časih želijo in potrebujejo tihe družbenike iz različnih vidikov. Na prvem
               mestu je pomanjkanje finančnih sredstev, na drugem mestu so v tem trenutku
               nepravočasna plačila, na tretjem mestu so še enkrat finančna sredstva na račun tega,
               ker so nekateri izkoristili vse tisto, kar lahko, kar se tiče finančnih sredstev,
               pridobljenih pri bankah. Na primer, eden izmed podjetnikov, ki pri bankah ne more več
               dobiti finančnih sredstev – še kako mu pride prav tiho družabništvo!</p>
               <p>Še nekaj je treba reči, tudi v Sloveniji je verjetno tako daleč, da nekateri pač
               imajo finančna sredstva in ne vidim nobenega razloga, da jih ne naložijo v
               gospodarstvo. Kaj pa je to narobe , da jih naložijo v gospodarstvo in iz tega hočejo
               imeti svoj izplen, svoj dobiček in tako naprej? Zaradi tega mislim, da je tiho
               družabništvo, torej tisto, ki tudi išče perspektivne, inovativne in izvozno usmerjene
               firme. Zakaj pa ne, zakaj pa pri nas v Sloveniji ne, če drugje? Je pa res in se z
               vami strinjam, da je treba imeti nadzor.</p>
               <p>Še nekaj. Saj nekateri tihi družabniki niso mogoče vešči vodenja firm ali
               sodelovanja v ekipah, ki upravljajo s firmami, želijo pa biti zraven s svojimi
               finančnimi sredstvi. Saj te zadeve so sorazmerno enostavne. Ne vidim vzroka, zakaj bi
               gledanje nekaterih bilo izključno negativno. Prej je bilo rečeno, da gospodu, ki ga
               omenjate, ni bilo dokazano nobeno nepravilno dejanje ali kakšna druga oblika. Ne vem,
               zakaj bi potem po enem primeru, kjer niti slučajno ni nič dokazanega, lahko
               spreminjali – ali na podlagi tega – spreminjali zakonodajo. Kje pa je tu kakšna
               logika, da na račun tega spreminjajo zakonodajo?!</p>
               <p>Še nekaj sem danes ugotovil. Tako žaljiv in nesramen odnos do ministrice, kot se je
               pred časom izkazalo, da si ne sme vzeti besede, je za moje pojmovanje nenormalno to,
               kar je v tem parlamentu. Jasno je bilo tudi obrazloženo s strani ministrice, da bo
               prevetritev ZGD potrebna in se na nek način že pripravlja, še posebej poglavje o
               tihih družbenikih: ali je treba tu kaj dodelati, ali imamo res tako slabo zakonodajo,
               da jih ne moremo preprečiti, če so kakšne deviacije.</p>
               <p>Ne vidim nobenega razloga, da bi potem ta zakon podprl. Hvala.</p>
            </sp>
            <sp xml:id="SDZ5-Izredna-34-2010-12-02.sp75">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Luka Juri.</p>
            </sp>
            <sp xml:id="SDZ5-Izredna-34-2010-12-02.sp76">

               <speaker>DR. LUKA JURI:</speaker>

               <p>Hvala lepa.</p>
               <p>Bom rekordno kratek.</p>
               <p>Predloga zakona ne bom podprl, zato ker ta predlog zakona spominja na primer, kjer
               bi se nekdo prenajedel medu in bi zaradi tega zdaj v Državnem zboru predlagali
               ukinitev čebelarstva v Sloveniji. Hvala.</p>
            </sp>
            <sp xml:id="SDZ5-Izredna-34-2010-12-02.sp77">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vizjak, imate besedo.</p>
            </sp>
            <sp xml:id="SDZ5-Izredna-34-2010-12-02.sp78">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Cilji predlaganega zakona so povsem jasni. Predlagatelji želimo odpraviti devianten
               pojav, ki jih je v inovativnosti in iznajdljivosti menedžerjev, zlasti državnih
               podjetij, veliko, ničkoliko. Tem deviantnim pojavom smo priča vsak dan, padamo iz
               afere v afero, pri čemer niti v eni aferi doslej še nismo doživeli sodbe na prvi
               stopnji, kaj šele pravnomočnega sodnega epiloga. To je velik problem; problem ki
               naravnost spodbuja h gospodarskemu kriminalu in ga tudi tlakuje. Menimo, da je ukrep,
               s katerim bi preprečili obstoj javnosti prikritega družbeništva, ukrep, s katerim bi
               zajezili določene manevre tistih, ki se želijo skrivati v podjetjih, skrivati svoje
               dobičke iz teh podjetij. Kaj je njihov vložek v ta podjetja, je največkrat vse drugo
               kot denar. V Sloveniji ne poznam primera, ko bi nekdo vložil v družbo, bil tihi
               družbenik in si obetal zgolj tisto, kar mu gre, to je dividende. Poznam pa primer, ko
               tihi družbenik ni v podjetje vložil nič, želel pa je imeti 50 % kupnine, če bo
               podjetje prodano. Tak primer so razkrili slovenski mediji, bil je objavljen, udeležen
               v tem je bil vidni član Socialnih demokratov gospod Danilo Toplek – mimogrede,
               kandidat te stranke na lokalnih volitvah in verjetno še kje, na državnozborskih.
               Gospod, ki je tudi financer te politične opcije.</p>
               <p>Torej, politika je prestreljena tudi s temi deviantnimi pojavi in se ne želi z njimi
               soočiti. Vlada ne želi niti podatkov od vodilnih v gospodarskih družbah v državni
               lasti, podatkov o tem, ali so hkrati tudi tihi družbeniki. To je najmanj, da bi si
               lahko Vlada priskrbela te podatke. Najmanj. Vlada se sklicuje na pravo, na
               korporacijska načela OECD in ne vem česa še, da se ne sme vmešavati in da ne sme
               narekovati gospodarskim subjektom tega, tistega, tretjega. Hkrati pa imamo in smo
               soočeni s pismom direktorice Agencije za upravljanje s kapitalskimi naložbami, ki
               ministrici očita vpletanje v delo Agencije, onemogočanje dela agencije, vpletanje v
               konkretne rešitve tu in tam in pravzaprav z neko omalovaževalno držo Ministrstva za
               gospodarstvo do Agencije, ki bi morala biti ključni upravljavec kapitalskih naložb.</p>
               <p>Ministrica je govorila o tem, da morajo končno zavladati v tej državi dobre prakse
               in usmeritve OECD, hkrati pa jih sama v drugem koraku krši. Če komu verjamemo, lahko
               v tem primeru verjamemo direktorici Agencije za upravljanje s kapitalskimi naložbami,
               ki jo je ne nazadnje, se mi zdi, tudi premier pozval, naj mu naznani vse deviacije
               oziroma vse pritiske, ki jih bo doživela s strani raznih ministric in ministrov.</p>
               <p>Torej, ko govorimo o tej praksi, lahko ugotovimo, da smo še daleč od neke razvite
               tržne ekonomije, da smo prestreljeni z raznimi tranzicijskimi poskusi zlasti
               menedžerjev, ki s "tujim... po koprivah tolčejo", torej z menedžerji firm v državni
               lasti. Mi ne želimo tega pospeševati in nadgrajevati, pač pa želimo to preprečiti. Ni
               res, kot pravi ministrica, da je ta predlog zakona enostavno samo črtanje tihih
               družb. Ni res! Ta zakon ima še zelo pomembno nadgradnjo, kot so zgolj določila o
               črtanju tega poglavja, in sicer, da morajo biti vse pravne relacije med družbeniki,
               ali med družbo in družbeniki, ali med komerkoli in družbo zavedene v sodnem registru.
               To je tudi 6. člen tega zakona – upam, da ste si ga sploh prebrali.</p>
               <p>Če želimo ustaviti vsaj en del te plenilske politike, je mesto, da ta zakon
               podpremo.</p>
            </sp>
            <sp xml:id="SDZ5-Izredna-34-2010-12-02.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>S tem zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 2. točki dnevnega reda oziroma 2. in sedaj 3.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA – DRUGA OBRAVNAVA PREDLOGA ZAKONA O
                  POKOJNINSKEM IN INVALIDSKEM ZAVAROVANJU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo gospodu ministru dr. Ivanu
               Svetliku, ki ravnokar prihaja.</p>
            </sp>
            <sp xml:id="SDZ5-Izredna-34-2010-12-02.sp80">

               <speaker>DR. IVAN SVETLIK:</speaker>

               <p>Spoštovani gospod podpredsednik, spoštovane poslanke in poslanci!</p>
               <p>Danes boste razpravljali in glasovali o bistveno dopolnjenem Predlogu zakona o
               pokojninskem in invalidskem zavarovanju. Menimo, da je matični odbor opravil pomembno
               vsebinsko dopolnitev številnih zakonskih rešitev. S tem postaja zakon prijaznejši do
               ljudi, in sicer v mnogih točkah. Skrajšuje obdobje za izračun pokojninske osnove na
               27 let, 30 minus 3 najslabša leta, zaradi tega se bo pokojninska osnova moškim
               znižala manj, kot če bi ohranili obdobje 34 let, in prav tako seveda ženskam, za 4,3
               oziroma za 3,9 odstotnih točk. Upočasnjen bo prehod na 41 oziroma 43 let pokojninske
               dobe za tiste, ki so začeli delati zgodaj, namesto 6-mesečnega bo uporabljen
               4-mesečni letni korak. Bolniški izostanki, starševsko varstvo in poklicna
               rehabilitacija se upoštevajo pri izračunu pokojninske osnove, kot da bi posameznik v
               tem času prejemal polno plačo. Dodatno je znižana starostna meja za pridobitev
               starostne pokojnine zaradi starševstva na največ 63 let za moške in 61 let za ženske.
               Tudi obvezno služenje vojaškega roka se odšteva od polne starosti za upokojitev, pri
               čemer je to dobo mogoče odkupiti kot pokojninsko dobo pod ugodnejšimi pogoji.</p>
               <p>Okrepljeno je informiranje zavarovancev o plačanih prispevkih in o njihovih
               pravicah, določena je ureditev za zavarovance iz obstoječega pokojninskega obveznega
               poklicnega zavarovanja. Dopolnjen je drugi steber, več pokojninskih načrtov, vstop
               družb za upravljanje, nižje provizije za upravljanje in podobne rešitve. S tem smo se
               približali tudi zahtevam sindikatov, saj bo le malo posameznikov, ki bi jim bilo
               treba za pridobitev starostne pokojnine delati do 65. leta. S temi rešitvami se bodo
               starostne pokojnine moškim povečale od 10,6 % do 19 % in ženskam od 9 % do 19 %. To
               kažejo zadnji izračuni, ki so jih opravili na Ekonomskem inštitutu na podlagi novih
               vrednosti parametrov.</p>
               <p>Dodatno smo se usklajevali tudi z gospodarstvom in zato še dodatno predlagamo odlog
               postopnega dviga najnižjih prispevkov za pokojninsko zavarovanje na 60 % povprečne
               plače za zaposlene, in sicer v obdobje od leta 2016 do 2020. Naj omenim še, da je
               poleg znižanja prispevkov za starejše dogovorjeno tudi, da se bodo znižali prispevki
               tudi za mlade, ki se bodo zaposlovali prvič za nedoločen čas.</p>
               <p>Vsi ti izračuni, ki so bili opravljeni, pa kažejo na drugi strani, da bodo vse te
               nove rešitve zahtevale v letu 2021 dodatnega pol odstotka bruto družbenega proizvoda
               in v letu 2030 skoraj 1 % dodatnega družbenega proizvoda. Zato, spoštovane poslanke
               in poslance, vas prosim, da se danes pri odločanju o amandmajih zavzemate za rešitve,
               ki ne bodo pomenile dodatne slabitve pokojninske blagajne. S tem boste omogočili, da
               bosta še zmeraj lahko realizirana oba temeljna cilja; to je trdnost pokojninske
               blagajne za naslednjih 10 do 15 let in pa zaustavitev padanja pokojnin.</p>
               <p>Ob koncu bi se rad zahvalil vsem, posebno poslancem ter drugim udeležencem razprave
               na odboru, ki so zavzeto in konstruktivno sodelovali pri oblikovanju besedila zakona,
               in želim seveda, da bi v takem konstruktivnem duhu tekla tudi današnja razprava in
               odločanje o zakonu. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp81">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino in socialne zadeve in dajem
               besedo predsednici odbora dr. Andreji Črnak Meglič za predstavitev.</p>
            </sp>
            <sp xml:id="SDZ5-Izredna-34-2010-12-02.sp82">

               <speaker>DR. ANDREJA ČRNAK MEGLIČ:</speaker>

               <p>Spoštovani gospod podpredsednik, gospod minister, kolegice, kolegi, lepo
               pozdravljeni!</p>
               <p>Odbor za delo, družino, socialne zadeve in invalide je na 25. seji 2. 11. 2010 in na
               prvem nadaljevanju seje 3. 11. 2010, v drugem nadaljevanju 9. 11. 2010, v tretjem
               nadaljevanju 11. 11. 2010, četrtem in petem nadaljevanju dne 5. 11. 2010 kot matično
               delovno telo obravnaval Predlog zakona o pokojninskem in invalidskem zavarovanju, ki
               ga je Državnemu zboru v obravnavo in sprejetje po rednem postopku predložila
               Vlada.</p>
               <p>Na podlagi sklepa odbora sta bili izvedeni dve javni predstavitvi mnenj, Državni
               zbor pa je k predlogu zakona opravil tudi splošno razpravo. Članice in člani odbora
               so kot gradivo ob številnih dokumentih za sejo prejeli tudi pripombe, stališča,
               mnenja, ocene učinkov, ocene posledic uveljavitve predloga zakona ter predloge za
               amandmaje, ki so jih podale zainteresirane javnosti, amandmaje poslanskih skupin SLS,
               SDS, SNS, amandmaje poslanskih skupin koalicije in amandmaje poslancev mag. Julijane
               Bizjak Mlakar, Andreja Magajne in mag. Franca Žnidaršiča, Vilija Rezmana, Tadeja
               Slapnika, Brede Pečan in Vilija Trofenika.</p>
               <p>Seji odbora so prisostvovali predstavnice in predstavniki predlagatelja z
               Ministrstvom za delo, družino in socialne zadeve, predstavnik Zakonodajno-pravne
               službe in predstavnik Državnega sveta, kakor tudi številni predstavniki
               zainteresiranih organizacij in združenj.</p>
               <p>Odbor je bil seznanjen z mnenjem Zakonodajno-pravne službe, mnenjem Državnega sveta
               in pripombami in predlogi zainteresirane javnosti.</p>
               <p>V uvodni dopolnilni obrazložitvi členov je minister za delo, družino in socialne
               zadeve dr. Ivan Svetlik na kratko predstavil temeljne razloge za sprejetje zakona,
               predstavnik Zakonodajno-pravne službe je povedal, da amandmaji poslanskih skupin
               koalicije v večji meri upoštevajo pripombe njihove službe.</p>
               <p>V razpravi o posameznih členih in vloženih amandmajih so člani odbora in vabljeni
               največ razprave namenili predvsem predlaganim rešitvam predloga zakona, ki se
               nanašajo na temeljna načela in obseg zavarovanja, obvezno dodano pokojninsko
               zavarovanje, priznanje vojaškega roka v pokojninsko dobo, pogoje za pridobitev
               pravice do starostne pokojnine, znižanje starostne pokojnine zaradi otrok,
               upoštevanje nadomestil, državno, vdovsko in družinsko pokojnino, poškodbe pri delu,
               nadomestila za čas poklicne rehabilitacije, letni dodatek in dodatek za pomoč in
               postrežbo, usklajevanje pokojnin, matično evidenco, uveljavljanje pravic iz
               zavarovanja, pokojninski sklad, nepremičninski sklad ter prehodne določbe.</p>
               <p>V dolgi in argumentirani razpravi je bilo sprejeto tudi mnogo amandmajev odbora. V
               okviru razprave o 16., 27., 30., 37., 136., 156.a in 390. členu je bilo poudarjeno,
               da je treba do druge obravnave na seji Državnega zbora določbe preveriti in jih tudi
               izboljšati. Odbor je sprejel amandmaje poslanskih skupin koalicije k 7., 27., 28.,
               33., 40., 46., 58., 60., 72., 73., 102., 106., 108., 113., 140., 141., 143., 145.,
               146., 147., 148., 152., 153., 155., 158., 180., 185., 201., 203., 205., 209., 230.,
               232., 256., 267., 277., 284., 288., 289., 296., 300., 311. in 312., 313., 321., 324.,
               335., 358., 360., 361., 362., 370., 371., 375., 376., 377., 380., 390., 394., 410.,
               411., 412., 414., 416., 421., 422., 424., 425., 427. in 428. ter 499. členu;
               poslanskih skupin koalicije k trem členom, poslanskih skupin SDS in SNS k 37., 53.,
               106., 134., 151. in drugim členom ter še vrsto drugih členov predlagateljev,
               opozicije in ostalih sodelavcev v razpravi.</p>
               <p>Odbor je v skladu s 128. členom Poslovnika glasoval o vseh členih in predlog zakona
               sprejel skupaj z dopolnitvami. Glede na sprejete amandmaje na podlagi prvega odstavka
               133. člena Poslovnika Državnega zbora je pripravljeno na besedilo dopolnjenega
               predloga zakona, v katerega so vključeni sprejeti amandmaji, dopolnjen predlog z
               amandmaji pa je sestavni del tega poročila. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker je zbor na 21. seji opravil prvo obravnavo predloga zakona, predstavitev stališč
               poslanskih skupin ni mogoča.</p>
               <p>Zato prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev z dne 1. decembra letos. Prehajamo torej na
               razpravo o amandmajih.</p>
               <p>Najprej dajem v razpravo 16. člen in amandma, ki so ga vložile poslanske skupine SD,
               Zares in LDS k temu členu. Želi kdo besedo?</p>
               <p>Izvolite, gospod Rožej.</p>
            </sp>
            <sp xml:id="SDZ5-Izredna-34-2010-12-02.sp84">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Kot je zapisano že v obrazložitvi, je ta amandma posledica sprejetega amandmaja
               kolege Slapnika na odboru. Popravlja pa neke stvari, ki že v sedanji pokojninski
               zakonodaji, ki je trenutno veljavna, po mojem trdnem prepričanju niso bile dobro
               urejene. Na nek način gre za nerazumevanje socialnega podjetništva, organizacijske
               oblike zavoda, ki je drugačna od gospodarskih družb.</p>
               <p>Namen zavodov ni ustvarjanje dobička in tudi sodbe Evropskega sodišča nam kažejo na
               to, da je treba ločevati tudi pri podobnih dejavnostih te pravne subjekte glede na
               namen njihove ustanovite. Še posebej, ker imamo pri nas cel kup društev, tudi
               zavodov, katerih poslovanje je minimalno, pravzaprav je v veliki meri njihovo
               delovanje prostovoljno. Njihovi zasebni ustanovitelji, ki so bili obenem tudi
               direktorji in po večini so se lotili tega dela zaradi neke vizije, recimo, družbeno
               koristne, ekološke, socialne, takšne ali drugačne, v resnici niso iz teh zavodov
               pridobivali praktično nikakršnih sredstev, še posebej pa ne tolikšnih, kolikšna bi
               morala po prvotnem predlogu tega zakona in po obstoječem zakonu plačevati v
               pokojninsko blagajno. Vesel sem, da smo prišli do take rešitve, ki bo to breme, kar
               se tiče zavodov, razdelila pravično oziroma v mnogo manjši meri, kot je bilo to do
               sedaj. Enako pa velja tudi za zadruge, ki so po organizacijski strukturi podobne
               zavodom, s to razliko, da je nujno, da za obe obliki velja omejitev, da se ta člen
               sme uporabljati zgolj in samo pri tistih, ki po svojih internih aktih, statutih
               nimajo možnosti delitve dobička, ker za to gre. Če nič ni, pač tudi država ne more
               vzeti.</p>
               <p>V tem primeru sem zelo zadovoljen s to rešitvijo. Nevladni sektor jo bo pozdravil in
               upam, da bo zaradi tega tudi bolje deloval. Hvala.</p>
            </sp>
            <sp xml:id="SDZ5-Izredna-34-2010-12-02.sp85">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Branko Grims. Pripravi naj se gospa Andreja Črnak Meglič .</p>
            </sp>
            <sp xml:id="SDZ5-Izredna-34-2010-12-02.sp86">

               <speaker>MAG. BRANKO GRIMS:</speaker>

               <p>Hvala za besedo.</p>
               <p>Tega amandmaja osebno ne bom podprl iz istega razloga, zaradi katerega ne bom podprl
               tudi celotnega zakona. Namreč, sedaj se poskuša tukaj v parlamentu popraviti tisto,
               kar se objektivno ne da več popraviti. Namreč, stara modrost uči, da nihče in nič ni
               popolno, ampak pri tem zakonu je pa z razvojnega narodnogospodarskega vidika uspelo
               Vladi narediti skoraj popolno polomijo. Zakaj?</p>
               <p>Vse, o čemer danes tukaj razpravljamo in kar se je prej razpravljalo na odborih, bi
               morala Vlada prej razrešiti v socialnem in medgeneracijskim dialogu, preden je sploh
               kakršen koli osnutek zakona začel krožiti. Potem je v resnici Vlada delala tako, da
               je ciklično, vsakih nekaj mesecev ponovno oživela debato o tem zakonu. In kaj je bil
               rezultat? V pokoj so bežali vsi, ki so imeli kakršno koli možnost, da se čim prej
               umaknejo v penzijo po stari zakonodaji. Dobili smo tisoče, desettisoče novih
               predčasnih upokojencev, kar bo drastično, katastrofalno dodatno obremenilo blagajno
               in obremenilo vse tisto gospodarstvo, zlasti malo in srednje podjetništvo, ki bi
               moralo predstavljati motor, zaradi napačnega, popolnoma zgrešenega ravnanja Vlade, ki
               to predstavlja povrhu vsega kot nek razvojni ukrep. Dejansko pa je to zgolj nekaj,
               kar učinkuje dolgoročno in s kratkoročnimi zadevami pa srednjeročnimi spremembami, ki
               so nujne za oživitev slovenskega gospodarstva, nimajo čisto nobene zveze. Učinek pa,
               kot rečeno, je ravno nasproten!</p>
               <p>S tem, ko si umaknil ljudi, ko si jih prepričal, da so šli predčasno v pokoj, si
               zmanjšal število tistih, ki vplačujejo prispevke. Edini učinek – včeraj je nekdo na
               okrogli mizi, na kateri smo bili, rekel, da ne pripisuj zmeraj zlobnim namenom
               tistega, kar je mogoče obrazložiti s preprosto človeško neumnostjo. To je zelo
               zgodovinski rek, ki čudovito opisuje delo sedanje vlade in koalicije. Ampak osebno
               mislim, da tukaj ni bila samo neumnost. Osebno mislim, da se je to tako ciklično,
               vsake toliko tako izrazito oživilo in ponovno vrglo v politično areno zato, da se je
               s tem, ko se je ljudi usmerjalo, da so šli v penzijo, omogočalo, da podjetja zato
               niso odpustila toliko ljudi, ker je bil to na nek način zanje s podjetniškega vidika
               naraven odliv, kot bi jih sicer. Tako se je umetno prikazovalo, da ni toliko
               nezaposlenih, kot bi jih sicer bilo. Pa tudi s tem ravnanjem se je v resnici število
               nezaposlenih dvignilo čez 100 tisoč, in to krepko čez 100 tisoč, gospe in gospodje,
               in se je to prikrivalo do lokalnih volitev – vsem je jasno, zakaj. Sedaj pa smo v
               položaju, ko imamo koalicijo, v kateri je ena od strank za povrh vsega nastopa kot
               dvoživka, omogoča s svojim vztrajanjem v koaliciji, da ta vlada take odločitve
               sprejema, da tako politiko pelje, navzven pa potem temu nasprotuje in si dviguje
               politične pike. To je zanimivo in v pogojih slovenske politične kulture se očitno to
               tudi splača.</p>
               <p>Ampak dejansko je treba pri temu zakonu povedati samo eno temeljno sporočilo: gospe
               in gospodje iz vlade in koalicije, tako se ne dela in se ne bi smelo delati. S tem,
               kako ste se lotili te reforme, ki v resnici ni reforma, ste v resnici naredili
               nepopravljivo razvojno škodo celotni Sloveniji. Dodatno ste obremenili, preobremenili
               že sicer obremenjeno pokojninsko blagajno, dodatno ste zmanjšali prilive vanjo, kajti
               ljudje so, kjer so le imeli priložnost, šli predčasno v pokoj. Zanimivo je – kar
               potrjuje mojo prejšnjo tezo –, da imam trdne informacije, lahko pripeljem priče, če
               želite, da ko so ljudje šli vprašati na zavod, so jim tam svetovali, kako naj
               izigrajo obstoječe predpise, da bodo ja lahko šli čim prej v pokoj po stari veljavni
               zakonodaji. To je pa res zelo zanimivo, če to delajo državne službe v temu kontekstu,
               o katerem danes mi tukaj odločamo.</p>
               <p>Zaradi tega, gospe in gospodje, ker je Vladi uspela skoraj popolna polomija – če bo
               popolna do konca, potem bo še tako ali tako to, kar boste morda danes tudi
               izglasovali, zgrmelo, če ne prej, pa na referendumu, potem bo pa res popolna –, je
               dejstvo, da se nečesa, ki je slabo pripravljeno, ne more danes tukaj bistveno
               popraviti. Če je zadeva v temelju zgrešena, če so temelji slabi, lahko zgradiš še
               tako lepo, ometano pa okrašeno hišo, ampak zadeva bo popokala in se bo zrušila sama
               vase. Žal, se ne bo zrušila sama vase samo ta vaša "reforma", ki je nepregledna, ki
               ne uvaja osebnih računov, kar je bila temeljna zahteva SDS, da bo vsak trenutek vsak
               vedel, koliko mu pripada, koliko je vplačal in koliko bo dobil, da bi bili čisti
               računi – saj veste, čisti računi, dobri prijatelji –, ampak se bo zaradi tega vašega
               početja sama vase zrušila celotna konstrukcija pokojninske blagajne. Še več bo težav
               in žal se bo z njo zrušil še dodatno, še bolj, po vaši zaslugi gospe in gospodje, ves
               slovenski razvoj.</p>
               <p>Proti temu bom z veseljem glasoval. Verjemite!</p>
            </sp>
            <sp xml:id="SDZ5-Izredna-34-2010-12-02.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Andreja Črnak Meglič.</p>
            </sp>
            <sp xml:id="SDZ5-Izredna-34-2010-12-02.sp88">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Za razliko od mojega spoštovanega kolega, ki ni ničesar spregovoril o 16. členu,
               ampak se je zopet lotil "svaštarenja" in slikanja črne slike naše prihodnosti, bi
               rada spregovorila o 16. členu in se enako kot gospod minister zahvalila vsem
               poslankam in poslancem, ki so zelo konstruktivno sodelovali na razpravi matičnega
               odbora. Zato smo tudi pri 16. členu s skupnimi močmi določili, da najdemo rešitev, ki
               bo ugodna tudi za neprofitne zavode.</p>
               <p>Na podlagi analize poslovanja zavodov, ki sem jo opravila, je le-ta pokazala, da 53
               % zasebnih zavodov deluje brez dobička. Zavodi imajo po zakonu možnost, da se
               odločijo, da so pridobitni ali nepridobitni. Rešitev, ki smo jo vpletli v 16. člen
               zakona, govori o tem, da so zavodi, ki so nepridobitni in imajo to opredeljeno v
               statutu, izvzeti iz obveznega zavarovanja po temu členu, medtem ko se morajo
               zaposleni zavarovati na podlagi preostalih členov kot osebe v delovnem razmerju,
               samozaposleni ali pa če uporabljajo kakšno drugo pogodbeno delo po tistih členih, ki
               to urejajo.</p>
               <p>To je rešitev, ki je v celoti prisluhnila tudi zahtevam nevladnih organizacij, ki se
               vedno znova borijo za svoj prostor v slovenskem prostoru in seveda za ustrezno
               obravnavo njihovega prispevka. Zato menim, da je ta člen velik napredek v smislu
               upoštevanja mnenj civilne družbe in iskanja ustreznih rešitev. Zaradi tega bom ta
               člen tudi podprla. Hvala.</p>
            </sp>
            <sp xml:id="SDZ5-Izredna-34-2010-12-02.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi o 16. členu še kdo razpravljati? <stage>(Ne želi.)</stage> Zaključujem razpravo o 16.
               členu.</p>
               <p>Prehajamo na 27. člen in dva amandmaja k temu členu. Prvega so vložile poslanske
               skupine SD, Zares in LDS, drugega pa Poslanska skupina SDS. Želi kdo
               razpravljati?</p>
               <p>Gospa Andreja Črnak Meglič, izvolite.</p>
            </sp>
            <sp xml:id="SDZ5-Izredna-34-2010-12-02.sp90">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Kot je bilo že rečeno, je zakon o invalidskem in pokojninskem zavarovanju izhajal iz
               tega, da bi dosegel dva temeljna cilja: ohranitev vrednosti pokojnin in ustavitev
               njihovega realnega zmanjševanja ter ohranitve vzdržnosti pokojninske blagajne. Kot
               ukrepe, kako bi dosegli ta dva cilja, je računal na tri temeljne ukrepe, in sicer
               postopno podaljševanje obdobja za pridobitev pravice do starostne pokojnine,
               povečanje števila let za izračun pokojninske osnove in s spremembo načina
               valorizacije pokojnin.</p>
               <p>27. člen tega zakona govori o prvem pogoju, to se pravi o prvi nogi trinožnika in
               predstavlja enega ključnih členov te pokojninske reforme.</p>
               <p>Z amandmajem, ki smo ga sprejeli k drugemu odstavku 27. člena, smo sprejeli rešitev,
               ki prvič pomeni, da bi se ženskam, ki imajo manj kot 20 let delovne dobe,
               upokojitvena starost s sedanjih 63, čez noč dvignila na 65 let. To je slabše, kot je
               sedanji zakon. Predlog koalicijskega amandmaja, ki ga imamo na klopi in ga bom seveda
               podprla, pa to anomalijo odpravlja in opredeljuje štiriletno prehodno obdobje za to
               populacijo žensk. Drugi del tega amandmaja pa govori o dvojnih pogojih za pridobitev
               starostne pokojnine. Prvi pogoj je minimalna starost 60 let in drugi pogoj delovna
               doba za moške 40, za ženske 38 let.</p>
               <p>Najprej bi seveda rada rekla, da je to določilo v popolni koliziji z vsemi petimi
               odstavki tega istega člena, na drugi strani pa vsebinsko ruši prvega od temeljnih
               ukrepov za izvajanje obstoječe pokojninske reforme. Zato takšne rešitve ni moč
               sprejeti in jo v amandmaju v bistvu črtamo.</p>
               <p>Kot podlaga za pripravo pokojninske reforme, ki jo imamo pred seboj, je bila
               izdelana celostna strokovna analiza učinkov predlagane pokojninske zakonodaje, ki so
               jo pripravili strokovnjaki na Inštitutu za ekonomska raziskovanja pri Ekonomski
               fakulteti. Torej izhajamo iz trdnih dejstev in to po mojem mnenju zagotavlja
               legitimnost predlaganim rešitvam, ki jih imamo pred seboj. Na drugi strani pa obstaja
               skupina, ki trdi, da je moč sprejeti bistveno blažje ukrepe in da predvsem tega
               prvega ukrepa ni nujno podpreti.</p>
               <p>Če se sprehodim po teh ukrepih, moram reči, da se z večino teh ukrepov strinjam.
               Izboljšati finančno disciplino pri plačevanju prispevkov. Kot veste, ta zakon
               popolnoma ukinja možnost neplačevanja prispevkov za pokojninsko invalidsko
               zavarovanje. Omejiti delo na črno. Zakon o delu na črno je pripravljen, dobil je
               odobritev Ekonomsko-socialnega sveta in kmalu ga bomo obravnavali v Državnem zboru.
               Tisto, kar je pa bolj negotovo, pa je, kdaj se bodo poznali dejanski učinki tega
               zakona in kakšni bodo. Ukrepi za novo zaposlovanje. Seveda. Z zmanjševanjem ekonomske
               krize se bo povečevalo tudi število delovnih mest in zmanjševalo število
               brezposelnih. Z aktivno gospodarsko politiko pa bomo lahko zagotavljali tudi
               odpiranje novih, upam, da tudi bolj kakovostnih delovnih mest, z višjim, z večjim
               deležem na dodano vrednost, kot jih zagotavljajo delovna mesta, ki jih imamo danes.
               Toda tudi to je proces, ki bo dal rezultate na dolgi rok.</p>
               <p>Prav tako se strinjam s predlogi, ki govorijo o izenačitvi prispevkov za delodajalce
               in delojemalce in z uvedbo davka na finančne transakcije. Vendar, ko govorim o teh
               dveh ukrepih, se moramo zavedati, da nimata samo pozitivnih, ampak imata tudi, če
               temu tako rečem, negativne učinke; vplivata namreč na konkurenčnost slovenskega
               gospodarstva. Zato ob razmisleku, kdaj in kako ju uvajati, je treba upoštevati
               celostne pogoje, zato da bomo dosegli najboljši rezultat.</p>
               <p>Vsi ti ukrepi finančno niso ovrednoteni. Torej na eni strani imamo fakte bruto
               izračune, ki nam kažejo, kaj moramo storiti, da bomo preprečili padanje pokojnin, ki
               se bodo, mimogrede, če obstane sedanji zakon od leta 2009 do leta 2020, znižale za
               približno 4 %, do leta 2025, nadomestno razmerje in povprečno plačo, pa še za
               nadaljnja dva odstotka, potem moramo sprejeti ukrepe in pokojninsko reformo. Moramo
               jo sprejeti tudi zaradi tega, da bomo zagotovili približno podobne pogoje tudi tistim
               populacijam, ki se bodo upokojevale kasneje.</p>
               <p>Poglejte, tudi sama nisem ravno najbolj srečna nad tem, da bom morala delati tri
               leta dlje, da bom dobila pokojnino, ki mi bo zagotavljala približno tako socialno
               varnost, kot jo imajo upokojenci danes. Pa vendar, zavedajoč se posledic za vse
               generacije, ki v to vstopamo, zavedajoč se odgovornosti, ki so nam jo zaupali
               volivci, ne morem pristati na to, da ob tem, ko imam na strani trdna dejstva in
               izračune, na drugi strani pa neke ohlapne predpostavke, da preprosto pristanem na
               slednje. Ne morem in ne smem, kajti odgovornost je prevelika, odgovornost je na nas
               zato, da ne bo jutri treba sprejemati reforme, ki bo bistveno ostrešja, bistveno
               težja od sedanje in še ni nujno, da bo zagotavljala uresničevanje ciljev, ki si jih
               postavljamo danes.</p>
               <p>Preprosto, Slovenija je država z izredno nizko rodnostjo. Razmerje med delavci in pa
               upokojenci je 1 : 1,7, to je eno najnižjih razmerij v Evropi. Poglejte, tudi v Evropi
               se države med izbiro strategij, kako zagotavljati varne pokojnine in vzdržnost
               pokojninskih blagajn, odločajo v glavnem za to strategijo, za katero smo se odločili
               mi. To pa je postopno podaljševanje pogojev za pridobitev starostne pokojnine. Saj ti
               pogoji ne bodo nastopili čez noč! Podaljševali se bodo po šest mesecev na leto,
               iztekli se bodo za moške pri letu 2020 in za ženske pri letu 2026. Tudi strokovnjaki
               nam pravijo, premislite in zavedajte se odgovornosti, ki jo imate ob sprejemanju
               sedanje pokojninske reforme.</p>
               <p>Vem, da si s tem ne bom pridobila političnih točk in glorije pred mediji. Ampak
               zavedam pa se, da nosim odgovornost in to odgovornost sprejemam s polno mero: zato,
               da bodo imeli varno starost upokojenci in tudi naši bodoči rodovi! Hvala.</p>
            </sp>
            <sp xml:id="SDZ5-Izredna-34-2010-12-02.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Julijana Bizjak Mlakar.</p>
            </sp>
            <sp xml:id="SDZ5-Izredna-34-2010-12-02.sp92">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo.</p>
               <p>Trenutni predlog dopolnjenega zakona je bistveno izboljšan glede na prvotnega in
               upam, da bo vsaj tak tudi ostal.</p>
               <p>Prvi amandma k 27. členu pa bom podprla tedaj, ko ne bo predlagan kot amandma k
               drugemu odstavku 27. člena, ker bi se sicer izbrisala sedanja pomembna vsebina
               drugega odstavka 27. člena dopolnjenega predloga zakona. Izbrisala bi se namreč
               vsebina, pomembna za delavstvo in za socialni položaj bodočih upokojencev. Vsebino
               sedanjega drugega odstavka 27. člena smo na predlog sindikatov predlagali štirje
               poslanci. Vsebina, ki se jo želi s predlaganim amandmajem izbrisati, omogoča pogoj 40
               let pokojninske dobe za moške oziroma 38 let za ženske, upokojitev brez malusov pri
               starosti 60 let. Čeprav je že ta pogoj težko doseči, zahteva Vlada še tri leta več,
               43 let za moške in 41 let za ženske, kar je za mnoge nedosegljivo. Ob sedanji vsebini
               drugega odstavka 27. člena zakona bi se omogočilo povečanje dejanske upokojitvene
               starosti za moške od sedanjih 58 let na 60 let in za ženske od sedanjih povprečno 56
               let in pol na 60 let. Ne pozabimo, da je dejansko upokojitvena starost v državah
               Evropske unije že danes primerljiva s slovensko.</p>
               <p>Z ohranitvijo sedanje vsebine drugega odstavka 27. člena dopolnjenega predloga
               zakona bi pokojninska reforma dosegla več ciljev.</p>
               <p>Prvič, podaljšanje dejanske upokojitvene starosti na 60 let pri 40 oziroma 38 letih
               pokojninske dobe, ker je sicer potreben vmesni korak do 41 oziroma 43 let pokojninske
               dobe. Drugič, reforma bi postala bolj sprejemljiva za večino prebivalcev in sindikate
               ter družbeno bolj pravična, saj najbolj ogroženih ne bi dodatno prizadela. Tretjič,
               mogoča bi bila oživitev socialnega dialoga. Četrtič, preprečila bi upravičenost
               referenduma, ki ga trenutno napovedujejo sindikati. Sistem malusov, ki jih predlaga
               Vlada, zaradi že sedaj prenizkih pokojnin ni primeren za slovenske razmere, ker bi
               imel velike posledice na višino bodočih pokojnin. Zato je predlog sindikatov, zapisan
               v drugem odstavku 27. člena dopolnjenega predloga zakona, dobra rešitev, ki se je ne
               bi smelo izbrisati s predlaganim amandmajem.</p>
               <p>Večina ve, da bo v prihodnje treba delati dalj časa. To pa se da doseči tudi na bolj
               pravičen način. Z izbrisom vsebine drugega odstavka 27. člena dopolnjenega predloga
               zakona, ki zahteva še ustrezne uskladitvene amandmaje, na kar smo vlagatelji
               amandmaja ob njegovi vložitvi tudi opozorili, bi se uveljavili pogoji za upokojitev,
               ki so mnogim dosegljivi. Nedosegljivost upokojitvenih pogojev, ki jih predlaga Vlada,
               vodi namreč v predčasno upokojevanje z malusi in posledično v nizke bodoče pokojnine,
               ki mnoge ne bi zadoščale za preživetje. Tako sta, na primer, 43 let delovne dobe
               oziroma 41 let za ženske kot pogoj za pokojnino brez malusov nedosegljiva pogoja za
               večino industrijskih delavcev. Tudi izobraženi mladi, ki se zaposlijo okoli 28. leta,
               skoraj ne morejo doseči 41 ali 43 let pokojninske dobe za upokojitev brez malusov,
               saj bi pokojnino brez malusov lahko dosegli šele tedaj, če bi jim zdravje in možnosti
               zaposlovanja dopustile delati do 70. leta ali čez. Sicer bodo pokojnine nizke zaradi
               predčasnih upokojitev, zaradi visokih malusov. S tem se ljudi usmerja v zasebna
               pokojninska zavarovanja, ki pa si jih glede na nizke dohodke velikega števila
               prebivalcev mnogi ne morejo privoščiti v višini, ki bi nadomestila zaradi malusov
               nizke pokojnine.</p>
               <p>Naj omenim še množico starejših, ki so že leto ali dve brezposelni, ki bi se sicer
               ob sedanjem zakonu lahko upokojili čez leto, dve ali tri, ki skorajda nimajo možnosti
               v prihodnje dobiti zaposlitve, sedanji predlog dopolnjenega zakona, gre za 393. člen,
               pa jim podaljšuje agonijo verjetne brezposelnosti še za 7 ali več let. Za velik del
               prebivalstva realno nedosegljivi pogoji za upokojitev pomenijo ob predlaganem sistemu
               malusov znatno znižanje pokojnin. Povprečna pokojnina pa je že danes pod mejo
               revščine. Slovenija bi se s to reformo še naprej odmikala od priporočila OECD, po
               katerem naj bi bilo razmerje med povprečno pokojnino in povprečno plačo 70 %. To
               razmerje je bilo namreč v letu 2009 le 61,3 %. Razmerje med povprečno polno pokojnino
               in povprečno plačo pa je bilo istega leta le še 66,6 %. Ob tem se je stopnja tveganja
               revščine za starejše nad 65 let od leta 2002 do leta 2008 povečala za 2 odstotni
               točki, in sicer na 21,3 %. Nizke pokojnine vodijo v povišane potrebe po varstvenem
               dodatku. Varstveni dodatek pa se po predlogu zakona spreminja v socialno pomoč, kar
               pa vodi v možnost razlastninjenja upokojenih delavcev in žensk, ki bi zaradi
               prenizkih pokojnin prejemali socialno pomoč. Z zaplembo premoženja pa ne pride v
               poštev le premoženje, ki ni nujno za bivanje, temveč tudi stanovanja in hiše, v
               katerih živijo svojci umrlih upokojencev, ki so bili prejemniki socialnih pomoči.
               Analize treh ekonomistov o učinkih pokojninske reforme kažejo, da je namen te
               pokojninske reforme v naslednjih 11 letih znižati sedanje izdatke za pokojnine z 11,2
               % BDP v letu 2009 na 10,1 % BDP, za 1,1 % BDP.</p>
               <p>Vprašati se torej moramo, če je tako rigorozno zategovanje pasu upokojencev res
               potrebno, upravičeno in pravično. Sama menim, da ni. Namreč, dokler je nekaznovano
               ali celo legalizirano neplačevanje prispevkov, dokler se omogoča neplačevanje
               prispevkov zaradi dela na črno, ki naj bi po nekaterih ocenah obsegalo kar 17 % do 25
               % BDP, dokler imamo nepravično obdavčenje najbolj premožnih in si razvojni minister
               Gaspari celo prizadeva za uvedbo socialne kapice, ki bi razbremenila prispevkov
               najbolj premožne, dokler delodajalci v Sloveniji plačujejo skoraj pol manj za
               socialne prispevke kot zaposleni, kar je unikum v Evropski uniji, in dokler ni
               ustrezno poskrbljeno za zdravo naravno in delovno okolje, toliko časa ni upravičeno
               rigorozno zategovanje pasu upokojencev.</p>
               <p>Zato upam, da vloženi amandma k drugemu odstavku 27. člena ne bo sprejet. Če pa bi
               ga predlagatelj naslednjič vložil, ne da bi brisal sedanjo vsebino drugega odstavka
               27. člena dopolnjenega predloga zakona, potem bom amandma podprla tudi sama in v tem
               primeru podprla tudi celoten zakon. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bogdan Barovič, izvolite.</p>
            </sp>
            <sp xml:id="SDZ5-Izredna-34-2010-12-02.sp94">

               <speaker>BOGDAN BAROVIČ:</speaker>

               <p>Hvala lepa.</p>
               <p>Govoril bom samo o amandmaju pod številko ena poslanskih skupin SD, Zares in
               LDS.</p>
               <p>Namreč, spomnim se seje matičnega delovnega telesa, ko sva si stol predajala s
               kolegom Majheničem, in sem začutil, kakšno veselje je zavladalo, ko je bil 27. člen
               amandmiran, torej amandmiran v takšni vsebini, kot je zapisan v dopolnjenem predlogu
               zakona. No, resnična zgodba je ta, da takrat v tistem trenutku ni bilo dovolj
               koalicijskih poslancev na seji matičnega odbora in so prevladali opozicijski poslanci
               in izglasovali dober amandma. Takrat se je začutilo veselje in se je potem šlo čez
               zakon nekoliko bolj veselo. Takrat sem rekel, da se ne veseliti, fantje in punce, da
               je bila to napaka in jo bodo želeli popraviti z amandmajem, konkretno na današnji
               seji.</p>
               <p>Takšen način dela – pač vsaj fer ni. Zato tudi če bi bil ta amandma ne vem kako
               dober, pa ni, je slabši od predlaganega, ki je zapisan.</p>
               <p>Absolutno bom, in tudi moji kolegi, nasprotoval takšnemu amandmaju.</p>
            </sp>
            <sp xml:id="SDZ5-Izredna-34-2010-12-02.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod France Cukjati.</p>
            </sp>
            <sp xml:id="SDZ5-Izredna-34-2010-12-02.sp96">

               <speaker>FRANCE CUKJATI:</speaker>

               <p>Hvala za besedo.</p>
               <p>Zagotovo je ta člen eden najpomembnejših, zato bo verjetno tudi o tem členu precej
               razprave. Moram reči, da sta dva amandmaja k temu členu. Člen namreč govori o pogojih
               za starostno upokojitev in opredeljuje, tako v osnovi, zahteva 65 let starosti,
               seveda po določenem prehodnem obdobju, 65 let tako za moške kot za ženske. Na odboru
               je bil sprejet amandma oziroma spremenjen drugi odstavek, ki smo ga z veseljem
               podprli tudi mi, kajti predstavlja bolj človeški pristop do vseh, ki se znajdejo pod
               težo določb novega zakona.</p>
               <p>Vendar želim opozoriti predvsem na naš amandma k temu novemu besedilu. Namreč, ta
               člen govori, da se sicer zahteva 65 let starosti za upokojitev, kar je za nas zelo
               problematična zahteva in vsekakor nepotrebna zahteva, vendar to je bilo na odboru
               popravljeno, zdaj pa mi amandmiramo ponovno peti in šesti odstavek. Namreč, v teh
               odstavkih je rečeno, da ni treba pri 65 letih, ampak lahko se moški upokoji že pri 60
               letih, če ima 43 let pokojninske dobe; ženska pa pri 58 letih starosti, če ima 41 let
               pokojninske dobe. Vprašam se, ko smo pri moških, kdo od moških pri 60 letih starosti
               ima 43 let delavne dobe? Morda edino, če je šel s 17. letom delat, niti eno leto ni
               bil brezposeln in ni šel v vojsko. In seveda, da ni študiral. Kaj pa, če je študiral,
               recimo 4 leta? V najboljšem primeru je bil star 22, 23 let. V najboljšem primeru! Pa
               je potem služil še vojsko. 24, 25 let je bil star, ko je šel v službo in pridno delal
               vsak dan, vsak delovni dan pridno delal do 65. leta starosti in nabral 40 let delovne
               dobe. Tukaj pa se zahteva 43 let delovne dobe. Da je problem še bolj zanimiv, namreč
               hočem povedati, da je hudič v podrobnostih. In teh podrobnosti je toliko v tem
               zakonu, da je hudič s celim zakonom. Ti ljudje, ki pa so študirali, z visoko
               izobrazbo, so pred 10 leti imeli možnost dokupa delovne dobe za čas študija, in so
               kupili po 4 leta, plačali kar lepo vsoto. Kajti, takrat se je to vštevalo v delovno
               dobo, in oni so računali na to, da bodo šli štiri leta prej v penzijo. Sedaj pa tu
               piše v teh odstavkih, bom prebral: "Pravico do starostne pokojnine pridobi tudi
               zavarovanec, ki je brez dokupljene dobe dopolnil 60 let starosti in 43 let
               pokojninske dobe..." in tako dalje. Brez dokupljene dobe. Ta se ne šteje, brisano!
               Tisti, ki naj bi izpolnili pogoje naslednje leto, ko bo ta zakon že uveljavljen, se
               jim dokupljena doba ne bo štela. Oni so jo kupili, oni so plačali v dobri veri, da je
               Slovenija pravna država. V dobri veri, da bodo šli lahko toliko let prej v pokoj.
               Gospodje, tega ne bo.</p>
               <p>Mi smo že na odboru predlagali, da se črta ta klavzula dokupljena doba, in se
               upošteva, če že 43 let delovne dobe, ampak vendar z dokupljeno dobo. Kajti, če tega
               ne bo, potem naslednje leto vsi tisti, ki so računali, da bodo šli v pokoj mogoče že
               januarja, ne bodo mogli iti in bodo morali štiri leta dlje delati zaradi
               nespoštovanja, neupoštevanja dokupljene dobe. Ker pa se bo v 4 letih zahteva
               starostna meja pomaknila še za šest mesecev na leto, še za dve leti, bodo še kar lepo
               krepko delali. Štiri do šeste let po tem zakonu. Tista generacija, ki bi naslednje
               leto šla v pokoj, naslednja leta, šest let ne bo nihče šel, se ne bo nihče upokojil,
               kaj to pomeni za mlade diplomante, za zasedbo teh delovnih mest za šest let, dokončno
               zasedbo. Kaj to pomeni? Ne vem. Želel bi, da na to odgovori minister. Minister je
               odgovoren tudi za delo, ne samo za upokojence.</p>
               <p>Ponovno poudarjamo, mi bomo ponovno predlagali, da mora biti dokup upoštevan, sicer
               je dokup nesmiseln. Zakaj so pa ljudje dokupovali tista leta? Tu gre tudi za varstvo
               pričakovanih pravic, kajti oni so v dobri veri takrat to naredili in mislim, da je to
               ena od tistih črnih pik v tem zakonu... Če amandma ne bo sprejet, vemo, kje smo.</p>
            </sp>
            <sp xml:id="SDZ5-Izredna-34-2010-12-02.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosil gospod minister za delo dr. Ivan Svetlik.</p>
               <p>Izvolite.</p>
            </sp>
            <sp xml:id="SDZ5-Izredna-34-2010-12-02.sp98">

               <speaker>DR. IVAN SVETLIK:</speaker>

               <p>Hvala lepa.</p>
               <p>Mislim, da je ob tej razpravi treba vendar nekaj stvari pojasniti in napotiti na
               bolj natančno prebiranje določil členov tega zakona. Najprej: vse, kar je kdo že
               kupil, ostane. V vsakem primeru. Drugič. Ko gre za vprašanje 43 oziroma 41 let. To je
               določilo, ki je bilo uvedeno na podlagi dolgih in težkih razprav tudi s socialnimi
               partnerji, tudi s sindikati, za tiste, ki so začeli delati zgodaj in bi pri
               vztrajanju, da delajo 65. leta, prišli v položaj, ko bi se njihova delovna doba in
               pokojninska doba zares povečali preko razumnih meja. Kajti nekdo, ki je začel delati
               s petnajstim letom, če bi delal do 65. leta neprekinjeno, bi pač delal 50 let. In to
               je preveč. Zato smo se dogovorili, da vnesemo v ta člen posebno izjemo, ki omogoča
               tistim, ki so začeli delati zgodaj, hitrejši stop – ne glede na to, da še niso
               dopolnili 65 let. Vendar morajo dopolniti vsaj 60 let.</p>
               <p>Kdo sedaj ima koristi od tega člena? Vsi moški, ki so začeli delati pred 22. letom,
               jim ni treba zaradi tega člena delati do 65. leta, in vse ženske, ki so začele delati
               pred 24. letom, če seveda niso prekinjali vmes svoje poklicne kariere. Vsi ti bodo
               imeli od take uredbe, od take rešitve koristi. Zakaj pa predlagamo, da se ne šteje
               dokupljena doba? Zato ker dokupljena doba je v tem primeru predvsem namenjena tistim,
               ki niso vplačevali ali pa, če so vplačevali, bi predvsem lahko koristili to tisti, ki
               niso začeli delati zgodaj. Recimo, tako kot ste argumentirali – tisti, ki so
               študirali. Oni bi lahko potem teoretično z dokupljenimi petimi leti delovne dobe
               izkoristili to ugodnost in se upokojili dosti zgodaj. To pa ni bil namen. Namen je
               bil, da se zagotovi zgodnejši stop, krajša delovna obremenitev skozi celo delovno
               kariero tistim, ki so začeli delati zgodaj in praviloma delajo težja fizična dela v
               težjih pogojih. Ne pa, da se zagotovi ta ista ugodnost za tiste, ki so, recimo, kot
               pravite, študirali in potem vstopili v delovne aktivnosti pri 25. letih ali kasneje.
               Ti imajo že tako to ugodnost, da bodo, recimo, od 25. do 65. leta nabrali 40 let in
               se seveda s 40 leti pokojninske dobe lahko brez malusov starostno upokojili pri 65.
               Ni potrebe, da bi jim še dodatne ugodnosti dajali, da lahko izstopijo prej na ta
               račun. Mislim, da je v tem smislu rešitev popolnoma ustrezna.</p>
               <p>Kar zadeva pa sam 27. člen in obstoječi amandma, ki ga predlaga koalicija, je treba
               reči, da želimo odpraviti to možnost, da bi postavili mejo za starostno upokojitev
               brez malusov tja, nižje tako rekoč, kot se že zdaj upokojujejo večina tistih, ki
               danes gredo v pokoj. Danes gredo moški v pokoj približno pri 60. letu starosti. Če bi
               sistemsko postavili 60 let kot starost, pri kateri se nekdo lahko starostno upokoji,
               se pravi, da delamo antireformo, da gremo v obratni smeri. Glavni instrument, glavno
               sredstvo za to, da lahko naredimo pokojninsko blagajno trdnejšo, je, da bomo
               podaljšali delovno aktivnost, da bodo ljudje dlje časa ostali aktivni, da bodo
               vplačevali prispevke in da bodo pozneje začeli koristiti sredstva iz pokojninske
               blagajne. Postavljati tako mejo bi bilo povsem nerazumno. Da ne ponavljam tega,
               kakšni so pravzaprav standardi, kar zadeva starostno upokojitev v naši soseščini, v
               celotni Evropi, vsepovsod, kjer se danes pokojninski sistemi spreminjajo.</p>
               <p>Če dovolite, bi komentiral še za nazaj, ko je bilo rečeno, koliko ljudi se je
               odločilo za to, da se bo upokojilo na račun tega, da se pripravljajo spremembe v
               pokojninskem sistemu. Do konca tretjega četrtletja tega leta tisoč 50 več kot v
               preteklem letu v istem obdobju ali 6,8 % več. Tako govorjenje o tem, da smo s tem
               sprožili plaz večjega števila upokojencev, je brez empirične podlage. Podatki tega ne
               potrjujejo, čeprav, bi morda to kdo želel.</p>
               <p>Še to. Že večkrat smo pojasnjevali, zakaj NDC ali sistem navideznih pokojninskih
               računov v tem predlogu ni zajet. Zato, ker je to dolgoročnejše obdobje, ki je
               potrebno za to, da lahko sploh pridemo do uveljavitve tovrstnega sistema. Lahko ga pa
               začnemo pripravljati potem, ko bomo rešili kratkoročno, srednjeročno vprašanje
               trdnosti pokojninske blagajne, ki je ta hip zelo zelo omajana in potrebuje spremembe,
               da bomo lahko pokojnine normalno izplačevali v prihodnje. Moram pa reči, da so ob
               konstruktivnih razpravah na odboru o tem predlogu zakona ravno številne razprave šle
               proti tistim elementom tega predloga pokojninskega zakona, ki uvajajo princip
               navideznih računov – recimo pri obveznem poklicnem zavarovanju. Tam pa smo naenkrat
               ugotovili, da to ni prava rešitev, ampak je zelo omejena, marginalna, ampak ste
               številni glasovali oziroma argumentirali proti takim rešitvam. Tako je zdaj treba
               razrešiti to dilemo, ali hočemo ali nočemo tega pristopa.</p>
               <p>Po našem predlogu je zaenkrat preuranjeno srednjeročne probleme reševati na tak
               način, ker je potreben daljši čas, da lahko preidemo v nek povsem drugačen sistem.
               Zato seveda tega elementa v sedanjem predlogu zakona ni. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Gospod Marijan Pojbič. Replika?</p>
               <p>Replika, gospod Cukjati, izvolite.</p>
            </sp>
            <sp xml:id="SDZ5-Izredna-34-2010-12-02.sp100">

               <speaker>FRANCE CUKJATI:</speaker>

               <p>Zahvaljujem se ministru, da je obrazložil svoje stališče, ki je zelo
               signifikantno.</p>
               <p>Namreč, zelo jasno je gospod minister rekel, da je treba razumeti, je treba nekako
               zahtevati, prisiliti, da bodo delali do 65. leta. Do 65. leta morajo delati. Ampak
               gospod minister, ti ljudje so dokupili dobo zaradi tega, da bi lahko šli prej v
               pokoj, in so verjeli pravni državi in takrat jim je bilo to tako razloženo. Takrat so
               tako naredili v dobri veri, da bo pravna država to spoštovala. Sedaj pa vi lahko
               želite, da vsi delajo do 65. leta. Dajte jim stimuluse, ampak te pravice, ki so si jo
               takrat kupili, se jim pa ne da kar tako z levo roko ... In tako se dogaja skozi ves
               zakon!</p>
               <p>Mi razumemo vašo intenco podaljšati delovno dobo, čim kasneje v pokoj zato, da bo
               čim krajša doba plačevanja pokojnin, najboljše bi bilo še kar eno leto pred smrtjo,
               ampak tisto, kar je bilo kupljeno na podlagi jasnih zakonskih določb, za tisto je, po
               mojem, protiustavno odvzeti tisto pravico. Nas seveda niste prepričali, da je tak
               način, tak način pristopa pravilen.</p>
            </sp>
            <sp xml:id="SDZ5-Izredna-34-2010-12-02.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Marijan Pojbič.</p>
            </sp>
            <sp xml:id="SDZ5-Izredna-34-2010-12-02.sp102">

               <speaker>MARIJAN POJBIČ:</speaker>

               <p>Spoštovani gospod podpredsednik!</p>
               <p>Uvodoma želim povedati, da tako kot jaz, tudi nihče iz Poslanske skupine Slovenske
               demokratske stranke amandmaja k 27. členu, ki spreminja drugi odstavek tega člena, ne
               bomo podprli. Prav tako lahko tudi zdaj zelo jasno pred vso slovensko javnostjo
               povem, da Slovenska demokratska stranka tega zakona ne bo podprla. Ne bo ga podprla
               zaradi več razlogov. Eden je tudi ta sedanji in ta sprememba 27. člena.</p>
               <p>Ko je potekala razprava na odboru za delo, družino, smo sprejeli spremembo, in sicer
               drugi odstavek govori naslednje: zavarovanec pridobi pravico do starostne pokojnine
               pri starosti 60 let, če je dopolnil 40 let pokojninske dobe – moški oziroma 38 let
               pokojninske dobe – ženska. Prepričani smo v Slovenski demokratski stranki, da bi bil
               takšen amandma upravičen in je v skladu s sedanjo situacijo v naši državi. Je
               bistveno bolj človeški, bistveno bolj pisan na kožo tistim, ki se jih ta zakon
               tiče.</p>
               <p>V Slovenski demokratski stranki smo se odločili, da takšnega zakona, ki ga nikakor
               ne ocenjujemo kot reformnega zakona, v tem trenutku, v tej situaciji ta država ne
               potrebuje takšne reforme, ker pravzaprav ta zakon – to ni zakon, to ni reforma. Tukaj
               bi bilo treba bistveno več pomembnih stvari vnesti, če bi lahko govorili, da je to
               reformni zakon. Ampak v tej dani situaciji takšne zakonodaje ne potrebujemo. Veste,
               kaj potrebujemo sedaj v tej situaciji, kar je ključno za prihodnost te države?
               Potrebujemo ustrezne rešitve na področju gospodarske, socialne in finančne krize.
               Potrebujemo ukrepe, ki bodo reševali to problematiko sedaj in v tem trenutku. To
               zakonodajo bomo potrebovali, vendar je delana na dolgi rok. V tem trenutku, če želimo
               zagotoviti 120 tisoč brezposelnim delo in vsem tistim, ki so še zdaj zaposleni, da
               bodo imeli primerne plače, ustrezne plače, od katerih bodo lahko živeli, da ne bodo
               po šest mesecev čakali na plačo ali pa jih sploh nikoli dobili. To bi morala biti
               ključna intenca Državnega zbora in Vlade, ne pa, da poskušamo s tako zakonodajo
               zamegliti slovenski medijski prostor, zamegliti slovenskega človeka, da se ukvarjajo
               vsi s tem, kako bodo neke določene posamične malenkosti spreminjali v tem zakonu, ki
               pa zagotovo v tem trenutku niso najpomembnejše ali pa vsaj ključne za prihodnost
               Republike Slovenije in naših državljank in državljanov – ne upokojencev, ne tistih
               mladih in ne tistih v sredi.</p>
               <p>Prepričani pa smo, in to še enkrat povem, lepo vas prosim, ta vlada, ta koalicija,
               dajte začnite razmišljati o protikriznih ukrepih, da bodo lahko... Glejte 6, 7 tisoč
               podjetij je zdaj v kriznih težavah! Kreditni krč ni popustil! Poglejte, kakšne
               probleme imamo z Ljubljansko banko!.</p>
               <p>Dajmo se teh problemov lotiti! Ta pokojninska zakonodaja, tako kot je pripravljena,
               pa zagotovo ni tista, ki bi lahko jo uvrščali med reformno zakonodajo. Zakaj v tej
               zakonodaji ni napisan osebni pokojninski račun? Zakaj ni vnesen v to pokojninsko
               zakonodajo? Ta je zame, in prepričan sem za večino tistih, ki vstopajo v pokoj, ki so
               v pokoju, še kako pomemben. Na podlagi tega osebnega pokojninskega računa bi vsak
               upokojenec v vsakem trenutku lahko videl, koliko denarja je na njegovem računu,
               koliko ga je bilo vplačanega na njegov račun in bi v tistem trenutku izračunal,
               kakšna pokojnina bi mu pripadala, če bi v tistem trenutku šel v pokoj. Ampak ta
               pokojninska reforma tako pomembnih stvari enostavno ne upošteva. Govorimo, da imamo
               neko zakonodajo, torej nek zakon, ki je del teh protikriznih ukrepov.</p>
               <p>Ampak ta zakon ne more biti del protikriznih ukrepov, če imamo na drugi strani 120
               tisoč brezposelnih! Zagotovimo, da bodo ti ljudje imeli službe, da bodo ti ljudje
               lahko delali, da bodo lahko ustvarjali, da bodo polnili pokojninsko blagajno,
               zdravstveno blagajno in državni proračun! Takšne reforme, kot je ta, ne potrebujemo!
               Ne potrebujemo, v to sem prepričan in v nasprotno me ni mogoče prepričati. Verjemite
               mi, da večine slovenske javnosti ne boste prepričali s tem, da je v tem trenutku to
               nujno potrebno. Ne boste prepričali! Kako se lahko smejite, gospa Potrata.?! Vi se
               lahko smejite brez vsakega problema, saj verjetno ljudje vidijo vaše izraze in tako
               naprej. Ampak ne želim polemizirati s posameznimi poslanci, ker je to pod mojim
               nivojem. Vi pa se tako prijetno smejčkate na ta račun, ko sprejemamo v tem trenutku
               tako škodljivo zakonodajo za tiste, ki se bodo upokojili, in tiste, ki čakajo pred
               vrati, ki želijo vstopiti v aktivni pokoj, vidimo, kaj vam pravzaprav vse to skupaj
               pomeni. Važno je, da se nekaj piše, da se govori o tem, da se sprejemajo reforme, da
               ugašajo na eni strani pri gospodu Pahorju rdeči semaforji, na drugi strani se pa
               zaradi tega ugasnjenega rdečega semaforja prižgeta dva nova rdeča semaforja. Ampak ta
               dva rdeča semaforja prinašata dvakrat rdečo luč državljankam in državljanom Republike
               Slovenije! Nad tem bi se morala ta koalicija in ta vlada zamisliti!</p>
               <p>Če bi ta vlada in ta koalicija tako razmišljala, sedaj ne bi imeli 120 tisoč
               brezposelnih, ne bi imeli 7 do 8 tisoč podjetij, ki so na robu preživetja. Ne bi
               imeli tega kreditnega krča in vseh teh problemov, ki se dogajajo, in cel kup ostalih
               svinjarij, ki jih vidimo v ozadju. Govorimo vse povprek, ta vlada govori, kako
               poskuša zmanjšati stroške v javni upravi. Ravno včeraj sem poslušal ...</p>
            </sp>
            <sp xml:id="SDZ5-Izredna-34-2010-12-02.sp103">

               <speaker>PODPREDSEDNIK MIRAN POTRČ:</speaker>

               <p>Gospod Pojbič, trdno sem prepričan, da bo tudi vaši stranki zmanjkalo časa. Lepo
               prosim, govorite o amandmaju!</p>
            </sp>
            <sp xml:id="SDZ5-Izredna-34-2010-12-02.sp104">

               <speaker>MARIJAN POJBIČ:</speaker>

               <p>Gospod podpredsednik, se strinjam.</p>
               <p>Mislim, da sem že kar nekaj časa porabil, ampak vseeno se mi zdi prav, da povem
               tisto, kar moram in kar, si upam trditi, mislijo vsi poslanci in poslanke Slovenske
               demokratske stranke.</p>
               <p>Tega amandmaja ne bomo podprli, kakor tudi zakona, takšnega kot je predlagan,
               nikakor ne bomo podprli.</p>
            </sp>
            <sp xml:id="SDZ5-Izredna-34-2010-12-02.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Silven Majhenič.</p>
            </sp>
            <sp xml:id="SDZ5-Izredna-34-2010-12-02.sp106">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik. Spoštovani minister!</p>
               <p>Podaljševati starostno dobo za upokojitev in dvigovanje efektivne delovne dobe
               zagotovo ne gre na roko mladim, ki že sedaj ne dobijo dela. Gre na roko le tistim, ki
               iščejo delo po 30. letu starosti. In zakaj takrat: ker jih je sistem prisilil, da
               čas, ko so čakali na delovno mesto, dopolnijo s študijem. Takšni zagotovo ne bodo
               nikoli delali 40 let ali več, kot je predvideno v reformi, ampak se bodo upokojili le
               starostno.</p>
               <p>Že sedaj ugotavljamo, da se ljudje v povprečju upokojujejo pri 33 letih efektivne
               delovne dobe in da se jim z bolj jasnim zakonom povišuje delovna doba kar za 10 let.
               Čemu je to treba? Ali samo zaradi malusov, da bo država profitirala, ali pa mislijo,
               da bomo po novem živeli kar 100 let?</p>
               <p>Predlagatelj pojasnjuje, da se bo tudi v bodoče mogoče upokojiti pri 60 letih
               starosti in 40 letih pokojninske dobe, vendar z malusi. To velja za tiste, ki bodo
               začeli delati pri 20, tisti pa, ki bodo začeli delati pri 17, pa se bodo upokojili s
               43 leti delovne dobe in pri 60 letih starosti, torej bodo slednji na nek način
               kaznovani, ker bodo začeli delati prej. Seveda pa bi bilo treba tudi ločiti
               pokojninsko dobo in efektivno delovno dobo, saj je le razlika, če si 40 let delal in
               plačeval prispevke ali pa se ti je nekaj let študija priznalo v pokojninsko dobo,
               kljub temu da si v času službovanja kot izobraženec prejemal višjo plačo in temu
               primerno odvajal tudi v pokojninsko blagajno. V vsakem primeru bi moralo biti
               izhodišče za upokojitev 40 let efektivne delovne dobe, razen za tiste, ki imajo
               beneficirano delovno dobo. Drugače pa starost ni več pomembna, kajti večina se bo
               upokojila pri 65. letih starosti in več. Zagotovo pa mora biti limitirana starost za
               tiste, ki delovne dobe, ki bo predpisana, nikoli ne bodo dočakali.</p>
               <p>Za siromašenje pokojninske blagajne gotovo niso krivi delavci, ampak tisti sistem,
               ki je dovoljeval, da se je v blagajno vplačalo v zadnjih petnajst letih kar za šest
               milijard evrov manj. Leta 1996 je Vlada pristala na znižanje prispevkov delodajalec s
               15,5 % na 8,85 %, za delavce teh odpustkov nikoli ni bilo, saj so še naprej morali od
               plače plačevati 15 % to pa je povzročilo polnjenje žepov delodajalcev in siromašenje
               pokojninske blagajne. Tako so v obdobju 1995 do 2008 delavci državi za svoje
               pokojnine plačali 16,4 milijarde evrov, njihovi delodajalci pa le 10 milijard evrov.
               Očitno je, da je do reforme prišlo ravno zaradi te nepremišljene poteze države, ki pa
               jo bodo zdaj morali ponovno plačati delavci in upokojenci, kar je še en dokaz, da
               kapital izsiljuje državo, ki pa temu tudi slepo sledi.</p>
               <p>Skratka, država je popustila gospodarstvenikom kar za 8,2 milijardi evrov, in sicer
               iz naslova menedžerskih prevzemov, kjer so sodelovale banke kar z 1,6 milijarde ter
               186 milijonov evrov, ki jih podjetja dolgujejo iz naslova neplačanih prispevkov, ter
               že omenjenih šest milijard, kar skupaj znaša kar 8,2 milijarde evrov. In kje je
               končal ta denar? V žepih direktorjev, ki so s pomočjo države krepili lastni račun za
               firme, ki pa so jih dobili na lahek način – pa so se požvižgali. Zato pa smo imeli
               toliko stečajev in odpuščanj.</p>
               <p>In kdo so ti ljudje? Stari socialistični politiki in direktorji, ki so čez noč
               postali novodobni kapitalisti in nikoli niso znali upravljati s podjetjem ne prej in
               ne danes, zmeraj pa so znali poskrbeti za svoj žep in prijatelje, ki so jim to
               omogočili. Hvala.</p>
            </sp>
            <sp xml:id="SDZ5-Izredna-34-2010-12-02.sp107">

               <speaker>PODPREDSEDNIK MIRAN POTRČ:</speaker>

               <p>Havla lepa.</p>
               <p>Besedo ima gospa Breda Pečan.</p>
            </sp>
            <sp xml:id="SDZ5-Izredna-34-2010-12-02.sp108">

               <speaker>BREDA PEČAN:</speaker>

               <p>Hvala za besedo, gospod podpredsednik!</p>
               <p>Samo komentirala bom amandma k 27. členu. Rada bi pojasnila, zakaj je sprememba, ki
               je bila sprejeta na seji delovnega telesa, ki je črtala neko posebno pravico žensk,
               ki jo uvaja ta zakon. Namreč, smešno je to, da je v prvem odstavku tega 27. člena, za
               katerega mislim, da je pravzaprav ključen za ta zakon – če ta člen ne bo takšen,
               kakor je bil prvotno napisan, se sicer lahko skrajšujejo posamezna obdobja, se lahko
               skrajšuje starost ali kar koli že, vendar pa v principu zaporedje samih odstavkov, ki
               je zapisano, je pa ključno za razumevanje in za pravilno interpretacijo zakona
               kasneje, ko bo uporabljen, po domače povedno, na SPIZ, ko se bodo ljudje, ko se bomo
               upokojevali.</p>
               <p>Namreč, najosnovnejši pogoj, petnajst let delovne dobe in petinšestdeset let
               starosti, je splošen pogoj in potem se skozi posamezno leto 2011, 2012, 2013 in tako
               naprej ti pogoji mehčajo. Ta pogoj je sorazmerno trd, nekdo, ki je uspel spraviti
               skupaj samo petnajst let delovne dobe, ne glede na to, ali je ženska ali je moški,
               mora doživeti starost petinšestdeset let, zato da sploh dobi kakršno koli pokojnino –
               nizko, visoko, kakršna pač že je.</p>
               <p>Tisti pa, mislim po amandmaju, ki je tukaj – namreč, amandma, sprejet na odboru, je
               to pravico žensk, da v letih 2011, 2012, 2013 s temi petnajstimi leti delovne dobe
               dosežejo starost za upokojitev pri triinšestdesetih letih in pol oziroma kasneje pri
               štiriinšestdesetih in leta 2013 štiriinšestdeset in pol, je posebej za ženske napisan
               ta odstavek. Ne! Na odboru je – mislim, da zaradi nepozornosti – prišlo do tega, da
               smo ženskam to posebno pravico kar črtali: Krasno! "Babe", zakaj bi pa ve imele več
               pravic kakor pa mi, "dedci" – a ne!? Ali bomo na takšen način razmišljali?</p>
               <p>Gremo naprej. Ko govorijo ljudje danes v tej dvorani in tudi na samem odboru –
               enkrat ali dvakrat sem imela zelo veliko čast, da sem lahko pri obravnavi tega zakona
               in amandmaju k zakonu tudi sodelovala. Na vso srečo ne takrat, ko je bil ta trapasti
               amandma sprejet – zato da ne bi bila tudi jaz kaj kriva, tako moram povedati.</p>
               <p>Za kaj gre? Ta člen tudi zelo jasno pove, da bomo do leta 2025 dosegli tisto
               maksimalno starost in maksimalno delovno dobo, ki naj bi jo dosegle tako ženske kot
               moški. Osebno – ne glede na to, da so me v stranki že pred 15 leti svarili, tako da
               ne boste mislili, da je to problem, ki je star šele eno leto, naj nikoli javno ne
               povem, da menim, da bi morale ženske in moški imeti enako delovno dobo za upokojitev
               in enako starost. Ne zaradi tega, ker sem feministka in ker mislim, da moramo imeti
               enake pravice, ampak zaradi čisto praktičnega razloga – življenjska doba žensk in
               moških je bistveno različna, in sicer za približno 7 let, in to v prid ženskam. Se
               pravi, ženske smo 35 let plačevale pokojninsko zavarovanje in uživamo 7 let dlje
               penzijo kot pa moški. Mislim, da je, najmanj kar je, to v družbi nepravično
               razdeljeno. Strinjam se s tem, da več doma delamo, da moramo otroke roditi, da smo
               zaradi tega, baje, bolj izčrpane, sama pa mislim, da je ravno obratno. Ravno zaradi
               vsega tega, ker imamo večje napore, ker smo bolj pridne, ker smo bolj aktivne, tudi
               dlje časa živimo; ampak to je pač nagrada narave.</p>
               <p>Tukaj bi rekla, da govoriti o tem, kako je to slabo za tiste, ki se upokojujejo –
               sama bi rekla, da je ta zakon namenjen zlasti tistim, ki plačujejo v pokojninski
               sklad. Zakaj? Zaradi tega, ker če ne bomo podaljšali delovne dobe, če ne bomo
               podaljšali starosti, potem bodo morali naši otroci, vnuki in pravnuki plačevati
               nesorazmerno večji delež od svoje bruto plače v pokojninski sklad oziroma Zavod za
               pokojninsko in invalidsko zavarovanje, kot pa smo plačevali mi. Zakaj? Zaradi tega,
               ker bo moralo manjše število ljudi plačevati za ljudi, ki dlje časa živimo, relativno
               več denarja. Tukaj moramo razmišljati o tem, da ta zakon ni namenjen – ker tudi ni
               kratkoročen, to je zakon, ki posega 15 let naprej. To ni zakon, ki daje učinke iz
               enega v drugo leto. Ta zakon se bo poznal takrat, ko bomo imeli premalo ljudi za to,
               da bomo delali. Zaradi tega, ker točno veste, da je sicer po letu 2000 rodnost
               porasla, vendar nam demografski strokovnjaki obetajo, da nam bo rodnost v naslednjih
               treh letih spet začela padati. Od kod bomo dobili ljudi, ki bodo delali za nas, ko
               bomo v penziji? Vsi tukaj bomo čez 25, 30 let uživali penzijo in bomo odvisni od
               tistih, ki bodo takrat aktivno delali.</p>
               <p>Zato mislim, da ne moramo kar tako reči, da smo reveži tisti, ki bomo morali zdaj
               dlje časa delati zaradi tega, da bomo dočakali penzijo. Reveži bodo tisti, ki bodo ob
               nespremenjenem pokojninskem zakonu morali delati, zato da bomo mi lahko namesto po 40
               letih delovne dobe šli v penzijo že po 35 letih. To je bistvo stvari.</p>
               <p>Zakona ne sprejemamo zaradi upokojencev, zakon sprejemamo zaradi mladih ljudi, ki
               prihajajo in ki so že v delovnem razmerju in ki že plačujejo prispevek za pokojninsko
               in invalidsko zavarovanje.</p>
               <p>Tako mislim, da je na tak način treba ta zakon gledati in predvsem na način, da je
               delan za naslednje generacije. Nisem nobena "ptica zloslutnica", kot rečejo Srbi,
               ampak povedati vam moram, da bomo po vsej verjetnosti, ne mi, ampak naši nasledniki v
               Državnem zboru morali še kakšno radikalno spremembo narediti v naslednjih 10, 12
               letih. Upam, da ne bo potrebna prevelika sprememba. Hvala.</p>
            </sp>
            <sp xml:id="SDZ5-Izredna-34-2010-12-02.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Vizjak.</p>
            </sp>
            <sp xml:id="SDZ5-Izredna-34-2010-12-02.sp110">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Člen in amandma sicer govorita o pogojih za dosego starostne pokojnine, je pa to
               ključen člen te reforme, zato tudi toliko polemike glede tega amandmaja.</p>
               <p>Sam sem pričakoval, spoštovani minister, ko boste predlagali pokojninsko reformo, da
               boste se hkrati tudi celovito lotili dosego tega cilja, ki ste ga sami povedali, da
               je ključni cilj povečati delovno aktivnost. S pokojninsko reformo in s pokojninskim
               zakonom se da doseči zgolj delček tega in to je pravzaprav moj ključni očitek.
               Pomanjkanje je tudi ostalih pomembnih ukrepov za dvig delovne aktivnosti. Še posebej
               tistega delovno aktivnega prebivalstva, ki je tudi pod vašim resorjem in je na zavodu
               za brezposelne. Torej mi smo pričakovali in tudi ne nazadnje predlagali veliko
               ukrepov v smislu zagotavljanja novih delovnih mest in smo celo en paket ukrepov
               poimenovali Boj proti krizi je boj za nova delovna mesta. Ukrepe bi lahko zelo
               omilili, ko govorimo o pogojih za starostno pokojnino, če bi zagotovili tudi dovolj
               vplačnikov v pokojninsko blagajno s strani danes delovno neaktivnih oziroma tistih
               brezposelnih in tistih prejemnikov socialnih pomoči. Če bi bil ta zakon nadgrajen in
               dograjen z ukrepi, ki bi tudi te spodbujali k povečanju delovne aktivnosti, bi lažje
               razumeli nekatere ukrepe in jih tudi lažje akceptirali. Tako pa so zelo osamljeni in
               razmeroma radikalni. To je reforma, to je zakon, ki jemlje vsem in nikogar nič ne
               motivira. To je problem tega zakona. Jemlje na eni strani upokojencem, saj jim kvari
               usklajevanje pokojnin v prihodnje, da ne govorim o interventnem zakonu, ki je že za
               nami in je pravzaprav omejil rast pokojnin in usklajevanje pokojnin v prihajajoče
               obdobju. Najbolj udari po delovno aktivnih; se pravi po tistih, ki so sedaj v službah
               in vplačniki v pokojninsko blagajno, ne pa po tisti armadi, ki bi to lahko tudi bili
               in bi jih z ukrepi za spodbujanje delovnih mest povezali in vključili v
               zavarovanje.</p>
               <p>Seveda tem se drastično zaostrujejo meje in pogoji za upokojitev in vas retorično
               sprašujem, ali se vam ne zdi v neki normalni državi 40 let delovne dobe za moške in
               38 let delovne dobe za ženske spodoben pogoj za starostno upokojitev? Mislim, da bi
               to moral biti dovolj. Vendar bo za večino tistih, in ta zakon zopet udari po socialno
               šibkejših: po tistih, ki so začeli delati prej, po tistih, ki so začeli delati na
               delovnih mestih z zahtevano nižjo stopnjo izobrazbe in so tudi manj plačani. Po
               tistih bo udaril najbolj, saj tisti bodo morali delati bistveno dlje kot 40 let, če
               bodo hoteli dobiti polno pokojnino, polno starostno pokojnino; in tudi ženske bodo
               morale delati dlje kot 38 let. Še posebej ta sloj, najštevilčnejši v Sloveniji, ki je
               začel delati tam med 16. in 20. letom starosti, in če špekuliram, da niso bili
               brezposelni, bodo bistveno pred 63. ali pa 65. letom dosegli pogoje za polno
               pokojnino – na te se nanaša ta amandma in še sedaj se ga z amandmajem koalicije želi
               demolirati in vrniti nazaj.</p>
               <p>Zato menim, da je kritičen tudi do te populacije. Poglejte, ko sedimo v tem
               parlamentu mi, ki imamo v glavnem, velika večina nas, visokošolsko oziroma smo
               študirali tam nekje do 23., 25. leta, na nas ta zakon ne bo toliko vplival. Bo sicer,
               ker nam bo zmanjšal penzije zaradi podaljševanja let nepretrganega dela, ki se
               vštevajo v osnovo za pokojnino. Ampak najbolj bo prizadel tiste, ki so tudi najmanj
               slišni. To je tiste, ki so začeli delati zgodaj, ki imajo mizerne plače in bodo imeli
               še bolj mizerne penzije. In koga še udari poleg teh delovno aktivnih? Mlade! Mlade
               naravnost odvrača, da se vključujejo v pokojninsko zavarovanje, saj je penzija tako
               daleč, tako nedosegljiva in še ne vedo niti, koliko bodo dobili, če bodo kaj dobili,
               da iščejo najrazličnejše obvode preko ustanavljanja firm, preko tega, onega dela v
               sivem polju, črnem polju in ne vem kakšnem še vse polju, da ne govorim celo o tujini.
               Torej mlade odvrača v neko vključevanje. Zato ni res, gospod minister, da je problem
               samo v zgodnjem upokojevanju oziroma da je ta razprava o tem zakonu motivirala ljudi,
               da so šli v penzijo. Marsikdo je šel tudi na borzo, da s tem doseže pogoje za
               upokojitev in ga boste evidentirali med upokojence šele, recimo, naslednje leto ali
               kdaj, ker je pač zdaj izkalkuliral, da lahko gre tudi na borzo in da bo z borze
               prešel lepo v pokoj.</p>
               <p>Zato mislim, da je ta zakon bistveno premalo za rešitev tega problema, ki je velik.
               Z vami se strinjam, da je problem, demografski problem in tudi problem, ki ga je še
               dodatno poglobila ta kriza, vendar ste se ga lotili v nezadostni meri, ko govorimo po
               polju možnih ukrepov. Vi ste se ga v pokojninskem delu lotili razmeroma radikalno,
               pogrešamo pa tak ali še večji angažma na polju novih delovnih mest, gospodarske
               aktivnosti pa še nekaj na boljših delovnih mestih. Kajti če so boljša delovna mesta,
               bolj produktivna, so tudi plače večje in plačani prispevki večji. Da ne govorimo, da
               čisto na koncu pa še udari po gospodarstvu. Tudi gospodarstvo ste bolj obremenili,
               zlasti pri tistih najmanj plačanih delih bo odmerjen denar za prispevke večji kljub
               isti prispevni stopnji, da ne govorim o tem, da ni več mogočega odloga plačila. Torej
               vsi deležniki so na nek način prizadeti, edino skrbnik pokojninske blagajne bo
               verjetno nekoliko lažje spal.</p>
            </sp>
            <sp xml:id="SDZ5-Izredna-34-2010-12-02.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister Svetlik, izvolite.</p>
            </sp>
            <sp xml:id="SDZ5-Izredna-34-2010-12-02.sp112">

               <speaker>DR. IVAN SVETLIK:</speaker>

               <p>Hvala lepa.</p>
               <p>Poglejte, veliko stvari, ki ste jih navedli, bi želel komentirati, zato da bi
               pojasnil in dopolnil sliko, ki ste je želeli ustvariti. Najprej razlogi za šibko
               pokojninsko blagajno. Mnogo jih je. Najpomembnejši je demografija; je to, da je
               preprosto zaradi tega, ker se število aktivnega prebivalstva relativno zmanjšuje,
               številno prejemnikov iz pokojninske blagajne pa povečuje, zaradi tega je tudi
               pokojninska blagajna šibka in vedno bolj šibka bo. Ti razlogi so daleč od vseh
               dnevnih, političnih potreb po diskusiji o tem vprašanju, so trdni, so globoko
               usidrani v strukturo prebivalstva Slovenije, tako kot to velja tudi v drugih
               evropskih državah, ki so stare družbe. Jasno je, da je treba delati tudi na tem, da
               se prispevki pobirajo, da se zajemajo prispevki od vseh oblik dela in to tudi počnemo
               z različnimi ukrepi na področju, ki jih nadzira ministrstvo za finance oziroma davčna
               uprava. V ta zakon smo vnesli to, kar ste rekli, da ni popularno: prepoved odlaganja
               plačila prispevkov in podobno. Vse to je deloma v zakon deloma v drugem instrumentu
               vključeno.</p>
               <p>Seveda je res tudi to, da bi bila pokojninska blagajna trdnejša, če bi bila stopnja
               aktivnosti prebivalstva večja, kot je zdaj. Cilj imamo, da bi bila 75 % v prihodnjem
               obdobju, kar zaenkrat še ni. Zato so bili sprejeti ukrepi in zato smo sprejeli tudi
               skupaj intervencijske ukrepe. V nasprotnem primeru bi imeli danes verjetno res tako,
               kot je gospod Pojbič govoril, morda 120 tisoč brezposelnih. Zdaj jih ni. Toliko jih
               je, 102 tisoč in pol, po zadnji meritvi in smo še zmeraj država v Evropski uniji, v
               tisti skupini držav, ki imajo najnižjo stopnjo brezposelnosti. V tisti četrtini
               evropskih držav se vseskozi gibljemo; enkrat smo malo višje, drugič malo nižje.
               Ukrepe aktivne politike zaposlovanja smo okrepili. Tudi zahvaljujoč temu je letos
               zaposlovanje brezposelnih dosti večje, kot je bilo lani, približno 19 % več
               brezposelnih smo uspeli v letošnjem letu zaposliti, kot se jih je zaposlilo v
               preteklem letu. To so ukrepi, ki gredo v smeri, ki jo želite.</p>
               <p>Na področju sociale smo sprejeli dva zakona, ki bosta začela veljati prihodnje leto.
               Tam uveljavljamo tako imenovano aktivno socialno politiko, kjer bomo delali s
               prejemniki denarnih in socialnih pomoči, s tistimi, ki so delovno sposobni, zato da
               se bodo lahko vključili v aktivno življenje in skrbeli sami zase. Tudi Zakon o malem
               delu, ki smo ga sprejeli v Državnem zboru, pa niso bili vsi navdušeni nad njim, gre v
               tej smeri, da bi se vključilo več tistih, ki zaslužijo, med vplačnike v pokojninsko
               blagajno in tudi, da bi s tem dobili ustrezne pravice iz tega naslova, da bi se na
               tak način dokopali do pravic, ki gredo, potem ko se nekdo odloča, da se bo
               upokojil.</p>
               <p>Imamo že omenjeni Zakon o preprečevanju dela in zaposlovanja na črno, ki je
               pripravljen in bo v zelo kratkem času v Državnem zboru, ki tudi ureja deloma to
               področje. Naj navedem ne nazadnje, da vendar kljub globoki krizi v lanskem letu,
               letošnjem letu je vloženega v spodbujanje tehnološke prenove in gospodarske spodbude
               več sredstev, kot jih je bilo v konjunkturnem letu 2008.</p>
               <p>To so vsi ukrepi, vzporedni ukrepi – nekateri, niti ne vsi –, ki jih je sprejela ta
               vlada in tudi posebej naše ministrstvo, zato da bi ob pokojninski reformi tekle
               spremembe tudi na drugih področjih, da bi lahko podpirale te procese
               prestrukturiranja, o katerih se tukaj pogovarjamo.</p>
               <p>To, da se jemlje upokojencem s tem zakonom, je popolnoma netočno. Tudi če
               spreminjamo formulo usklajevanja, smo na letošnjih podatkih ugotovili, da ob tem ko
               črtamo 151. člen obstoječega pokojninskega zakona, je tudi spremenjena formula
               ugodnejša, kot če bi ohranili rešitev, ki jo obstoječi pokojninski zakon ima.
               Ugodnejša pri usklajevanju. Upokojencem ne jemljemo ničesar. V resnici se bodo zaradi
               tega pokojnine usklajevale ugodnejše kot poprej, ne glede na to spremembo. To je tudi
               eden od ciljev, da zaščitimo to populacijo, da pokojnine, kot smo rekli, ne bodo več
               padale, da bo njihova realna vrednost ne le ohranjena, ampak tudi nekoliko večja.</p>
               <p>Pri vprašanju, ali je 30 in 38 let pokojninske dobe dovolj. V glavnem ostajamo pri
               vseh, ki bodo dosegli ustrezno starost, pri 38 in 40 letih pokojninske dobe. Vendar
               je tudi starost pomembna, ker od starosti je odvisno, koliko časa bo kdo še prejemal
               pokojnine in koliko pokojnin bo prejel. Ne moremo zanikati, da se naše prebivalstvo
               stara. Da smo veseli tega, da živimo lahko dlje, ampak seveda je treba vsako leto in
               vsak mesec tega krasnega življenja tudi nekako finančno podpreti. Treba je od nečesa
               živeti. Zaradi tega je treba računati potem tudi s tem, da bomo dlje časa uživali
               pokojnine. Predlog, ki ga dajemo, bo pripeljal do rešitve, ko se kljub podaljšani
               starosti za upokojitev, doba uživanja pokojnine ne bo skrajšala, bo ostala enaka, kot
               je danes.</p>
               <p>Še enkrat, tudi višina pokojnin, preračunana sedaj po teh novih parametrih, kot sem
               poprej rekel, bo začetna pokojnina oziroma pokojnina bo višja od 9 do 19 %. Ne
               trditi, da se bo znižala, ker to preprosto ni res. Lahko pa naročite še kakšno
               študijo, ki bo pokazala kaj drugače. Mi verjamemo strokovnjakom, ki so nam pri teh
               izračunih in ocenah učinkov te reforme pomagali. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Silva Črnugelj.</p>
            </sp>
            <sp xml:id="SDZ5-Izredna-34-2010-12-02.sp114">

               <speaker>SILVA ČRNUGELJ:</speaker>

               <p>Hvala lepa za besedo.</p>
               <p>Sicer je že moja kolegica Breda Pečan dodobra obrazložila, kako in kaj pri členu 27.
               Da je amandma dejansko uskladitvene narave in da je zgolj slučajno, ne zaradi zarote
               zoper ženski spol, prišlo do tega spodrsljaja, da je izpadel ta segment mehčanja
               oziroma prilagajanj 63 na 65 let pri ženskah, ki imajo manj kot 20 let delovne dobe
               oziroma do 15. S tem amandmajem bi dejansko tisti, ki so mu nasprotovali – če se ne
               motim, so bili večinoma moški v Državnem zboru –, zopet prikrajšali ženske, da bi pač
               nekako izpustili tisto mehčanje obdobja, kdaj naj bi šle v pokoj.</p>
               <p>Amandma bom vsekakor podprla in prosim gospoda podpredsednika Državnega zbora, da
               opozori moje kolege in kolegice, da se dejansko držijo amandmajev in členov in da ne
               govorijo vse povprek. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Verjamem, da so vas vse kolegice in kolegi slišali in vas bodo upoštevali. Če jih
               jaz opozarjam, ni od tega nobene koristi. Hvala lepa.</p>
               <p>Besedo ima gospod Franc Žnidaršič.</p>
            </sp>
            <sp xml:id="SDZ5-Izredna-34-2010-12-02.sp116">

               <speaker>MAG. FRANC ŽNIDARŠIČ:</speaker>

               <p>Hvala lepa. Spoštovani prisotni!</p>
               <p>Sam imam težave pri podpori temu amandmaju k 27. členu zaradi tega, ker sem
               sopodpisnik amandmaja, ki je bil sprejet na odboru in ki je do neke mere porušil tudi
               vrsto drugih rešitev v zakonu v naslednjih členih, ki sledijo v celotni materiji.
               Tako ne vem, kaj bom storil na koncu.</p>
               <p>Rad bi pa povedal, da je ta naš amandma bil povzet po zahtevi sindikatov, da naj bi
               ta količina delovne dobe ob nižji starosti bila zadosti za to, da se nekdo upokoji.
               Težava pokojninske blagajne, ki naj bi se popravila z malusi pri tistih, ki bi šli s
               polno delovno dobo pred predlagano starostjo v pokoj, po mojem ne izvirajo iz tega
               dejstva, pač pa iz tega, da je manj zaposlenih in zaradi tega manj prispevkov, da so
               daleč prenizke plače in zato manj prispevkov v pokojninski blagajni – na eni strani.
               Na drugi strani pa dejstvo, da ima 70 % upokojencev nižjo od polne delovne dobe in
               zaradi tega tudi daljšo dobo črpanja.</p>
               <p>To so razlogi za težave pokojninske blagajne, tako mislim, da polna delovna doba
               niti do sedaj niti v bodoče ne bi smela biti tisti razlog, ki bi spravljala v težave
               pokojninsko blagajno kot tako.</p>
               <p>Pri tem naj rečem še to, da se moramo vprašati, zakaj so padale pokojnine doslej. V
               tem smislu moram pohvaliti rešitve zakona, ki ponujajo večjo nadomestitveno stopnjo
               in povečano pokojnino v predlaganih rešitvah. Težava je nekje drugje, da bo tudi ta
               pokojnina, ki utegne biti nekaj višja od tiste, ki bi jo izračunali po sedaj
               veljavnem zakonu, da za zelo nizke plačilne razrede pomeni pokojnino pod pragom
               revščine. To je težava in samo podaljševanje in sami malusi ne bodo nadomestili morda
               niti tistega dela povečanih stroškov socialne blagajne, ko bodo z nizkimi pokojninami
               ljudje prišli po razliko, ali po varstveni dodatek, ali po socialno podporo, zato da
               bodo imeli za preživetje. V tem je težava.</p>
               <p>Mi se moramo boriti za večjo zaposlenost, za nova delovna mesta, za višje plače, za
               višje najnižje plače, zajamčene plače na način, da bi pokojnina po novi ureditvi bila
               nad pragom revščine za vse tiste, ki delajo poln delovni čas in dosegajo polno
               delovno dobo. Po sedanjih najnižjih zajamčenih plačah in po sedanji ureditvi to ni
               slučaj in mnogi prihajajo v socialne težave zaradi tega, ker so plače tako majhne, da
               je pokojnina nikakršna, tudi tista polna, pa tudi z varstvenim dodatkom nekje živijo
               na robu preživetja. Že en sam obisk pri zobozdravniku jih vrže v revščino, kar je
               seveda največji problem našega časa.</p>
               <p>Jasno je, da je mogoče pritrditi celoti rešitev v tej smeri, da se poskuša
               zagotoviti sedanjim in bodočim upokojencem pokojnino, kakršno imajo danes, da ne
               rečem, da naj bi bila v prihodnje celo nekaj boljša. Pri tem čudi, da se kdor koli
               upira sprejeti pokojninsko blagajno z motivom, da brani in zagovarja upokojence, če
               pa je največja upokojenska organizacija civilne družbe z 250 tisoč upokojenci
               soglašala s sprejetjem te reforme in s predlagano formulo usklajevanja v njej. Po
               drugi strani je treba povedati, da je na Vladi bila ta reforma, ta zakon, o katerem
               danes govorimo, podprt z vsemi ministri, tudi z ministri tiste stranke, ki danes
               nasprotuje tem rešitvam. Mi iz proračuna plačujemo tri ministre tisti stranki, ki
               nasprotuje rešitvi pokojninske blagajne, in še enega, ki sploh dela ne. Tako da
               človeka čudi ta kontradiktornost in tu imam problem – upokojenci so za reformo,
               njihova lastna stranka je pa proti in si za nek namišljen boj pridobiva politične
               točke. Nimam nič proti temu, če ljudje to tako razumejo, težko zanje, ne za koga
               drugega, ampak to sproža velike težave pri tem, kako naj se odločamo ostali, če se
               tam niso do konca zmenili in če eni govorijo, da se za njih borijo, drugi pa pravijo,
               to ni res. Žal je težava v tem, da moram jaz o tem razlagati, da tega ZDUS ni znal
               povedati pol leta, da se nekdo ne bori zanje, ker soglašajo s tem, da se pokojninska
               reforma sprejme, in da njihovi ministri s tem soglašajo, pa sedijo v Vladi in črpajo
               proračun, ki ga niso njihovi poslanci podprli, na primer, kar je seveda dodaten
               paradoks, itd.</p>
               <p>Še nekaj bi rad pri tej stvari povedal. Moram povedati, kar zadeva usklajevanje
               pokojnin tudi v tem letu, da ni res, da bi se kadarkoli dogovoril pred tisto stranko
               za polovično usklajevanje. Če stranka ne bi pristala, polovičnega usklajevanja ne bi
               bilo ali bi bile pa težave v koaliciji. In obešati meni krivdo za polovično
               usklajevanje pokojnin je huda laž predsednika tiste stranke, ki je bila objavljena v
               ponedeljek v Delu, in nalaga meni odgovornost za manjše prejemke upokojencev, nekomu
               drugemu pa zasluge za nek namišljen boj zanje, ki lahko povzroči samo to škodo, da
               pade rešitev, po kateri jim zagotavljamo v bodoče pokojnine, morda mnogim celo višje
               od tistih, ki bi jih prejeli po obstoječem zakonu. To meni daje največje zadržke za
               to, da bi se tu kakorkoli opredeljeval. Tako sam še ne vem, kaj bom storil, morda se
               bom celo vzdržal pri tem zakonu, ampak o tem potem, ko bodo zadnji amandmaji sprejeti
               in bo treba reči: da ali ne. Na vsak način pa sem bil dolžan opozoriti slovensko
               javnost in upokojence, da ni moja odgovornost za polovično usklajevanje, da je na to
               pristala neka stranka, ki danes hoče to krivdo meni naložiti s popolnoma lažnimi
               obtožbami. Verjamem, da bo predsednik Vlade, pa morda tudi minister potrdil, da se
               sam o tem nisem z nikomer dogovoril in da zaradi tega ni bila neka stranka potisnjena
               v prisilo, da to potrdi. Če ne bi, bi pač rekli "ne". Ampak so rekli "da" brez tega,
               ali sem bil jaz soglasen ali ne. Sem podprl tako kot vsi drugi takrat tisto rešitev
               in mi ni žal, ker je bila dogovorjena v širšem sklopu prisotnih, zagotovo ne pa z
               mojo osebo kot tako.</p>
               <p>Moram reči, da mi je žal, da te zgodbe ne podpirajo sindikati. Ob tem me skrbi, da
               so namenjeni, če bo zakon sprejet s popravkom tega amandmaja – drugega odstavka –, da
               bi zaradi tega šli v referendum in zapravili v krizi 4 milijone, namesto da bi le-te
               dali za enkratni dodatek, ali za revne, ali za štipendije ali kar koli. Sam sem
               razočaran, da ni prišlo do soglasja, vsaj do minimalnega soglasja s sindikati, da bi
               preprečili to zapravljanje denarja za referendume in ga koristneje porabili za
               reševanje države iz krize in za reševanje tako pokojninske blagajne kot tudi
               proračuna.</p>
               <p>Upam, da do tega referenduma ne bo prišlo, če bo zakon sprejet. Upam tudi, da je
               mogoče zelo zgodaj reagirati, če bi se pokazalo, da zakon ne prinaša tistih
               rezultatov, ki so pričakovani s sedanjimi rešitvami, ki so pred nami na mizi.</p>
               <p>Sam bi želel, da bi bila dolgoročna pokojninska blagajna čvrsta in zagotavljala vsaj
               takšne pokojnine obstoječim upokojencem, kakor jih imajo, čeprav v času krize z
               minimalnim usklajevanjem – četrtinka je bila dogovorjena. Ta četrtinka ni bila
               dogovorjena zaradi tega, da bi upokojencem vzeli njihove pravice, pač pa zaradi tega,
               da sploh ohranimo to, kar imajo. Tako sem razumel interventni zakon in ga zaradi tega
               podprl. Res pa je, da je škoda, da bodo tisto četrtinko dobili tudi tisti, ki je ne
               potrebujejo. To sem povedal že takrat, ko smo interventni zakon sprejemali. Veliko
               bolje bi bilo, da bi tiste z najnižjimi pokojninami in plačami pustili na miru, pa
               polno usklajevali, denimo od neke meje, ki je še tista, s katero se da v času dveh
               let preživeti brez usklajevanja, pa nobenega usklajevanja. Tisti, ki ima tisoč ali
               več, ali tisoč petsto, tisoč šesto evrov pokojnine ali plače, ne rabi tiste četrtine
               in bi lahko shajal; ampak to je stvar interventnega zakona, ki je ta razmerja
               ohranil, čeprav sem prepričan, da v času krize morajo trpeti razmerja v korist šibkih
               in v škodo močnejših. Ko pa ni krize, pa ne zagovarjam uravnilovke in sem vedno
               pripravljen podpreti ustrezna razmerja, ki izvirajo iz prispevka posameznika v svojem
               delu, tako ko gre za plačo, kakor ko gre posledično za pokojnino. Težava je v tem, da
               ta hip in v teh predvidenih dveh letih za vse zmanjkuje.</p>
               <p>Zaradi tega imam težave pri podpori temu amandmaju in tudi zakonu kot celoti, ker me
               skrbi reakcija sindikatov, kot sem že omenil, in stroški, ki bi lahko v zvezi s tem
               nastali. Upam, da se bo stvar srečno iztekla! Lepa hvala.</p>
            </sp>
            <sp xml:id="SDZ5-Izredna-34-2010-12-02.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Ljubo Germič.</p>
            </sp>
            <sp xml:id="SDZ5-Izredna-34-2010-12-02.sp118">

               <speaker>LJUBO GERMIČ:</speaker>

               <p>Hvala za besedo, gospod podpredsednik.</p>
               <p>Ko govorimo o amandmaju, ki vrača nazaj izvirno besedilo, ki smo ga imeli na mizi v
               odboru, in ko namenja določenim skupinam žensk določene starosti prehodno obdobje, je
               vsebina amandmaja, ki pa je spremenila ta drugi odstavek na samem oboru, vsebinsko
               bistveno širša, kajti na ta način se postavlja vprašanje, ali s sprejetim amandmajem
               besedilo celotnega zakona pokojninske reforme še ustrezno sledi tistemu, kar je bil
               cilj te pokojninske reforme na podlagi tudi postavljenih načel. Ko moramo narediti te
               preračune, postavljamo, ne samo da sta oba pogoja, tako starost kot delovna doba,
               pomembna pogoja, tukaj postavljamo, da je starost manj potreben pogoj, kot je število
               let delovne dobe. Potem se je treba vprašati: če ostaja vsebina sprejetega amandmaja
               v tudi dokončnem besedilu, ali bomo imeli vzdržnost pokojninske blagajne in ali bomo
               imeli cilj, da ne bomo sledili nadaljnjemu padanju pokojnin.</p>
               <p>To govorim širše zaradi tega, ker je to zelo povezano skozi cel kontekst tega
               zakona, kajti obstoječe besedilo bi pomenilo marsikatero spremembo tudi naprej, če
               besedilo samega člena z amandmajem, kot je predlagan s strani treh poslanskih skupin
               koalicije, ne bo sprejet. Tukaj opozarjam, danes je bilo rečeno, komu je namenjen ta
               zakon. Mislim, da je ta zakon namenjen vsem generacijam. Vsem! In vse generacije
               morajo tukaj videti spoštovanje načela medgeneracijske solidarnosti in ko govorimo o
               spremembah, da spremembe izvajajo na podlagi načela vzajemnosti, solidarnosti in
               pravičnosti. Kajti zelo slabo bi bilo, če bi pristali na to, da bi bila pravičnost
               bolj pravična za en del družbe kot pa za kogar koli drugega, kajti vsaka taka, bi
               rekel, utež na eni strani, bi lahko pomenila zelo negativne učinke na drugi. Tako
               smo, recimo, ko smo govorili o tem zakonu, to morali vedno imeti v vidu. Ko smo
               govorili o tem, kakšne so demografske značilnosti slovenske družbe, je bilo to jasno
               – in tudi na podlagi izračunov, ki so bili utemeljeni na podlagi spoznanj slovenske
               stroke in nam predloženi, ko smo o tem odločali. Torej nismo odločali na pamet, nismo
               odločali v slabo smer za katero koli generacijo – je pokazala, da kažejo sedanje
               demografske značilnosti, ki se bodo ekstrapolirale v prihodnost, da je pokojninska
               blagajna lahko postavljena pod vprašaj; torej, da postavi vprašanje gotovosti
               pokojnin.</p>
               <p>Z marsikom se strinjam, ki je tukaj danes govoril, da je na drugih področjih tudi
               treba kaj postoriti. Od te vlade pričakujem, da bo tudi na katerih drugih področjih
               postorila še mogoče bistveno več, kot je bilo postorjeno do sedaj, pri čemer ne
               pozabiti na vse to, kar je gospod minister tukaj govoril. Torej zelo močna podpora
               ustvarjanju sodobnih tehnologij, pogojev v podjetjih, za katere smo v dobrih letih
               namenili bistveno manj pozornosti, kjer bi ta tranzicija dviga na višji tehnološki
               nivo lahko bila storjena, pa je žal zamujena.</p>
               <p>Sam bi si želel, ko tehtamo ta amandma, da ne izgubimo iz vida prav to načelo
               medgeneracijske solidarnosti, kajti če bomo šli na smer usklajevanja pokojnin, da
               tudi upokojena generacija ne nosi del bremena, da bo velik del bremena nošen samo iz
               naslova aktivne populacije ali pa da bomo zanemarili tiste generacije, ki bodo šele
               vstopale na trg delovne sile, v tem primeru bo narejena napaka in zelo hitro bo treba
               reformo, ki je danes tukaj na mizi, tudi korigirati.</p>
               <p>Zato se mi zdi, da je razprava o vseh teh členih in amandmajih, tudi teh, ki so
               danes na mizi, potrebna res premisleka v smeri, na kakšen način sledimo te cilje in
               na kateri točki potem posegamo na način, da bi lahko te cilje rušili. Kajti zelo
               neprijetno sporočilo bi bilo – in recimo, pripadam tisti generaciji, ki bo v celoti,
               kljub temu da imamo danes 20, 25, 30 let delovne dobe, v celoti padla v leto 2025 z
               vsemi posledicami te pokojninske reforme v letu 2025 in 65 let. Moja generacija me
               opozarja, da želimo čim blažji prehod v to, zaradi vseh problemov, s katerimi se
               srečuje slovenska družba. Razmišljajte o nas na način, da bomo lahko korektno delali
               na delovnih mestih, ki bodo prilagojena višji starosti! Kajti nemogoče si je
               predstavljati to reformo samo tako, da rečemo: povišamo starost, medtem ko na ostalih
               segmentih... Recimo, prilagajanje delovnih mest, kjer bodo lahko starejši ljudje
               delali na delovnih mestih, ki jih danes zasedajo, pri višji starosti. Ta opozorila je
               treba slišati in na nas je odgovornost, da bomo tudi na tej točki naredili določene
               premike in ukrepe.</p>
               <p>V razumevanju vseh teh okoliščin, na podlagi podatkov, ki sem jih imel možnost
               dobiti, premisliti, tudi korigirati, tudi v razpravah dopolnjevati tako v okviru
               strokovnih služb, tako strokovne javnosti, tako laične javnosti v slovenskem
               prostoru, nekako ocenim, da je ukrep v tej smeri, kot je bil zapisan pred sprejetjem
               tega amandmaja, tisti ukrep, ki uravnoteži načelo pravičnosti med generacijam, da
               bomo lahko ob drugih rešitvah, ki jih ta zakon prinaša, uravnoteženo porazdelili ta
               bremena med vse generacije, zagotovili motiv, da mlajši ostajamo v sistemu
               solidarnosti, da smo pripravljeni dajati določeno vrednost prispevkov v pokojninsko
               blagajno, zato da bo tudi nam na podlagi te iste solidarnosti v prihodnje
               zagotovljeno preživljati dostojno starost in seveda motiv mladim, ki vstopajo v
               delovno razmerje, da je smiselno ohranjati ta sistem medgeneracijske solidarnosti in
               tudi solidarnosti med bogatimi in revnimi, o kateri se manj govori, s sprejeto
               zgodnjo omejitvijo pokojnin v razmerju 1:4.</p>
               <p>Tako bom sam podprl amandma, ki ga predlagamo tri koalicijske poslanske skupine v
               smislu uravnoteženosti ukrepov, ki jih ta pokojninska reforma prinaša. Hvala.</p>
            </sp>
            <sp xml:id="SDZ5-Izredna-34-2010-12-02.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franc Jurša. Ne boste razpravljali? Želi še kdo k 27. členu
               razpravljati? Gospod Rezman Vili.</p>
               <p>Izvolite.</p>
            </sp>
            <sp xml:id="SDZ5-Izredna-34-2010-12-02.sp120">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Zelo kratko bom. Zato ker ta amandma zadeva tudi mene in moj podpis pod tisti
               amandma, ki je bil na odboru za delo sprejet, in zato ker se tisti amandma in
               ambicija ob tem amandmaju včasih tudi nekoliko izkrivljeno prikazuje.</p>
               <p>Najprej bi rad rekel, da ni tako, kot se je povedalo, da so tisti amandma podprli na
               odboru poslanke in poslanci zato, ker niso bili prisotni tisti, ki so sicer v
               koaliciji, ampak se je za ta amandma našel tudi kakšen glas znotraj koalicijskih
               vrst. Torej to ni bil kakšen amandma iz zlobe zoper koalicijo.</p>
               <p>Drugo, kar je treba reči, je, da se je s tem amandmajem poskusilo ponovno odpreti
               vrata zato, da bi se morebiti še nadaljevali pogovori s socialnimi partnerji, da bi
               se morebiti našla kakšna, nekoliko drugačna, za več ljudi sprejemljiva kompromisna
               rešitev, ampak je žal ta poskus bil zamujen. Ne poznam nobenega vabila, ne tistim, ki
               smo amandma podpisali, ne tistim, ki so dejansko inicirali ta amandma, in mislim, da
               je to bilo v teh pogajanjih slabo.</p>
               <p>Slabo je bilo tudi to, kar je očitano, da je amandma takrat nekatere pravice delu
               žensk vzel. Ampak to se je vedelo že na tisti sami seji in vedelo se je, da se dajo
               kakšne hibe tudi odpraviti z dodatnimi, z novimi amandmaji. Danes to počenjamo. Danes
               se bo tisto, kar je bilo takrat za nekatere ženske slabo narejenega, popravilo. Ne bo
               se pa popravilo to, kar je tudi bilo takrat dobro mišljeno, da bi lahko bila delovna
               doba oziroma danes pokojninska doba, kakor se z novo terminologijo in vsebino
               imenuje, pri 38 letih za ženske dovolj. To bo pa tudi izpadlo sedaj iz tistega
               dopolnjenega predloga zakona in izpadlo bo, da bi se lahko upokojili brez malusov
               tisti, ki imajo 40 let pokojninske dobe in so moški. Kaj to pomen? To pravzaprav
               pomeni – in jaz razumem to ambicijo predlagatelja –, da mi dajemo pač večjo težo
               starosti kot pa prispevkom, ki jih plačujemo, večjo težo dajemo neki dobi človekovega
               življenja in manj tisti dobi, ki jo sedaj imenujemo pokojninska doba.</p>
               <p>Tukaj smo mi menili, da bi še bilo mogoče se dogovoriti o kakšni kompromisni
               rešitvi, pa se je pač pokazalo, da to ne gre. Vem in sem zadovoljen, da je bila vmes
               v vsem procesu sprejeta cela množica predlogov, dopolnil, pri katerih je morala Vlada
               oziroma pogajalska skupina od izhodiščnih, na začetku, nekoliko popuščati; omiliti
               številne ukrepe, ki jih je prej kar še načrtovala. Danes bo zopet nekaj takšnih
               oziroma imamo nekaj takšnih predlogov na mizi. Tudi sam se počutim v zelo zagonetni
               situaciji, ko bi moral, če bi hotel podpreti ta amandma, podpreti nekaj, kar sem
               sicer prej na tisti seji podpiral v drugačni obliki. Vem pa, popolnoma jasno mi je,
               da ni mogoče zaradi kakšnih neusklajenosti pri posamičnih ambicijah zavreti cele
               reforme. Tudi mislim, da takrat, ko se predstavljajo argumenti, ne vem, četrtinskega
               ali polovičnega usklajevanja ali zamrzovanja, kakorkoli pač temu rečemo, niso pravi
               argumenti. Zlasti zato ne, ker če vzamemo primerjavo, četrtinske ali polovične
               zamrznitve, ki gre na vse upokojene, torej na tiste, ki komaj prežive, in na tiste,
               ki imajo nekoliko boljše pokojnine, se tukaj zgodi, da tisti, ki najbolj potrebujejo
               pomoč, dobijo tako rekoč nič evrov ali morebiti nekateri še tega ne v mesecu dni.
               Nekateri drugi, ki imajo višje izhodišče za usklajevanje, tisti bodo dobili nekoliko
               več.</p>
               <p>Zato se mi tudi zdi, da je bolj pravičen ponujeni interventni ukrep, ki ga predlaga
               Vlada, zavoljo tega, ker ta pa je res namenjen samo tistim, ki so pomoči potrebni, ki
               so socialno ogroženi, ki sodijo med tiste, ki jih imenujemo bolj ranljive
               skupine.</p>
               <p>Skratka, mi imamo zdaj v igri celo vrsto različnih alternativ, tistega amandmaja, ki
               je bil sprejet na Odboru za delo, družino in socialne zadeve Vlada ne more podpreti,
               ker se ji sesuje ves sistem, ki ga je zasnovala, in jaz to razumem. Mi je pa jasno,
               da bi lahko vmes prej bolj prilagodili ta sistem in bi bilo manj nasprotovanj, manj
               nevarnosti, da bi bilo izglasovanje tega zakona danes ogroženo, manj nevarnosti, da
               bi si prislužili veto Državnega sveta in manj nevarnosti, da bi prišli do pobude za
               referendum.</p>
               <p>Ker smo tukaj bili morebiti nekoliko nespretni v pogajanjih, vse te grožnje, seveda,
               ostajajo tudi naprej.</p>
            </sp>
            <sp xml:id="SDZ5-Izredna-34-2010-12-02.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ali lahko ugotovim, da ni več interesa za razpravo k 27. členu?</p>
               <p>Hvala lepa, zaključujem razpravo k 27. členu.</p>
               <p>Prehajamo na 28. člen in dva amandmaja k 28. členu. Prvega je vložila Poslanska
               skupina Slovenske ljudske stranke in drugega Poslanski klub Liberalne demokracije
               Slovenije.</p>
               <p>Želi kdo k tem amandmajem, členu besedo?</p>
               <p>Gospod Presečnik, izvolite.</p>
            </sp>
            <sp xml:id="SDZ5-Izredna-34-2010-12-02.sp122">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Gospod minister s sodelavko, kolegice in
               kolegi!</p>
               <p>Prvič se oglašam danes pri razpravi o tem izredno pomembnem zakonu. Dvomim, da bomo
               imeli v tem mandatu še kakšen zakon, ki bo bolj pomemben, kot je ta – ampak dovolj o
               tem.</p>
               <p>28. člen. Uvodoma moram reči, da smo se na to tematiko – priznanje, predvsem materam
               – skrajšanje delovne dobe zaradi materinstva pri enem, dveh pri več otrocih, da smo
               se za to zavzemali že od vsega začetka, pri vseh osnutkih tega zakona. Moram reči, da
               so Vlada oziroma minister in ministrstvo že prisluhnili tej naši ne samo razpravi,
               tem našim argumentiranim željam, argumentirani zahtevi za to, da se ta starostna meja
               ob upokojitvi predvsem materam zmanjša Tako je Vlada to, že ko je pripravila predlog
               za obravnavo v Državnem zboru, delno upoštevala. Pošteno moram povedati, da je delno
               upoštevala to našo argumentirano zahtevo. Takrat je bila zadeva rešena za tri otroke
               oziroma 3 krat 8 je 24 mesecev. Nato je matični odbor tudi s predlaganim amandmajem
               zadevo še razširil, in sicer da je zdaj upoštevanih še več otrok. Mi vseskozi imamo
               predlog, da je treba upoštevati dejansko vse otroke. Večkrat sem že rekel, da matere
               z več otroki ne bodo izpraznile pokojninske blagajne. To sem večkrat poudaril, tudi
               moji kolegi so to poudarjali.</p>
               <p>Zaradi tega v tem amandmaju predlagamo, da se starostna meja, da se zmanjša starost
               pri starostni pokojnini dejansko za vse otroke, pri čemer še vedno dajemo neko
               omejitev, da se ne more znižati pod 60 let pri moškem in pri zavarovanki pa ne pod 58
               let. Naj poudarim, da je sedaj po Zakonu o pokojninskem in invalidskem zavarovanju
               številka 1 ta omejitev za moškega 58 in za žensko 56 let. Torej tako ali tako
               zvišujemo to starost za dve leti in pri očetu in pri materi.</p>
               <p>Prepričan sem, da je ta zahteva dovolj argumentirana. Še enkrat ponavljam, matere z
               več otroci ne bodo izpraznile pokojninske blagajne, ker konec koncev, otroci so
               tisti, ki bodo, kot so že kolegice prej govorile, v končni fazi za takratne
               generacije tudi plačevali v pokojninsko blagajno. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Franc Jurša.</p>
            </sp>
            <sp xml:id="SDZ5-Izredna-34-2010-12-02.sp124">

               <speaker>FRANC JURŠA:</speaker>

               <p>Hvala lepa za besedo, gospod podpredsednik.</p>
               <p>Moram povedati, da tudi osebno podpiram prvi amandma k temu členu, kakor tudi
               amandma k istemu členu, kjer se omenja, da se v petem in šestem odstavku črta "tri
               četrtine obdobja" in nadomesti s celotnim časom. Tu je zadeva vezana na služenje
               vojaškega roka.</p>
               <p>Naša država je v postopku denacionalizacije denacionalizacijskim upravičencem vrnila
               ogromno premoženja. Med temi denacionalizacijskimi upravičenci so bili tudi
               marsikateri dvomljivi, takšni ali drugačni. Ne bi jih tukaj našteval in omenjal.
               Mislim, da bi bilo treba, da se odpravi krivica tudi do teh moških, ki so v
               preteklosti v tisti državi, v kateri so živeli in je bila skupna država tudi nam,
               služili vojaški rok. Služenje vojaškega roka je bilo obvezno, nihče ni nikogar
               vprašal, če želi služiti vojaški rok, ampak je moral iti služit tja, kamor je
               takratna država rekla. Določila je tudi čas služenja vojaškega roka. Čas služenja ni
               bil določen za vse enako. Nekateri so v preteklosti služili dve leti, nekateri celo
               tri. Potem je bilo leto in pol, 15 mesecev in eno leto. Če te tam ni bilo oziroma
               nisi tja prišel, pa si imel drugo možnost – da si šel na Dob. To sta bila dva pojma.
               Ta ista država za vojaške obveznike, ki so služili vojaški rok, ni plačevala
               prispevkov za pokojninsko in invalidsko zavarovanje kakor tudi zdravstveno in ostala
               zavarovanja. Ni dajala tem moškim tudi ne plače, če odštejemo znesek, ki so ga
               posamezniki dobili za "rezir kline"; za osnovne življenjske funkcije pa je ta isti
               moški moral poskrbeti pred odhodom v vojsko oziroma imeti starše, ki so mu tudi
               pomagali, da je lahko dostojno preživel obdobje, v katerem je služil vojaški rok.</p>
               <p>Prav je, da se sedaj v tem trenutku s tem zakonom odpravi tudi ta krivica in da se
               prizna tudi celotno obdobje služenje vojaškega roka za odštevanje pri starostni
               pokojnini. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Ljubo Germič.</p>
            </sp>
            <sp xml:id="SDZ5-Izredna-34-2010-12-02.sp126">

               <speaker>LJUBO GERMIČ:</speaker>

               <p>Hvala lepa za besedo.</p>
               <p>Poslanski klub LDS je vložil amandma k temu členu na vsebino, o kateri je bilo
               ravnokar govora. K tej odločitvi nas je vodilo načelo pravičnosti. Če je z zakonom
               bilo določeno, da so vsi mladi fantje morali na obvezno služenje vojaškega roka in v
               okviru tega obdobja, ko bi lahko delali in to ni bilo mogoče, je prav, da se jim to
               obdobje – za razliko od tega, kar je zapisano v sedanjem besedilu zakona – priznava
               za znižanje starostnega pogoja v vrednosti tri četrtine tega obdobja, da se jim to
               prizna v celoti. Moram reči, da se je zakon v tej točki precej spremenil od
               predlaganega besedila, ki je bilo vloženo v Državni zbor in je bil v prvem koraku
               narejen nek poskus upoštevanja tri četrtine tega obdobja obveznega služenja vojaškega
               roka za znižanje starostnega pogoja kot pogoja za pokojnino, danes predlagamo, da je
               všteto to celotno obdobje.</p>
               <p>Kot dodaten argument navajamo tudi to, da je zakon, ki je bil sprejet v letu 2000 in
               je v okviru členov, ki so omogočali uveljavljanje tako imenovane dodane dobe,
               vključeval tudi obvezno služenje vojaškega roka in je zato predpisal tudi ta zakon
               določeno prehodno obdobje. Prehodno obdobje bi se izteklo v letu 2013 s priznanimi 12
               meseci. Zato se nam zdi, da bi bilo korektno, da se upošteva obvezno služenje
               vojaškega roka v celoti. Glede na to, da je z vsakim letom izteka tudi manj
               generacije teh upravičencev, in glede na to, da smo potem po osamosvojitvi v
               Republiki Sloveniji organizirali vojaški sistem na drugačni osnovi, se nam seveda
               zdi, da bi bilo korektno, da zapišemo to v ta člen tako, kot predlaga ta amandma.</p>
               <p>Ob tem tudi opozarjamo na povezavo z enim izmed naslednjih členov, ki govori o
               možnosti nakupa določenih let, pri čemer je tudi na odboru bil sprejet amandma, da se
               dokup tega obveznega vojaškega roka prišteva k temu obdobju in da je osnova za
               izračun za odkup tega obdobja znižana v primerjavi z osnovo za odkup za ostala
               leta.</p>
               <p>Zato predlagamo, da ta amandma – in tudi pričakujemo in si želimo podpore tudi
               ostalih poslank in poslancev. Hvala.</p>
            </sp>
            <sp xml:id="SDZ5-Izredna-34-2010-12-02.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Borut Sajovic.</p>
            </sp>
            <sp xml:id="SDZ5-Izredna-34-2010-12-02.sp128">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo.</p>
               <p>Oba amandmaja k 28. členu sta vredna vse pozornosti in razprave. Mislim, da položaj
               materinstva, ki je v tej državi še kako pomembna tema, že z obstoječim predlogom
               ustrezno rešujemo. Prav tako tudi kar se tiče urejanja vojaščine. Vse te razmisleke
               podpiram in se jim bom pri odločanju tudi pridružil. V kakšnem obsegu uspemo vnesti
               vojaščino oziroma materinstvo, bodo pač pokazala odločanja o amandmajih. Tistega, ki
               ga vlaga naš poslanski klub, bom zagotovo v celoti podprl.</p>
               <p>Rad bi se pa dotaknil še enih drugih vprašanj, ki se tičejo pokojninske reforme, ki
               je zagotovo, če hočemo tej deželi, tej državi dobro, ena od prelomnih zadev. V LDS si
               želimo predvsem uravnotežen, skladen, enakopraven razvoj družbe; družbe, ki bo
               naklonjena vsem generacijam. Osebno mislim, da smo pri obravnavi pokojninske reforme,
               vsaj kar se tiče najstarejše generacije, naredili kar nekaj nesorazmerij, nekaj
               krivic, nekaj pretiranih poudarkov, kajti te družbe ne sestavljajo samo upokojenci,
               so pa seveda še kako pomemben in dragocen del naše družbe. V razpravi smo se skoraj
               izognili najmlajše generacije, tiste, ki bo vplačevala pokojninske prispevke, pa čaka
               na službo; nismo se dotaknili razmišljanj tiste generacije, ki ta trenutek plačujemo
               prispevke v pokojninsko blagajno in je še kako pomembna, in seveda zagovarjamo in
               zagovarjam stališče, da moramo poskrbeti za uravnotežen sistem, v katerem se bodo
               videle prav vse generacije. Tiste, ki koristijo rezultate in zbrana sredstva na
               pokojninah, kot tiste, ki jih že in jih še bodo ustvarjale, kajti, če zadeve ne
               uravnotežimo, bodo razlike prevelike. Kako bomo razložili generaciji najmlajših,
               tistih, ki jih skrbi, ali bodo s svojim delom in vplačevanjem v pokojninsko blagajno
               čez 15, 20 ali 30 let imeli pokojnine, ali je mogoče boljši razmislek, kot se je pri
               nas in v svetu že dogaja, beg v espeje in različne druge oblike minimalnega
               plačevanja pokojninskih prispevkov, potem pa seveda za svojo varnost poskrbeti ali v
               drugem, tretjem stebru ali pa s prihranki, ali pa želimo res imeti Slovenijo, ki bo
               vsem generacijam prijazna, da se nam ne zgodi nekaj takega kot na Irskem, kjer 200
               tisoč mladih razmišlja o tem, da bi se izselilo iz države.</p>
               <p>Ta pokojninska reforma, o kateri govorimo danes – in jaz upam, da bo tako – in jo
               zagovarja ministe, naj bi zdržala 10 do 15 let. Treba je videti to obdobje in gledati
               tudi naprej.</p>
               <p>Ob razpravah smo se dotaknili številke, tam nekje okrog 30 milijonov, ki je bila
               sporna, da bi dosegli mogoče še širše soglasje, širši konsenz. Ampak poglejte,
               matematika je neusmiljena, ne gre za vprašanje 30 milijonov, kot se izpostavlja v
               medijih, niti ni, kot rada reče retorika ali politika, "vprašanje za milijon
               dolarjev". To je vprašanje za milijardo in 323 milijonov evrov oziroma tisoč 323
               milijonov evrov, ki jih vsako leto dodatno, poleg že plačanih prispevkov, plačujemo
               iz državnega proračuna, da je ta pokojninski sistem vzdržen.</p>
               <p>To so tista bistvena vprašanja, na katera želimo odgovore, tudi v amandmajih k 28.
               členu in v tistih poudarkih in razmislekih, ki sem jih povedal prej. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Andreja Črnak Meglič.</p>
            </sp>
            <sp xml:id="SDZ5-Izredna-34-2010-12-02.sp130">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Ta razprava, spoštovane kolegice in kolegi, me spominja na razpravo, kdo da več.</p>
               <p>Predvsem pri prvem amandmaju Slovenske ljudske stranke imam problem, ker ga ne bom
               podprla in s tem, bom rekla, glasovala tudi proti svojim lastnim interesom. Sodim
               namreč v tisto noro generacijo, ki je redno doštudirala, imela istočasno otroke,
               vendar se mi ti otroci ne bodo upoštevali kot odbitek zaradi pogojev, ki smo jih
               zapisali.</p>
               <p>Zakaj ne bom podprla tega člena? Usklajevanja, ki smo jih do zdaj že izvajali, so
               pokazala, da se učinki pokojninske reforme, na katere smo računali, močno topijo kot
               ledenik. Če bomo nadaljevali tako naprej, bo od te reforme ostalo zelo malo. Zelo sem
               vesela, bila sem med prvimi, ki sem, poleg Ljudske stranke, zagovarjala stališče, da
               moramo upoštevati tudi materinstvo; in to brezpogojno, za vsakega otroka, ker otroci
               so tisti, ki bodo plačevali za naše bodoče pokojnine. Toda oprostite, nekje je
               meja.</p>
               <p>Enako bom rekla za amandma spoštovanih kolegov. Tisto, kar me bega, je bojazen, da
               ne bo nastala moška koalicija. Moška koalicija, ki bo, ne glede na strankarske meje,
               podprla ta amandma. Ni vam dovolj, da smo vam priznali še dodatno leto za dokup, ni
               vam dovolj, da smo vam priznali, da ta dokup izvedete po minimalni ceni. Ne! Želimo
               še celo obdobje vojske! Ko je moj sin odhajal v vojsko, je rekel, da sodim med zelo
               krute matere, ker ga v vojsko pošiljam, ker pač ni bil najbolj priden v tistem
               obdobju. Pa mislim, da mu je zelo dobro dela! Mislim, da je bila vojska zelo dobra
               šola pravzaprav za vse, tudi za dozorevanje. Če vam rečemo, da vam priznamo tri
               četrtine tistega, kar ste v vojski odslužili, in imate možnost to odkupiti po
               minimalnih pogojih, mislim, da je to dovolj. Če pa želimo nadaljevati, pa lahko pri
               vsakem nadaljnjem členu gremo in popuščamo še naprej in od pokojninske reforme ne bo
               ostalo nič. Ampak to bo Pirova zmaga, drage kolegice in kolegi, kajti jutri se bomo
               zbudili z groznim mačkom – treba bo sprejeti reformo, ki bo bistveno krutejša od
               te.</p>
            </sp>
            <sp xml:id="SDZ5-Izredna-34-2010-12-02.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jakob Presečnik.</p>
            </sp>
            <sp xml:id="SDZ5-Izredna-34-2010-12-02.sp132">

               <speaker>JAKOB PRESEČNIK:</speaker>

               <p>Hvala lepa za besedo še enkrat.</p>
               <p>Prej sem diskutiral samo o prvem amandmaju, toda po tem, kar je predsednica odbora
               zdaj komentirala, o moških in tako naprej, naj povem, da smo mi vložili amandma,
               pripombe, ki smo jih dali, smo jih dali kot vezane na prvi amandma, za matere z več
               otroki. V koaliciji ste pripeljali nazaj tudi očete – to ni bila nikoli moja ideja.
               Vedno sem govoril o pozitivni diskriminaciji mater, tudi na odboru, tudi v razgovoru
               s predstavniki ministrstva, vedno sem govoril o pozitivni diskriminaciji. Toliko
               glede moških. Naš predlog je bil predvsem, da se materam prizna zmanjšanje starosti
               ob upokojevanju</p>
               <p>Že prej sem dvakrat rekel, da matere z več otroki ne bodo izpraznile pokojninske
               blagajne, ker bodo ti otroci plačniki v pokojninsko blagajno, ta mati je ne bo
               izpraznila, tudi tista, ki ima eventualno osem otrok. Pa mi povejte, spoštovane
               kolegice in kolegi, koliko je takih mater v Sloveniji. Žal, skoraj nič, samo nekaj
               verjetno, no, ne vem, nimam tega podatka. Moja hiba je večkrat, da si ne priskrbim
               dovolj dejanskih podatkov, vendar zagotovo ta moja trditev drži.</p>
               <p>Kar se tiče pa drugega amandmaja. Ja, saj, mi smo dali amandma k 134. členu! Naš
               predlog, ki je bil pa na odboru zavrnjen, je bil v tem, da se – to je spet neka
               "moška" zadeva –, da se šteje obvezno služenje vojaškega roka v pokojninsko dobo.
               Torej, to je bilo s koalicijskim amandmajem popravljeno, tri četrtine dobe kot
               zmanjšanje starosti. Zaradi tega še vedno predlagamo v 134. členu, kasneje, ker v tem
               nismo mogli, da se to šteje v pokojninsko dobo. Ampak kar se tiče te vmesne variante,
               ki jo je dala Poslanska skupina LDS, ji tudi ne nasprotujemo. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod France Cukjati.</p>
            </sp>
            <sp xml:id="SDZ5-Izredna-34-2010-12-02.sp134">

               <speaker>FRANCE CUKJATI:</speaker>

               <p>Hvala za besedo.</p>
               <p>Nisem se mislil oglasiti pri teh amandmajih, pa vendar mislim, da je treba nekaj
               povedati, malo si naliti čistega vina.</p>
               <p>ZPIZ-1, se pravi, sedanji zakon, ki je še trenutno v veljavi, priznava za vsakega
               otroka različno, glede na število otrok v družini. Recimo, sedaj bo pri treh otrocih
               naslednje leto po ZPIZ-1 priznanih 27 mesecev v pokojninsko dobo, seveda za tri
               otroke. In potem še nekaj več, vsako leto nekaj več, kajti ta zakon, sedanji zakon,
               še ni končan, je še v prehodnih obdobjih, še tečejo prehodna obdobja, in leta 2015 bi
               se za tri otroke priznalo po sedanjem zakonu 36 mesecev, se pravi, tri leta, za
               vsakega otroka eno leto. ZPIZ-2, sedanji zakon, pa priznava 8 mesecev. Najprej je
               bilo rečeno samo za tri otroke, sedaj je za vsakega otroka 8 mesecev. Mater, ki imajo
               več kot tri otroke, je v Sloveniji med vsemi materami samo 3 %. Samo 3 %! To se
               pravi, da je strah pred prehitrim upokojevanjem mater, ki imajo več otrok, nesmiseln.
               Dobro, pa recimo 8 mesecev na otroka. V redu.</p>
               <p>Tudi mi smo vedno zagovarjali, da to sledi lahko samo materi, kajti nosečnost in
               porod je veliko tveganje, zdravstveno in fizično tveganje; za nekatere bolj, za
               nekatere manj. Na podlagi tega, menim, da bi se morala ta boniteta dajati. Samo
               materam in vsem materam. Tukaj pa zakon, torej nesmiselno širi možnost za vsakega
               otroka. Zakaj? Velikodušno se je ministrstvo odločilo: v redu, ne bomo celo leto dali
               na otroka, ampak samo 8 mesecev, ampak za vse otroke. Ampak se bo štelo samo do
               leta... Do katere starosti že? Do 63. leta se lahko zniža starost oziroma zavarovanki
               se ne more znižati pod 61. leto. To se pravi, vse bonitete, vse priznane, dodatnih
               obremenitev, vedno znova minister omeji. Konec!. Do tukaj! Kaj pa, če pride več teh
               stvari, več teh upravičenj do tukaj? Konec.</p>
               <p>Zelo lahkotno se črtajo pravice, tako kot če bi rekli, recimo, da imaš pravico do
               plače, imaš pravico do prevoza na delo, imaš pravico do prehrane na delu, ampak samo
               do določene meje. Pika. To se pravi, ker stanuješ zelo daleč, imaš za prevoz na delo
               do neke meje – potem nimaš več pravice do prehrane. Ne vem, od kod ta logika
               ministru, no! Nikoli nismo rekli, da ni treba oziroma da je treba narediti sistem
               finančno vzdržen. Nikoli! Ampak element pravičnosti in logike normalnega kmečkega
               razmišljanja pa vendar mora biti v tem. Mora biti v tem, no! Od kod nezadovoljstvo do
               tega zakona? Od kod nezadovoljstvo? Nezadovoljstvo, ki je sedaj v tej situaciji, je
               zaradi društva upokojencev in zaradi nekaterih sindikatov pomirjen, potišan, ampak
               pri ljudeh tega zadovoljstva ni. Vodstva teh organizacij nekako soglašajo z vsem tem,
               ljudje pa ne. Mi dobivamo tisoče mailov pri vprašanjih, kaj bo z našimi pravicami, na
               katere smo računali naslednje leto. Gospod Žnidaršič je rekel, da so upokojenci, 250
               tisoč, sprejeli ta zakon. Kdo od upokojencev? Društvo! Ali je društvo popolni
               predstavnik, legalni predstavnik upokojencev? Ali je DeSUS tisti legalni predstavnik
               upokojencev? Seveda je predstavnik vseh prebivalcev, ne samo upokojencev. Toliko je
               DeSUS predstavnik upokojencev kot sem jaz. Nič več. Tudi pri nas imamo zelo močan
               klub seniorjev in seniork, nekaj tisoč jih je, pa ne govorimo, da so to predstavniki
               vseh upokojencev. Ne govorijo, ne morejo govoriti v imenu vseh upokojencev.</p>
               <p>Pri vseh teh zadevah v tem zakonu je toliko sprenevedanja, toliko megle, toliko
               stvari, da so ljudje resnično prestrašeni, nihče se jim ne upa naliti čistega vina in
               pri teh stvareh, pri pravicah za matere, za otroke, se jim bo pravica razpolovila –
               dobro se jim bo, ampak nehajmo iti z neko demagoško, kako pravico bodo imele.</p>
            </sp>
            <sp xml:id="SDZ5-Izredna-34-2010-12-02.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosil minister dr. Svetlik.</p>
               <p>Izvolite.</p>
            </sp>
            <sp xml:id="SDZ5-Izredna-34-2010-12-02.sp136">

               <speaker>DR. IVAN SVETLIK:</speaker>

               <p>Hvala lepa.</p>
               <p>Pri teh dveh amandmajih k temu členu je treba reči tisto, kar sem rekel uvodoma.
               Razumemo zavzemanje za več pravic, ampak hkrati imejmo v uvidu, da vsaka dodana
               pravica pomeni tudi šibitev pokojninske blagajne. To je dejstvo, ki ga je treba vzeti
               hkrati, ko o tem razpravljamo.</p>
               <p>Ko pa se zdaj govori o znižanju starostne meje zaradi otrok, pa moram povedati, da
               37. člen obstoječega pokojninskega zakona pravi, da se le-ta lahko zniža. Namreč,
               starostna meja, ne da se lahko zniža pokojninska doba oziroma delovna doba –
               starostna meja se lahko tudi zdaj zniža, v obstoječem zakonu; nič drugega ne delamo v
               novem, kot je zapisano v starem. Razlika je samo v tem, da glede na željo, da
               podaljšamo delovno aktivnost, dvigamo tisti minimum nekoliko višje. Tukaj je v 3.
               členu obstoječega zakona zapisano, da se lahko zniža pri ženskah največ na 56 let in
               pri moških na 58 let. Če zdaj to mejo dvignemo, kot pričakujemo, da se bo delovna
               aktivnost sicer podaljšala na podlagi drugih členov, pridemo do rešitve, kakršna je
               trenutno v tem zakonu, ki ga predlagamo, tudi sprejeta. Se pravi, na 60 let in 63 let
               za moške.</p>
               <p>Tako tukaj ne delamo ničesar drugega in nobene večje spremembe ni; in ni res, da je
               tukaj kakršnokoli drugo zamegljevanje.</p>
               <p>Ob tej razpravi pa bi rad povedal še naslednje. Mislim, da je zelo pomembno to, da
               se je doslej v zakonu pojavljala kategorija delovna doba 38 ali 40 let – delovna
               doba: prihajati v službo toliko in toliko let. Zdaj pa operiramo z drugo kategorijo,
               se pravi, vpeljana je druga kategorija "pokojninska doba" 38 ali 40 let, kamor pa se
               šteje tudi čas, ko je nekdo bil, denimo, brezposeln ali ko je bil na starševskem ali
               porodniškem dopustu, ker so mu bili v tem času plačani prispevki. V tem smislu se
               celo nekoliko lajšajo pogoji za upokojitev, kar zadeva pričakovano obdobje, ko je
               nekdo delal.</p>
               <p>Tako je treba tudi to razliko imeti v vidu, ko razpravljamo o tem, koliko se ali ne
               zaostrujejo pogoji. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Ivan Grill.</p>
            </sp>
            <sp xml:id="SDZ5-Izredna-34-2010-12-02.sp138">

               <speaker>IVAN GRILL:</speaker>

               <p>Hvala lepa.</p>
               <p>Sam si niti nisem želel razpravljati ob tem členu, ampak me je spodbudila razprava
               gospe Črnak Meglič, ki je bila, po mojem, nekoliko preveč arogantna.</p>
               <p>Sprašujem se, s kakšno pravico tukaj kažete na to stran, da ste popustili nekim
               našim zahtevam. Nisem se, gospa, prepoznal, ker nisem član tega odbora, ampak
               poglejte, vašega imena, ki ga ima vaša stranka, si zagotovo ne zasluži –
               socialdemokratska stranka –, kajti vse drugo kot to bi si ob takšni razpravi lahko
               tudi zaslužili. Hočem reči naslednje. Prav je, da bi bila pokojninska zakonodaja čim
               bolj pravična in tudi solidarna, ampak takšen zakon, kot je ta, ni ne eno ne drugo.
               Če se vrnem na ta amandma. Sam se sploh ne postavljam v vlogo, da je ta zakon meni
               pisan na kožo ali da bo mene kaj prikrajšal ali ne. Sploh ne razmišljam še, ali bom
               doživel tisto starost, ko bom lahko prišel v pokoj, kajti danes je bilo že rečeno, da
               bo verjetno treba prej kot v 10 letih spet temeljito spremeniti reformo. Bolj pa
               gledam na tiste ljudi, ki so zdaj v obdobju, ko imajo do pokojnine mogoče nekaj let.
               Tistim, ki so že tako ali tako bili prikrajšani zaradi zakonskih obveznosti v
               preteklosti, jim zdaj želimo spet naprtiti vse te zadeve s takšnimi členi ali
               rešitvami, kot jih ta zakon prinaša.</p>
               <p>Še konkretno na ta dva amandma k temu členu. Vojaščina. Gospa Meglič bi verjetno
               zdaj želela, da bomo celo tisti, ki smo vojsko služili, morali še nekaj dodatno
               plačati, ker smo bili privilegirani, da smo se v vojski lahko nekaj naučili. Verjetno
               so nekateri, ki še niso v pokoju, služili vojsko dve leti – in je to pravično do
               tistih, ki pa niso vojske služili? Pa nisem zdaj za to, da je treba to rešitev
               akceptirati, ampak potem bodimo kolikor toliko, če smo že pravični, pravični do
               vseh.</p>
               <p>Bolj pa me nekje moti neka dilema o temu predlogu, ki ga je predlagala Slovenska
               ljudska stranka; Slovenija se že tako ali tako sooča z demografskimi težavami, da
               imamo rodnost prenizko. Mislim, da bi moral biti napor naše družbe v tej smeri, da bi
               skušali ne nazadnje tudi motivirati predvsem žene, ženske, da se bodo lažje odločale
               za otroke. Kaj je večja garancija za polnitev pokojninske blagajne, kot da se nam
               povečuje rodnost, da ima ženska dva, tri otroke?! To je tista garancija, kajti na ta
               način se to lahko spodbuja! In ne gledati zdaj samo na tisto, da je to pa zdaj neka
               boniteta, nek privilegij tistih, ki imajo nekaj let še do pokoja pa nekaj več otrok,
               kot je povprečje v Sloveniji. Tudi sam se strinjam, da te ženske zagotovo ne bodo
               izpraznile pokojninske blagajne, če bo to upoštevano.</p>
               <p>Tako mislim, da je takšen amandma dolgoročno lahko koristen in lahko samo prispeva
               nekaj pozitivnega k pokojninski blagajni in tudi naši nataliteti, ki je tako ali tako
               ogrožena. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Repliko ima gospa Andreja Črnak Meglič.</p>
            </sp>
            <sp xml:id="SDZ5-Izredna-34-2010-12-02.sp140">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>No, kolegice in kolegi imate to smolo, da sedim na tej strani in gledam na nasprotno
               stran. Na nikogar nisem mislila in tudi mislim, da sem s pogledom ošvrknila vse
               kolege in kolegice... <stage>/ oglašanje iz dvorane/</stage>... To, kar sem hotela s svojo razpravo
               povedati, je to, da smo naredili zelo veliko korakov v prid tega, da se priznava
               boniteta za vojaščino, da se temu tako reče. Dva ukrepa smo sprejeli, treba ju je
               spoznati in ju prebrati, ne bom jih ponavljala.</p>
               <p>Kar se tiče pa družinske politike, sodim med utemeljiteljice družinske politike v
               Sloveniji. Morda lahko povem, kolega Anderlič to ve, da smo izbojevali bitko za
               enoletni porodniški dopust. Sodim tudi med tiste, ki menimo, da je treba družinsko
               politiko nadgrajevati; in to je tisti ukrep, ki bo pomagal h temu, da se bodo matere
               in seveda družine odločale za več otrok. To, da se bodo pa ženske prej upokojevale
               zaradi otrok, to pa ne bo h temu prispevalo. Na žalost jih takrat ne morejo imeti
               več.</p>
            </sp>
            <sp xml:id="SDZ5-Izredna-34-2010-12-02.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bogdan Barovič, izvolite.</p>
            </sp>
            <sp xml:id="SDZ5-Izredna-34-2010-12-02.sp142">

               <speaker>BOGDAN BAROVIČ:</speaker>

               <p>Govoril bom o drugem amandmaju k 28. členu. Govoril bom v svojem imenu in imenu nekaj
               deset tisoč generacije letnika petdeset do šestdeset.</p>
               <p>Ni mi dovolj, poudarjam, ni mi dovolj da naj bi bila s sprejemom nekega amandmaja
               dana možnost, da celo odkupim tri četrtine dobe služenja vojaščine. Ni mi dovolj,
               niti je ne mislim kupovati, ker nisem od norosti in želja odletel služiti takratni
               JLA. Sam in deset tisoč drugih smo bili takrat že v službi, na dan x sem dobil
               štampiljko v delovno knjižico in se mi je za eno leto prekinilo delovno razmerje. Eno
               leto nisem imel plačanega pokojninskega in socialnega zavarovanja, moral sem iti
               delati drugam – takrat rečeno: služiti domovini. Za tisto službo me domovina ni
               plačala, ampak to je njen problem, ne moj. Če bi jaz imel izbiro, bi ostal v službi,
               tam, kjer sem bil in delal naprej in bi danes imel 36 let delovne dobe in bi danes
               imela pokojninska blagajna za eno leto več plačanega pokojninskega prispevka.
               Prisiljen sem bil oditi, prisiljen sem bil prekiniti delovno razmerje. To pravico
               imam, in vseh deset tisoč in še nekaj deset tisoč moje generacije, da zahtevam, da se
               mi to prizna. Imam to pravico, ker sem bil prisiljen v neko dejanje, ker če bi bila
               moja volja, bi to oddelal in pošteno vplačal v pokojninsko blagajno. Ta možnost mi je
               bila odvzeta, zato ne mislim kupovati treh četrtin nekih let, ampak zahtevam, da se
               meni in tisočim drugim, mnogo jih je tu, to povrne v obliki zmanjšanja, tako kot je
               amandma napisan s strani Poslanskega kluba Liberalne demokracije Slovenije. Jasno,
               jedrnato, po domače povedano in pošteno, ali pa, če želite, naj ta država toži bivšo
               državo Jugoslavijo, ki naj plača vsem nam za služenje vojaškega roka za tisto dobo
               pokojninsko in socialno zavarovanje.</p>
               <p>Podpiram ta amandma, absolutno.</p>
            </sp>
            <sp xml:id="SDZ5-Izredna-34-2010-12-02.sp143">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima Joško Godec.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp144">

               <speaker>JOŠKO GODEC:</speaker>

               <p>Hvala za besedo.</p>
               <p>Kateri amandma bom podprl, še ne vem točno. Vprašal bom kolega Juršo – zakaj?</p>
               <p>Danes smo celo doživeli odstranitev našega predstavnika z matičnega odbora. Gospa
               predsedujoča Črnač Meglič je, izgleda, prevzela vodenje koalicije in enostavno
               odstranila našega predstavnika s tega odbora. Meni se to zdi zelo nenavadno dejanje.
               Včeraj je bil šef koalicije, gospod Pahor, seznanjen, zakaj ne moremo podpreti zakona
               v celoti. Vsem je to znano, zagotovo, ker je bilo to že tolikokrat povedano, zato ne
               bom ponavljal. Vse spremljajoče zakone oziroma predpise, ki so bili vzporedni, smo
               podprli in so bili sprejeti z našim sodelovanjem. Nekateri nas obsojate kot nabiralce
               političnih točk, vendar pozabljate na to, da ste bili v bivši preteklosti člani te
               stranke. Stranka ima svojo pokončno držo, svoj program, svoja načela. Osebno sem
               prepričan, da se jim kolca po tej stranki. Na internetu je objavljena prijavnica za
               članstvo. Prijavijo naj se še enkrat, odločitev je od vodstva stranke, ali bodo
               sprejeli njihovo prijavnico, ali ne.</p>
               <p>Nekateri opozicijski ali pozicijski poslanci, recimo, kot gospa Oražem – škoda, da
               je ni tu –, je ocenila naše dejanje v časopisu kot neodgovorno. Ne vem, kako je ona
               glasovala za prejšnji proračun, naj se vpraša, kam je dala svoj glas. Nikjer ga ni
               bilo. Še mnogo mnogo je bilo govora danes...</p>
            </sp>
            <sp xml:id="SDZ5-Izredna-34-2010-12-02.sp145">

               <speaker>PODPREDSEDNIK MAG. VASJA KLAVORA:</speaker>

               <p>Gospod Godec, nekaj bi vas le opozoril. Prosim vas, debatiramo sicer o 28. členu
               oziroma amandmaju...</p>
            </sp>
            <sp xml:id="SDZ5-Izredna-34-2010-12-02.sp146">

               <speaker>JOŠKO GODEC:</speaker>

               <p>... ta amandma bom podprl...</p>
            </sp>
            <sp xml:id="SDZ5-Izredna-34-2010-12-02.sp147">

               <speaker>PODPREDSEDNIK MAG. VASJA KLAVORA:</speaker>

               <p>Prosim, če se po tem uvodu...</p>
            </sp>
            <sp xml:id="SDZ5-Izredna-34-2010-12-02.sp148">

               <speaker>JOŠKO GODEC:</speaker>

               <p>Ta amandma bom podprl, ker je tudi rekel gospod Jurša, da je dober. Dokler je bil
               lahko še v tem odboru...</p>
            </sp>
            <sp xml:id="SDZ5-Izredna-34-2010-12-02.sp149">

               <speaker>PODPREDSEDNIK MAG. VASJA KLAVORA:</speaker>

               <p>Vem, da je bilo danes marsikaj rečenega tukaj... Ubogajte me.</p>
            </sp>
            <sp xml:id="SDZ5-Izredna-34-2010-12-02.sp150">

               <speaker>JOŠKO GODEC:</speaker>

               <p>Amandmaje bom podprl tiste, za katere je on rekel...</p>
            </sp>
            <sp xml:id="SDZ5-Izredna-34-2010-12-02.sp151">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Naslednji je gospod Ljubo Germič.</p>
            </sp>
            <sp xml:id="SDZ5-Izredna-34-2010-12-02.sp152">

               <speaker>LJUBO GERMIČ:</speaker>

               <p>Hvala za besedo.</p>
               <p>Poslanski klub LDS, ki je vlagal ta amandma za priznavanje obveznega služenja
               vojaškega roka kot tistega obdobja, ki ga je mogoče odšteti od potrebne starosti za
               izpolnjevanje pogojev za pokojnino, nikakor ni razmišljal, da gre za neko boniteto.
               Tudi sam nisem razumel, ko sem dobil poziv v letu 1985, da moram iti na obvezno
               služenje vojaškega roka in sem bil redno zaposlen za nedoločen čas, da sem dobil
               domov sporočilo za neko boniteto. Ko se pogovarjam s svojimi kolegi, nihče ne razume
               tega, da je to neka boniteta, ampak gre za to, da namesto da smo bili takrat redno
               zaposleni, smo eno leto opravili dolžnost služiti domovini, nekako pod tem geslom smo
               bili tudi takrat usmerjeni in smo takrat tudi šli; tudi če smo želeli ta čas drugače
               izkoristiti.</p>
               <p>Ko govorimo o tem, se zavedamo vsega tega, tudi tega, da smo takrat delali v vojski.
               Nismo šli na sončenje, recimo, ali poležavanje. Takrat je bil sistem tak, da je pač
               država urejala stvari, da nam ni bilo, razen piva, dveh, na mesec mogoče za tisto
               malo plačo dano – dobro, stanovanje in hrana in te stvari so že bile. Ampak danes s
               tem predlogom predlagamo samo to, da se to leto oziroma ta čas v celoti šteje, ne za
               tri četrtine, ampak v celoti. Za odkup pa je bil predlog samo na tej osnovi, zato ker
               je že preteklo obdobje poznalo to rešitev in da ne bi uvajali neke rešitve po nekem
               obdobju diskriminatorno glede na generacije, ki so se upokojevale pred generacijami,
               ki se bodo zdaj, smo iskali pač nek konsenz.</p>
               <p>Drugače pa na načelni ravni bi tudi sam, z veseljem lahko pristal na to misel, da bi
               to leto v popolnosti bilo prišteto tako v pokojninsko dobo kot v zniževanje starosti.
               Ampak ne razumeti, da tukaj mi mislimo, da je tu neka boniteta, ki nam je dana. Gre
               za realno okoliščino, ki je v nekem obdobju bila sestavni del tega sistema in samo
               sprašujemo o tem, ali je družba danes pripravljena to tolerantno sprejeti in
               vključiti v nek obseg v okviru tega pokojninskega zakona.</p>
               <p>Seveda pa naj razprava pokaže, ali so razmišljanja, o katerih vam poskušamo danes to
               argumentirati, pravilna. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp153">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Želi še kdo razpravljati o tem členu in obeh amandmajih? Ugotavljam, da ne.
               Prehajamo naprej k 30. členu. Želi kdo razpravljati?</p>
               <p>Gospod Cukjati, izvolite.</p>
            </sp>
            <sp xml:id="SDZ5-Izredna-34-2010-12-02.sp154">

               <speaker>FRANCE CUKJATI:</speaker>

               <p>Hvala za besedo.</p>
            </sp>
            <sp xml:id="SDZ5-Izredna-34-2010-12-02.sp155">

               <speaker>PODPREDSEDNIK MAG. VASJA KLAVORA:</speaker>

               <p>Še kdo morda? Sprašujem. Ne zaenkrat, izvolite.</p>
            </sp>
            <sp xml:id="SDZ5-Izredna-34-2010-12-02.sp156">

               <speaker>FRANCE CUKJATI:</speaker>

               <p>Hvala.</p>
               <p>Tukaj je več vprašanj odprtih oziroma smo se jih z amandmajem dotaknili. Gre namreč
               za člen, ki govori o pokojninski osnovi; to se pravi o tisti osnovi, od katere se
               izračuna višina pokojnine. Naša prva pripomba je, da naj bi bila osnova izračunana iz
               24 zaporednih let. Sedaj je 18 najugodnejših zaporednih let. To se pravi, da se
               izračuna pokojnina iz plače v tistem obdobju. Seveda prvotni predlog Vlade je bil 34
               let. To se pravi, da je z 18 na 34 let drastičen preskok. Potem je bilo pa na odboru
               sprejeto, da naj bi bilo to 30 let, iz katerih se lahko odvzame 3 najslabša leta, to
               se pravi 27 let bi lahko rekli. Ker je Ekonomska fakulteta naredila že tisto analizo,
               ki je bila omenjena tu, je ugotovila, da čim daljše je tisto obdobje, iz katerega se
               izračuna pokojnina, tem slabša je pokojnina. V primerjavi z 18 let, če bi se
               podaljšalo na 34 let, kot je bil prvoten predlog, bi bila pokojnina 12 oziroma 10 %
               nižja kot pa iz povprečja 18 let. Pri tridesetih letih je ta odstotek znižanja za
               moške skoraj 10 %, za ženske dobrih 8 %. Če bi pa šli na 24 let, tako kot mi
               predlagamo, bi bilo pa znižanje pokojnine za moške 5,5 %, za ženske pa 4,6 %.
               Mislimo, da je to zadosti velika žrtev za bodoče upokojence in da je 24 let primerna
               doba, predvsem v času, ko je marsikdaj v prvih letih, recimo, prvih dvajsetih letih
               veliko prekinitev dela in podobno, prekinitev zaposlitev, občasna nezaposlenost in
               podobno.</p>
               <p>Drugo, kar rešujemo z amandmajem, pa je pokojninska osnova, kako se upošteva.
               Pokojninska osnova se upošteva, ko od bruto plače odštejemo vse prispevke, to se
               pravi, davke in prispevke in odšteti davke in prispevke je bilo včasih, ko ni bilo
               točnih evidenc, zelo težko in je nekoč bila uveljavljena praksa, da se upošteva
               odstotek davkov in prispevkov za vse enako. Če ste imeli majhno plačo ali veliko
               plačo, za vse enako. Kar je bilo odšteto, davki in prispevki v določenem odstotku, je
               bilo za vse enako, povprečje. Kar je ostalo, je bila osnova, od katere se je potem
               pokojnina izračunavala. To je videti zelo pravično, pa ni. Kajti ta splošna,
               povprečna ocena, povprečna stopnja, odstotek, je zelo ugoden za tiste, ki imajo
               visoko plačo, in neugoden za tiste, ki imajo minimalno plačo. Kajti pri njih je ta
               stopnja davkov in prispevkov neprimerno nižja, kot je povprečje. Zaradi tega imajo
               ves čas tisti, ki so imeli nizko plačo, neprimerno nižjo pokojnino kot tisti, ki so
               imeli visoko plačo. Čeprav je zgoraj tudi limit najvišje pokojnine in spodaj je tudi
               limit najnižje pokojnine. Ampak ta odnos se nam ne zdi pameten, predvsem če gremo po
               poti, ki jo je minister že nekajkrat prej napovedoval, da naj se pokojnina čim bolj
               prilagodi dejanskim prispevkom.</p>
               <p>Mi predlagamo, da se nič več ne sledi povprečju, se pravi, da se izračuna osnova iz
               bruto plač in se iz bruto plač odšteje povprečen odstotek, vsem enako, ampak da je
               zdaj pa že čas pri tej digitalni, računalniški tehnologiji, da bi se lahko vodila
               evidenca za vsakega zavarovanca posebej.</p>
               <p>In tretje, kar predlagamo, je, da se v pokojninsko osnovo všteva tudi dokupljeno
               dobo. Gre za tisto dokupljeno dobo, ki jo zakon omogoča, in sicer v 151. členu, kjer
               pravi, da lahko dokupiš pokojninsko dobo do 5 let, vendar po prispevni stopnji, kakor
               velja takrat zate. To se pravi, če imaš dobro plačo, moraš toliko plačati, kolikor
               takrat plačuješ za pokojnino. Seveda, nihče ne bo neumen in ne bo tako kupoval dobe,
               ker bo raje tisti denar naložil na banko, pa bo imel neposredno korist in še odstotke
               bo dobil. To se pravi, po tisti dejanski plači, v skladu z dejansko plačo, najmanj pa
               v višini povprečne plače na zaposlenega. Kdo bo za minimalno plačo dokupoval dobo, ki
               jo bo moral kupovati in plačevati po stopnji, ki velja za povprečno plačo?! Ampak
               kljub temu ta zakon, če bi bil kdo tako neumen, pa bi dokupoval to dobo, se mu ta ne
               bi štela v pokojninsko osnovo. Kajti v šestem odstavku piše, da ne glede na drugi
               odstavek tega člena, se za izračun pokojninske osnove ne upoštevajo osnove iz tistega
               člena, ki sem ga prej citiral.</p>
               <p>Predlagamo nekoliko bolj normalen pristop, ki bo bolje zapisan neki logiki, ki
               pomeni nek bolj normalen pokojninski zakon in sistem, ki bi ga ljudje sprejeli.</p>
            </sp>
            <sp xml:id="SDZ5-Izredna-34-2010-12-02.sp157">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Izredna-34-2010-12-02.sp158">

               <speaker>DR. IVAN SVETLIK:</speaker>

               <p>Hvala lepa.</p>
               <p>Moramo se odločiti, kaj bi zares želeli. Ko smo se pogovarjali o možnosti, da se
               omogoči dokup dobe na račun služenja vojske, smo rekli, da mora biti ta pač po
               najnižji mogoči ceni. Če smo se tako odločili, potem ne moremo hkrati pričakovati, da
               bomo pa to isto dokupljeno dobo po najnižji ceni upoštevali po neki višji ceni. To je
               treba spraviti v konsistentno ureditev, se pravi, tako, ki je po logiki stvari
               medsebojno skladna – najbrž. Tako je zaradi tega težko tako argumentacijo
               sprejeti.</p>
               <p>Kar pa zadeva obdobje, ki se upošteva za izračun pokojninske osnove, je res, da čim
               daljše je to obdobje, tem bolj vpliva na višino izračunane pokojninske osnove, to smo
               dobro ugotovili. In čim krajše je, manj se bo pokojninska osnova na ta račun znižala.
               Pa vendar v isti študiji, ki ste jo navedli in ki jo navajamo vseskozi, se lepo
               pokaže, da ne glede na to, da bomo podaljšali obdobje za izračun pokojninske osnove,
               ob dejstvu, da bomo tudi določili višji odmerni odstotek in da bomo ukinili
               horizontalno izenačenost, bomo dobili pokojnine, ki bodo višje od 9 do 19 %. Čim v
               nižji plačni razred nekdo sodi, tem bolj se mu bo ta pokojnina zvišala, bolj tistim z
               nižjimi plačami, ki potem dobijo pokojnine, kot tistim, ki prejemajo višjo plačo.
               Zaradi tega je ta rešitev v zakonu.</p>
               <p>Bi pa rad še na nekaj opozoril. Ta člen, ki podaljšuje obdobje za izračun
               pokojninske dobe, je tipičen primer člena, ki sledi logiki navideznih pokojninskih
               računov. Mi bi želeli, idealno bi bilo, da bi upoštevali pravzaprav vsa leta, ko je
               nekdo bil zaposlen in plačeval, potem bi res prišli do ustrezne odmere pokojnine, ker
               bi upoštevali točno vse, kar je nekdo vplačal. Zdaj pa naenkrat obrnemo logiko na
               glavo. Ne maramo več tega. Hočemo imeti to obdobje krajše. Moramo se zmeniti, kaj je
               cilj pravzaprav teh sprememb. Zdi se mi, da je rešitev, ki jo predlagate, da bi še
               skrajšali to obdobje, neustrezna glede na to, da bomo na tak način bistveno bolj
               obremenili pokojninsko blagajno. Se pravi, zelo močno vpliva na doseganje prvega
               cilja, to je na stabilnost pokojninske blagajne, je pa to tudi nepravična rešitev.
               Nepravična zaradi tega, ker potem dopušča, da si nekdo vplačuje to krajše obdobje
               mnogo več, potem pa, ko je dosegel to obdobje, pa preprosto preide na minimalne
               prispevke in takrat ne prispeva več ustrezno, bo pa dobil ne glede na to, da je
               plačeval tisti minimum, enako pokojnino. To je, verjamem, da se boste strinjali,
               nepravična rešitev. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp159">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cukjati, prosim.</p>
            </sp>
            <sp xml:id="SDZ5-Izredna-34-2010-12-02.sp160">

               <speaker>FRANCE CUKJATI:</speaker>

               <p>Imam občutek, gospod minister, da niste razumeli, sem morda slabo razložil. Bom še
               enkrat skušal.</p>
               <p>Ne gre za dokup dobe v primeru vojaščine, sploh ne. Gre za dokup, ki je že ves čas v
               tem zakonu, v 136. členu – ga moram omeniti, čeprav še nismo tam. Takole pravi prvi
               odstavek:" Zavarovanec ali uživalec pokojnine lahko za izpolnitev pogojev ali za
               ugodnejšo odmero pokojnine po tem zakonu dokupi do pet let zavarovalne dobe." To je
               nekaj drugega kot vojaščina. In potem je tudi rečeno v 151. členu, da za ta dokup je
               pa treba kar krepko seči v žep, denarnico, ker pravi, da osnova za plačilo prispevka
               za vštevanje obdobij iz prvega odstavka 136. člena – to je to, kar sem citiral – v
               pokojninsko dobo je enaka znesku osnove zavarovanca iz koledarskega leta pred
               vložitvijo zahteve, povečani za odstotek porasta pokojnine in tako dalje.</p>
               <p>To se pravi, da je za ta dokup treba krepko seči v žep. Ampak kljub tej napovedi iz
               136. člena in kljub temu da plača neprimerno drugače kot za vojaščino. Za vojaščino
               je tisto drugo – pustimo, tisto je minimalno –, ampak tukaj, kjer je napovedano, da
               za boljše pogoje in za boljšo odmero pokojnine po tem zakonu dokupiš delovno dobo na
               osnovi iste plače, ki jo imaš sedaj – to se pravi, da resnično financiraš blagajno –,
               pa ste v 30. členu rekli, da to pa se ne upošteva v pokojninsko osnovo. Gospod
               minister, ne govorite ponovno o teh primerih v tem individualnem pokojninskem računu
               in približevanju, ker to, kar delate, je daleč od tega. Je odmik od te ideje. Ker če
               sem jaz plačal krepko za nek dokup dobe in se mi to ne upošteva, oprostite, potem ni
               moja pokojnina še daleč ne v skladu s tem, kar sem vplačal.</p>
               <p>To je naš amandma, to so trije – ne bom nadalje govoril, ker je škoda časa, ga
               rabimo še za druge amandmaje. Hvala.</p>
            </sp>
            <sp xml:id="SDZ5-Izredna-34-2010-12-02.sp161">

               <speaker>PODPREDSEDNIK MAG. VASJA KLAVORA:</speaker>

               <p>Lahko nadaljujemo? K temu členu je še en amandma treh koalicijskih poslanskih
               skupin, za katerega moram reči, da če bo sprejet prejšnji amandma poslanske skupine
               SDS, je ta amandma pod številko dva brezpredmeten.</p>
               <p>Nadaljujemo z amandmajem k 40. členu – predlagatelj SDS. Želi kdo razpravljati?</p>
               <p>Gospod Cukjati. Izvolite.</p>
            </sp>
            <sp xml:id="SDZ5-Izredna-34-2010-12-02.sp162">

               <speaker>FRANCE CUKJATI:</speaker>

               <p>Hvala za besedo.</p>
               <p>Tukaj gre za naš ponovni poskus, da bi ohranili državno pokojnino. Minister bo
               rekel, da je to odmik od ideje, da naj bo pokojnina izraz tega, kar smo vplačali.
               Tukaj pa gre resnično za tiste, ki niso vplačevali niti 15 let, to se pravi, da so
               morda 14 let vplačevali ali pa sploh niso vplačevali. Ta državna pokojnina je po
               sedanjem zakonu, ki je bil sprejet pred desetimi leti, bila dodeljena 16 tisoč
               oziroma sedaj je okrog 16 tisoč prejemnikov te državne pokojnine. Državna pokojnina
               je v višini 180 evrov – lahko 185, ne vem, koliko. Skupna vsota državne pokojnine je
               okrog 35 milijonov – nekaj takega nas je stala, lahko me popravite. Ta pokojnina je
               resnično bila namenjena tistim, ki niso dosegli niti 15-letnega praga za minimalno
               starostno pokojnino, ki je 35 %. Ta je tretjinska, je 33 % najnižje pokojnine. Zaradi
               te pokojnine ni bilo treba dajati tem ljudem socialne pomoči, je pa pomenila za te
               ljudi neko osebno potrditev, neko veliko vrednost, neprimerno večjo, kot pa je sama
               vrednost evrov.</p>
               <p>Menimo, da če obenem razmišljamo o univerzalnem temeljnem dohodku, bi vsaj to
               pravico pustili kot nek zametek univerzalnega temeljnega dohodka in vsaj tistim, ki
               to pravico že imajo, da je ne bi odvzeli. Minister bo rekel, da smo že uredili glede
               socialnih transferjev, ampak socialni transferji postajajo pravzaprav eno samo
               posojilo države, ki ga bodo morali potem potomci vračati. To pa pomeni, da bomo prav
               v tistem sloju, najbolj revnem sloju generirali revščino iz roda v rod in ne bomo
               dovolili, da bi se, recimo, tisti sloj počasi izkopal iz revščine.</p>
               <p>To je naš predlog, mislim, da je korekten. Vsekakor ne pomeni veliko za pokojninsko
               blagajno, pomeni pa mnogo za tiste, ki so brez vseh dohodkov.</p>
            </sp>
            <sp xml:id="SDZ5-Izredna-34-2010-12-02.sp163">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo razpravo k amandmaju k 108. členu. Ker amandma Poslanske skupine SLS k
               108. členu in amandma Poslanske skupine SDS k 428. členu pod točko 2 urejata
               vsebinsko enako vprašanje, bomo o njima razpravljali skupaj. Želi kdo besedo?</p>
               <p>Gospod Presečnik, prosim.</p>
            </sp>
            <sp xml:id="SDZ5-Izredna-34-2010-12-02.sp164">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>To je ena od točk, o kateri smo že v razpravi na odboru večkrat razpravljali.
               Namreč, večkrat se pojavi problem, da samostojni podjetniki, ki bi radi nadaljevali z
               dejavnostjo domače in umetnostne obrti kot samostojni podjetniki, tudi ko se
               upokojijo, so mnogokrat v neenakopravnem položaju do mnogih drugih kategorij, in
               dejansko morajo zapreti svojo dejavnost, ko izpolnijo pogoje za upokojitev, kljub
               temu da bi njihova dejavnost bila še kako dobrodošla za dejavnost, ki jo pač
               opravljajo.</p>
               <p>Zaradi tega predlagamo ta amandma in tudi predlagamo, da ga sprejmemo. Hvala
               lepa.</p>
            </sp>
            <sp xml:id="SDZ5-Izredna-34-2010-12-02.sp165">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ja, gospod Cukjati, prosim.</p>
            </sp>
            <sp xml:id="SDZ5-Izredna-34-2010-12-02.sp166">

               <speaker>FRANCE CUKJATI:</speaker>

               <p>No, jaz se čudim, da ste dali oba člena v razpravo, kajti naš amandma pri 428. členu
               je nekoliko drugačen.</p>
               <p>Sprašujem se, ali boste 428. člen za naš amandma k tistemu členu ponovno odprli, bo
               mogoče razpravljati?!</p>
            </sp>
            <sp xml:id="SDZ5-Izredna-34-2010-12-02.sp167">

               <speaker>PODPREDSEDNIK MAG. VASJA KLAVORA:</speaker>

               <p>Mislim, da sem bil jasen, ko sem povedal, da razpravljamo o obeh členih.</p>
               <p>Izvolite, pri 428. členu je pa še en amandma koalicijskih poslanskih skupin in
               amandma SDS. Če želite, prosim, razpravljati o tem členu, izvolite.</p>
            </sp>
            <sp xml:id="SDZ5-Izredna-34-2010-12-02.sp168">

               <speaker>FRANCE CUKJATI:</speaker>

               <p>To se pravi, vsi trije amandmaji se obravnavajo istočasno.</p>
               <p>Potem bom govoril zdaj o 428. členu in našem amandmaju k temu členu.</p>
               <p>Namreč, zdaj sedanji zakon ZPIZ-1 omogoča, da določene kategorije obrtnikov, lahko
               tudi po tem, ko izpolnijo celotne pogoje za starostno pokojnino, se upokojijo in
               določeno obrtniško dejavnost še naprej izvajajo. Ta zakon tega ne omogoča. Mi smo
               želeli, da ta člen, ki je v ZPIZ-1 odprl to možnost, da sicer omejimo to možnost in
               je ne širimo na vse mogoče kategorije obrtnikov, kajti tam je člen v ZPIZ-1 zelo
               široko zastavljen, ampak omejimo samo za domačo in umetnostno obrt, in sicer da samo
               tisti, ki izvajajo domačo in umetnostno obrt, lahko opravljajo to dejavnost tudi
               potem, ko se upokojijo.</p>
               <p>Kajti, mi imamo okrog 100 registriranih obrtnikov. Do takšne registracije je zelo
               težko priti, moram reči, gre za umetnostno domačo obrt, ki je zelo redka, ki izginja,
               ki nam propada, ker ni mlajših, in morda se kdo najde, ki jo še izvaja ali mogoče če
               svojega sina ni uspel navdušiti za to, bo pa vnuka uspel. Skratka, gre za neko
               minimalno zadevo, s katero pa v slovenskem turizmu lahko mnogo pripomoremo.</p>
            </sp>
            <sp xml:id="SDZ5-Izredna-34-2010-12-02.sp169">

               <speaker>PODPREDSEDNIK MAG. VASJA KLAVORA:</speaker>

               <p>Lahko nadaljujemo s 134. členom?</p>
               <p>Želi kdo razpravljati?</p>
               <p>Gospod Presečnik, izvolite.</p>
            </sp>
            <sp xml:id="SDZ5-Izredna-34-2010-12-02.sp170">

               <speaker>JAKOB PRESEČNIK:</speaker>

               <p>Hvala lepa še enkrat za besedo.</p>
               <p>Že prej pri razpravi o obveznem služenju vojaškega roka sem tudi rekel, da je bil
               naš prvotni predlog upoštevanja pokojninske dobe za čas služenja vojaškega roka. Na
               odboru je bil potem sprejet amandma koalicije, in sicer za zmanjšanje starosti ob
               upokojitvi za tričetrt obdobja obveznega služenja vojaškega roka.</p>
               <p>Menimo, kot sem že prej razpravljal, da bi bilo treba, zaradi tega ker takrat
               posamezni obvezniki niso imeli možnosti niti zaposliti se, niti šolati, predvsem pa
               ne zaposliti, ustvarjati družine in tako dalje, zaradi tega menimo, da bi bilo treba
               to obdobje šteti v pokojninsko dobo. To je vezano na prejšnjo razpravo, mislim, da o
               28. členu. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp171">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s 136. členom, kjer imamo amandma Poslanske skupine SDS.</p>
               <p>Gospod Cukjati, izvolite.</p>
            </sp>
            <sp xml:id="SDZ5-Izredna-34-2010-12-02.sp172">

               <speaker>FRANCE CUKJATI:</speaker>

               <p>Hvala za besedo.</p>
               <p>Gre za amandma, s katerim bi omogočili dokup zavarovalne dobe ne samo tistim, ki so
               služili obvezni vojaški rok, ampak tudi za čas rednega študija.</p>
               <p>Kot sem že povedal, se jim po sedanjem zakonu letos še priznava 9 mesecev na leto v
               dodano dobo, naslednje leto 10 mesecev na leto, se pravi, naslednje leto za tiste, ki
               so štiri leta študirali ali redni študij pet let, pomeni, da bi štiri leta po
               sedanjem zakonu bila priznana v dodano dobo. To boste očitno izpeljali, v celoti
               črtali to možnost, varstva pričakovanih pravic ni, nenadoma ni, kaj takega se še ni
               zgodilo. Tistim, ki so na to računali, in so računali že nekaj let nazaj, kdaj se
               bodo lahko upokojili, bodo sedaj odvzeta štiri leta. Tisti, ki je sanjal, da se bo
               lahko naslednje leto upokojil, se bo lahko šele čez šest let oziroma ko bo star 65
               let, takrat bo pa imel maluse zaradi tega, ker ima manj pokojninske dobe, in tako
               dalje.</p>
               <p>Vsaj to bi morali dovoliti, da lahko dokupijo ta leta po enakih načelih, kot se
               lahko dokupi obvezni vojaški rok. Samo to predlagamo.</p>
            </sp>
            <sp xml:id="SDZ5-Izredna-34-2010-12-02.sp173">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Izredna-34-2010-12-02.sp174">

               <speaker>DR. IVAN SVETLIK:</speaker>

               <p>Če dovolite, ko boste razmišljali o tem predlogu, moram samo na naslednje opozoriti.
               V obstoječem predlogu je možnost dokupa do pet let katerekoli dobe, seveda tudi
               študija ali česarkoli drugega.</p>
               <p>Če bi sprejeli ta amandma, bi pomenilo, da nekdo, ki je dovolj premožen, bogat,
               lahko kupi tako rekoč četrtino pokojninske dobe. Če je to pravična rešitev, presodite
               sami. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod Cukjati, prosim.</p>
            </sp>
            <sp xml:id="SDZ5-Izredna-34-2010-12-02.sp176">

               <speaker>FRANCE CUKJATI:</speaker>

               <p>No, minister ima navado, da pove samo del resnice. Tistih pet let dokupa, kot sem že
               rekel, moraš do komolca seči v žep, dokup vojaškega roka in podobno je pa minimalna
               prispevna stopnja. Veste, za nekatere morda to ni razlika, ampak za mnoge od nas pa
               je.</p>
               <p>Tistih pet let, ki ste jih vnesli kot meglo, ki se ne bo nikoli uresničevala, lahko
               zdaj črtamo, če se bojite, da bi nekdo kupoval deset let delovne oziroma pokojninske
               dobe. Lahko zdaj črtamo, vendar dovolite, da tisti, ki niso mogli z 20. letom v
               službo, da si lahko dokupijo zaradi študija tisto pravico, ki jim jo je sedanji zakon
               dal, ne da bi dokupovali, gospod minister.</p>
            </sp>
            <sp xml:id="SDZ5-Izredna-34-2010-12-02.sp177">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s 140. členom in amandmajem Poslanske skupine SDS ter Poslanske skupine
               SLS. Želi kdo razpravljati?</p>
               <p>Gospod Cukjati, izvolite.</p>
            </sp>
            <sp xml:id="SDZ5-Izredna-34-2010-12-02.sp178">

               <speaker>FRANCE CUKJATI:</speaker>

               <p>Tukaj zopet smo oživeli idejo o informativnem osebnem računu. Sicer obstaja zaveza,
               da bo izvajalec pokojninskega zavarovanja oziroma zavod oblikoval matične evidence,
               ki naj bi bile dostopne zavarovancem, vendar menimo, da je treba bolj specifično,
               bolj jasno in kategorično napisati glede informativnega osebnega računa, ki nekako
               predstavlja osnovo za bodoče, tisto NDS sistem, o katerem je govoril minister letos
               spomladi. Takrat je rekel, da če želimo uvesti NDS čez nekaj let, je treba sistem
               zapeljati v to smer že danes. On je pozabil na te stvari, mnoge stvari so se pozabile
               in ker mi pa nismo pozabili, smo vnesli ta informativni osebni račun v 140. člen.
               Upam, da ga boste podprli.</p>
            </sp>
            <sp xml:id="SDZ5-Izredna-34-2010-12-02.sp179">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jakob Presečnik, izvolite.</p>
            </sp>
            <sp xml:id="SDZ5-Izredna-34-2010-12-02.sp180">

               <speaker>JAKOB PRESEČNIK:</speaker>

               <p>Hvala lepa.</p>
               <p>V vseh dosedanjih fazah smo vedno tudi poudarili ta problem o možnosti
               informiranosti posameznika oziroma vpogleda posameznika v ta račun ali v njegovo
               stanje na pokojninski blagajni oziroma na SPIZ. Mislimo, da je v tej informacijski
               dobi dobesedno čudno, da takšen sistem že davno ni bil vzpostavljen. Zavedamo se, da
               če tega ni, ni še nič, da je potreben nek čas. Zato smo tudi zapisali, da dostop do
               te matične evidence in do informativnih izračunov podrobneje predpiše minister s
               podzakonskim aktom.</p>
               <p>Kot rečeno, amandma je podoben amandmaju SDS, kot je kolega Cukjati predhodno
               razlagal. Gre za vzpostavitev tega informacijskega sistema na SPIZ v obliki
               informativnega računa vsakega zavarovanca posebej in možnosti vpogleda v stanje.
               Hvala lepa.</p>
            </sp>
            <sp xml:id="SDZ5-Izredna-34-2010-12-02.sp181">

               <speaker>PODPREDSEDNIK MAG. VASJA KLAVORA:</speaker>

               <p>Gospod Vito Rožej.</p>
            </sp>
            <sp xml:id="SDZ5-Izredna-34-2010-12-02.sp182">

               <speaker>VITO ROŽEJ:</speaker>

               <p>Hvala lepa za besedo, predsedujoči.</p>
               <p>Če je gospod Cukjati pri tem amandmaju govoril o pozabljivosti oziroma domnevni
               demenci ministrstva, potem bi vsaj z moje strani veljalo reči tudi kaj o shizofreniji
               predloženih amandmajev. Tudi na odboru smo slišali razloge za to, zakaj uvedba
               informativnega računa s to reformo še ni mogoče. Upam, da se boste vsi strinjali, da
               so vseeno zaveze v tem zakonu glede obveščanja zavarovancev dosti večje kot v kakšnem
               zakonu pred tem, tako da korak je v pravo smer najbrž vseeno narejen, čeprav bi sicer
               eni radi temu oporekali. Tisto, kar sem pa hotel o shizofreniji vloženih amandmajev
               reči, je pa to.</p>
               <p>Zdaj se spet ponovno vračamo na to idejo informativnega izračuna, ki je seveda tista
               prava smer, obenem pa isti predlagatelj zasipa tudi ta predlog v drugi obravnavi z
               amandmaji, ki počno ravno nasprotno: skrajšujejo obračunsko dobo. Ker če bi želel res
               biti pravični, bi morali pogledati, odpreti ta informativni račun in vsa leta, ko se
               vplačuje, preverjati vplačila in na podlagi tega bi bila to pravična pokojnina. Ne
               more se govoriti o tem navideznem računu, obenem zahtevati krajše obračunsko obdobje,
               ki je nepravično, če smo pošteni, pa bonitete za odkup tukaj, bonitete za odkup tam.
               Konec koncev bo najbrž, da že težko potem sploh izračunati, kaj na tem navideznem
               računu je, potem bo od tega samo še navideznost ostala, računi bodo pa daleč od tega,
               da bi bili čisti.</p>
               <p>Skušal sem izluščiti iz amandmajev, ki so vloženi, kakšen je resnični namen
               predlagatelja glede reforme oziroma kako si sam predstavlja pokojninski sistem, pa
               žal pri tem nisem bil uspešen. Kot rečeno, meni se zdijo vloženi amandmaji
               kontradiktorni.</p>
            </sp>
            <sp xml:id="SDZ5-Izredna-34-2010-12-02.sp183">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s 147. členu, in sicer z amandmajev treh koalicijskih poslanskih skupin
               SD, Zares, LDS. Želi kdo razpravljati? Ugotavljam, da ne. Prehajamo na 156.</p>
               <p>Izvolite gospod Cukjati, malo hitreje.</p>
            </sp>
            <sp xml:id="SDZ5-Izredna-34-2010-12-02.sp184">

               <speaker>FRANCE CUKJATI:</speaker>

               <p>Ja, sem držal roko, oprostite, pa niste videli.</p>
               <p>Ne bom govoril toliko o amandmaju kot o členu, kajti razprava je o členu in
               amandmajih k temu členu. Tu se pojavlja najnižja osnova za obračun prispevkov za
               zavarovance 60 % zadnje znane povprečne letne plače zaposlenih. To se pravi 60 % je
               tista najnižja osnova, od katere se plačujejo prispevki, minimalna plača je pa 50 %
               povprečne plače. To se pravi, da tisti, ki ima minimalno plačo, bo moral 20 % več
               plačevati v pokojninsko blagajno, kot pa sicer je prispevna stopnja. To se pravi, on
               ima 20 % višji davek, namesto 50 %, 60 %. In potem smo študirali, zakaj tako iti v to
               smer, potem smo pa videli v resoluciji Evropskega parlamenta z dnem 20. oktobra 2010
               o vlogi minimalnega dohodka, tam pa piše, tako pravi resolucija Evropskega
               parlamenta, da "mora biti osnova sistemov primernega minimalnega dohodka najmanj 60 %
               mediane dohodka v zadevni državi." Oni pa pravijo, da minimalni dohodek mora biti
               najmanj 60 % povprečne plače.</p>
               <p>Kadar boste dosegli to, da bo minimalni dohodek 60 % povprečne plače, potem bomo pa
               pristali, da je tudi minimalna osnova za prispevke 60 % povprečne plače. Do takrat je
               pa to krivično!</p>
            </sp>
            <sp xml:id="SDZ5-Izredna-34-2010-12-02.sp185">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Vizjak.</p>
            </sp>
            <sp xml:id="SDZ5-Izredna-34-2010-12-02.sp186">

               <speaker>MAG. ANDREJ VIZJAK:</speaker>

               <p>Hvala lepa. Spoštovani!</p>
               <p>Ta člen ni nič drugega kot uvajanje novega davka v gospodarstvu. Namreč, velika
               večina ali znaten delež delavk in delavcev v Sloveniji prejema minimalne plače in od
               teh minimalnih plač se odvajajo tudi prispevki za zdravstveno in pokojninsko ter
               ostalo socialno zavarovanje. Torej, če se bo povečala osnova za obračun prispevkov,
               bo tudi teh prispevkov ob isti prispevni stopnji več. Torej delodajalci, gospodarstvo
               bo moralo za isto stvar plačevati več, 20 % več glede na sedanji prispevek.</p>
               <p>Spomnim naj na napovedi premierja, da ne bo povečeval davkov in ostalih prispevkov,
               kar vpliva na konkurenčnost gospodarstva. Mi imamo v Sloveniji že tako ali tako
               predrago delovno silo, pa ne zaradi plač, plače so premizerne predvsem zaradi
               obremenitev dela: davčnih obremenitev, višine prispevkov in tako naprej. Po tem smo
               najmanj konkurenčni, vse lestvice konkurenčnosti slovenskega gospodarstva opozarjajo
               na preveliko obremenitev dela in prav tukaj se zopet posega v tej smeri. Mislim, da
               je to res nesprejemljivo.</p>
               <p>Kot sem govoril, velika večina ljudi – pa ne velika večina, vsi bodo s to reformo
               prizadeti in tudi za gospodarstvo pomeni en nesprejemljiv udarec.</p>
            </sp>
            <sp xml:id="SDZ5-Izredna-34-2010-12-02.sp187">

               <speaker>PODPREDSEDNIK MAG. VASJA KLAVORA:</speaker>

               <p>Gospa državna sekretarka, izvolite, imate besedo.</p>
            </sp>
            <sp xml:id="SDZ5-Izredna-34-2010-12-02.sp188">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Mislim, da je treba tukaj pojasniti, da gre za kar dolgo prehodno obdobje pri temu
               členu. Zakaj je bilo dano 60 % povprečne plače? Zaradi tega, ker če pogledamo, kaj je
               najnižja pokojninska osnova, ki garantira vsakemu državljanu, ki izpolni pogoje, da
               to pridobi, je točno preračunano, da je treba vplačevati vsaj 60 % povprečne plače v
               danem trenutku. Torej vse tisto, če rečemo, da posamezniki lahko manj kot to
               vplačujejo, priznamo, da lahko manj prispevajo v skupno blagajno, pri čemer se
               povečuje solidarnost in je vprašanje, ali je upravičena ta solidarnost. V danem
               trenutku je primerjava, ker je bilo z minimalno plačo v SPIZ to izenačeno, če sedaj
               pogledamo razmerje med minimalno plačo in povprečno plačo je povprečno 50 %. To bo
               tudi veljalo, ker od 2013 dalje se bo ta prispevek dvigoval za dve odstotni
               točki.</p>
               <p>Torej, od leta 2013 dalje in do 60 %. Do tega bomo prišli kar nekaj let kasneje.
               Torej pomeni, da temu ni ravno tako, da takrat že pričakujemo, da bo gospodarska
               rast, je pa verjetno prav, da plačujemo prispevke za tisto, kar na koncu tudi vsaj
               dobimo.</p>
            </sp>
            <sp xml:id="SDZ5-Izredna-34-2010-12-02.sp189">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Vizjak replika ali boste razpravljali?</p>
               <p>Gospod Vito Rožej.</p>
            </sp>
            <sp xml:id="SDZ5-Izredna-34-2010-12-02.sp190">

               <speaker>VITO ROŽEJ:</speaker>

               <p>Hvala lepa.</p>
               <p>Mogoče je treba vseeno povedati, kateri stroški dela in katerega dela so tisti, ki
               so pri nas previsoki. Pri nas so previsoki stroški intelektualnega dela, inženirskega
               dela, skratka visoko izobraženih kadrov, ki imajo tudi visoko dodano vrednost in
               višje plače. Pri nas, žal, ne poznamo instituta socialne kapice. Nekaterim se zdi to
               celo najbolj povampirjena reč, ker si jo je kapitalizem izmislil, drugi pa smo
               prepričani, da je to ena najbolj pravičnih stvari, ki, žal, pri nas še ni v
               veljavi.</p>
               <p>To, da sploh lahko govorimo o minimalni plači in da nam je vsem jasno, je tudi
               zasluga te vlade, ki jo je določila pri 562 evrih. Takrat smo sicer tudi lahko
               slišali, da kako ogromen strošek bo to za gospodarstvo in kako bo šlo, ne vem, koliko
               podjetij v stečaj zaradi tega, ker bo ta strošek tako blazno narastel. Ob tem je
               seveda zanimivo, da se tako nizke plače, kot 562 evrov je, sploh jemljejo kot ne vem
               kakšen velik strošek, da se sploh delo razume kot strošek. Kolega Vizjak je vedno na
               tej zelo podjetniški liniji, bom rekel, ki to gleda zgolj skozi to perspektivo. Če so
               pa te dajatve, za katere je državna sekretarka pojasnila, da so nujne za vzdržnost in
               pravičnost, ker pravičnost razumem tudi v luči tistega, kar ste sami pričakovali
               skozi te navidezne račune, da skratka veš, koliko si vplačal in na podlagi tega lahko
               veš, koliko boš dobil ven. Pri nas je stvar zaenkrat malo drugačna. Ti veš, koliko
               boš najmanj dobil ven, ker to je pač zakonska obveza. Koliko boš pa plačeval, pa
               sedaj določa ta člen – najmanj toliko ti je treba plačevati za to. Če je od teh
               nizkih dajatev in teh nizkih plač odvisno preživetje slovenskega gospodarstva, potem
               nam bog pomagaj. Če smo mi konkurenčni zaradi tega, ker imamo minimalno plačo 562
               evrov, potem je boljše, da gre vse skupaj na Kitajsko; če je to perspektiva. Mi si
               želimo, da bi te plače bile večje.</p>
               <p>Predvsem si pa jaz osebno želim, da se te obremenitve, ki gredo v pokojninsko
               blagajno, ne bi štele kot strošek. To je najbrž tudi naložba teh zaposlenih v svojo
               varno starost, ki mora imeti na koncu tudi eno pozitivno računico. O tej je pa
               državna sekretarka govorila. Hvala.</p>
            </sp>
            <sp xml:id="SDZ5-Izredna-34-2010-12-02.sp191">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Vizjak, izvolite.</p>
            </sp>
            <sp xml:id="SDZ5-Izredna-34-2010-12-02.sp192">

               <speaker>MAG. ANDREJ VIZJAK:</speaker>

               <p>Poglejte, državna sekretarka je potrdila, da se s to rešitvijo dodatno obremenjuje
               gospodarstvo. Pravi, da sicer ne takoj, z nekim prehodnim obdobjem. Več kot očitno
               je, da so nekaj govorice in napovedi te vlade, drugo pa dejanja. Napovedi premierja
               in tudi slehernega je, da se bo treba usmeriti v tem letu, ali ne vem katerem letu, v
               drugi polovici mandata v dvig konkurenčnosti slovenskega gospodarstva. Torej, da bomo
               sistematično delali na odpravi težav, ki dušijo konkurenčnost slovenskega
               gospodarstva. Dejstvo je, da je prevelika obremenitev dela v Sloveniji eden izmed
               najbolj v nebo vpijočih primerov, ki zavirajo slovensko gospodarstvo v tem
               konkurenčnem boju drugod. Ne višina plač, spoštovani gospod – ali ne vem, kako vas
               moram naslavljati – Rožej, temveč obdavčitev teh plač, prispevki teh plač, tista
               mizerna neto plača gotovo ni problem. Problem pa je bruto bruto te plače, ki so
               posledica vseh živih prispevkov. In prav te prispevke sedaj povečujemo; ne sicer
               skozi prispevno stopnjo, ampak skozi osnovo. Prosim vas, nehajte obremenjevati
               slovensko gospodarstvo in delajte to, kar govorite, ali pa govorite to, kar boste
               naredili. Ne pa, da govorite nekaj, delate pa diametralno nasprotno. Če vam,
               spoštovani v Vladi in spoštovani koalicijski poslanci, ni jasno, da bo to
               gospodarstvo crknilo pod vašim sprenevedanjem, potem ne vem, komu naj bo to jasno.
               Vsako dodatno obremenjevanje gospodarstva je škodljivo, slabo in ni sprejemljivo. Saj
               ni treba meni verjeti. Pojdite na vrh slovenskega gospodarstva, pojdite med
               gospodarske subjekte, vam bodo to povedali, ker verjetno vam v vašem "ferajnu", kjer
               ste doslej delali, tega še nihče ni povedal.</p>
            </sp>
            <sp xml:id="SDZ5-Izredna-34-2010-12-02.sp193">

               <speaker>PODPREDSEDNIK MAG. VASJA KLAVORA:</speaker>

               <p>Gospa državna sekretarka.</p>
               <p>Izvolite.</p>
            </sp>
            <sp xml:id="SDZ5-Izredna-34-2010-12-02.sp194">

               <speaker>DR. ANJA KOPAČ MRAK:</speaker>

               <p>Vseeno moram povedati še nekaj stavkov glede tega. Študije in izračunu OECD jasno
               kažejo, da problem slovenskega bruto bruto ni toliko prispevek, predvsem pa ne
               prispevek povprečnih ali nižjih kot povprečnih plač. Tako kot je gospod Rožej
               povedal, so problem višje plačani zaposleni v Republiki Sloveniji. Če vi mislite, da
               bomo imeli konkurenčnost Slovenije tako, da bomo zniževali minimalno plačo, da ne
               bomo imeli minimalne plače v višini z rastjo življenjskih stroškov in drugimi stvarmi
               in dejansko s tem zniževali možnost ljudi, da potem tudi na koncu svoje kariere imajo
               prispevke, da dobijo iz pokojninske blagajne tisto, kar jim pripada, ker s tem se
               jasno vzpostavlja finančna vzdržnost sistema, in če mislite, da je pač to naša
               prihodnost, potem so v tem – pač so različne pogledi različnih vlad. Hvala.</p>
            </sp>
            <sp xml:id="SDZ5-Izredna-34-2010-12-02.sp195">

               <speaker>PODPREDSEDNIK MAG. VASJA KLAVORA:</speaker>

               <p>Ja, gospod mag. Vizjak. Replika.</p>
            </sp>
            <sp xml:id="SDZ5-Izredna-34-2010-12-02.sp196">

               <speaker>MAG. ANDREJ VIZJAK:</speaker>

               <p>Spoštovana državna sekretarka, takih manipulacij ni vredno, da se poslužujete. Nisem
               govoril o zniževanju nobene minimalne plače, temveč sem govoril o nedopustnosti
               dodatnega obremenjevanja s prispevki, davki ali s čemerkoli sedanjih plač – kar
               počnete s tem zakonom. Ne se sprenevedati, prosim vas lepo! Zakaj ste posegli po
               dodatnem obremenjevanju že tako mizernih minimalnih plač? Torej bodo delavci ob večji
               obremenitvi gospodarstva prejeli isto. To ni prav.</p>
            </sp>
            <sp xml:id="SDZ5-Izredna-34-2010-12-02.sp197">

               <speaker>PODPREDSEDNIK MAG. VASJA KLAVORA:</speaker>

               <p>Gospod Vito Rožej.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp198">

               <speaker>VITO ROŽEJ:</speaker>

               <p>Kako kdo gleda na obremenitev gospodarstva in kakšne obveznosti mu je treba sneti
               zato, da bo lažje šlo naprej, smo se lahko prepričali tudi pri sprostitvi davka na
               plače v prejšnjem mandatu, vemo pa, kam je ta masa plač šla.</p>
               <p>Daleč od tega, da bi šla res v kak razvoj, da bi povzročilo neko konkurenčnost
               slovenskega gospodarstva! Šlo je v menedžerske odkupe in v podobne privatne žepe.</p>
               <p>Vi sami veste, kdo se je za to najbolj zavzemal, kdo za to, da se takemu
               gospodarstvu uzde snamejo in to gospodarstvo je zdaj tam, kjer je. Pričakovati od
               njega kar tako socialno odgovornost je težko, če se na ta način vsaj minimalno
               zavarujemo, da bo malo socialno odgovorno, je to dobro.</p>
               <p>Kar se pa same te logike tiče, da če bomo sprostili gospodarstvo, potem bo pa vse v
               redu, vidite sami, kam je iz prejšnjega mandata ta praksa, kot sem vam povedal na
               primeru ukinitve davka na plače, pripeljala: v menedžerske odkupe in v privatne žepe,
               ne pa v tehnološki razvoj.</p>
            </sp>
            <sp xml:id="SDZ5-Izredna-34-2010-12-02.sp199">

               <speaker>PODPREDSEDNIK MAG. VASJA KLAVORA:</speaker>

               <p>Lahko nadaljujemo? In sicer z amandmajem treh koalicijskih poslanskih skupin SD,
               Zares in LDS k 156.a členu. Želi kdo razpravljati?</p>
               <p>Gospod Frangež, izvolite.</p>
            </sp>
            <sp xml:id="SDZ5-Izredna-34-2010-12-02.sp200">

               <speaker>MATEVŽ FRANGEŽ:</speaker>

               <p>Hvala za besedo.</p>
               <p>Predno grem na sam amandma, mi dovolite, da zelo na kratko, glede na to, da se danes
               oglašam prvič, izrazim prepričanje, da reformiramo socialno državo zato, da jo
               dolgoročno ohranimo. Pokojninska reforma je eden od treh stebrov te socialne države.
               Zato torej, da zagotovimo njeno dolgoročno sposobnost za to, da ohranimo socialno
               varnost naših ljudi in temeljno družbeno solidarnost, ki izhaja iz pokojninskega
               sistema. Četudi utegne biti ta reforma mestoma boleča za posamezne skupine naših
               ljudi, za posameznike, je vendar treba povedati, da mislim, da na ustrezen način deli
               bremena, ki jih prinaša zahtevnejši čas, zato da bomo to reformo vsi skupaj lažje
               pogoltnili.</p>
               <p>O pokojninski reformi se je največ govorilo z vidika upokojencev. Tudi ti so bili v
               celotni večmesečni razpravi o tej pokojninski reformi najbolj glasni. Mislim, da jo
               primarno sprejemamo za mlade in aktivno generacijo zato, da bodo ti sposobni nositi
               prihodnja bremena vedno bolj starajoče se družbe in na ta način zagotavljali potrebno
               socialno varnost starejših kot pravico iz preteklega dela.</p>
               <p>Mnogi so opozarjali v tem procesu, da utegne sprejem pokojninske reforme še dodatno
               poslabšati zaposlitvene možnosti mladih. Mislim, da mora država na ustrezen način
               reagirati na neugodna gibanja na trgu, še posebej za prve iskalce zaposlitve. Večkrat
               mlajši poslanci v Državnem zboru opozarjamo na to, da je to ena od največjih in
               najbolj perečih strukturnih težav naše družbe, saj ravno pri mlajših iskalcih
               zaposlitve, ki dalj časa ne dobijo zaposlitve, pravzaprav ustvarjamo izjemno veliko
               strukturno škodo in v perspektivi zmanjšujemo njihove zaposlitvene možnosti.</p>
               <p>Amandma, sprejet na odboru, predlagan s strani opozicije, je dobrodošlo poskušal
               uveljaviti ukrep, ki ga ta družba potrebuje. In to je, da lahko delodajalci za osebe,
               mlajše od 26 let, ki se prvič zaposlijo za nedoločen čas, uveljavljajo vračilo
               plačanih prispevkov za pokojninsko zavarovanje. Mislim, da je to eden od tistih
               ukrepov, ki jih država potrebuje, zato da sprostimo in zagotovimo širše možnosti za
               delovna mesta za mlade ljudi. Naj poudarim še, da vendar to ne sme in more biti
               dovolj. Potrebujemo celovito strategijo za mlade, pa morda ne samo tiste do 26. leta,
               ampak tudi tiste, ki v letih kasneje še vedno iščejo prvo zaposlitev in mnogi, žal,
               neuspešno. To strategijo moramo osredotočiti predvsem na vprašanje njihovih poklicnih
               in zaposlitvenih možnosti, na vprašanje delovnih mest torej, ter na vprašanje njihove
               stanovanjske perspektive.</p>
               <p>Amandma, ki je vložen k 156.a členu predloga zakona, poskuša operacionalizirati
               izvajanje tega ukrepa za spodbujanje zaposlovanja mladih. Verjamem, da ga bomo mladi
               poslanci podprli.</p>
            </sp>
            <sp xml:id="SDZ5-Izredna-34-2010-12-02.sp201">

               <speaker>PODPREDSEDNIK MAG. VASJA KLAVORA:</speaker>

               <p>Gospod Dejan Levanič, izvolite.</p>
            </sp>
            <sp xml:id="SDZ5-Izredna-34-2010-12-02.sp202">

               <speaker>DEJAN LEVANIČ:</speaker>

               <p>Hvala lepa za besedo.</p>
               <p>Danes je bilo v tej dvorani večkrat slišati, da je ta pokojninska reforma slaba za
               vse, da ne prinaša ničesar dobrega in tako naprej. Amandma k 156.a členu dokazuje
               ravno obratno. Danes je bilo podanih že veliko argumentov pri drugih amandmajih, da
               se pokojninska reforma sprejema ravno zato, da se spremeni obstoječi sistem, ki je
               slab.</p>
               <p>Ko je bilo velikokrat bistvo debate znotraj Državnega zbora, ko smo govorili o
               zaposlovanju mladih, da je pač treba na nek način mladim priti naproti, je na to
               takoj odreagiralo že v prvem letu mandata Ministrstvo za delo, družino in socialne
               zadeve, ko je vzpostavilo program sofinanciranja zaposlovanja absolventov.
               Delodajalci so imeli možnost na ta način izkoristiti nekaj sredstev in zaposliti
               študente, ki so bili absolventi, in jih na tak način spoznati s prvim stikom z
               delodajalcem, da lahko potem ohranijo tudi stik in pridobijo delovno mesto.</p>
               <p>Ta ukrep, torej ta amandma znotraj pokojninske reforme, gre še korak naprej. Govori
               o tem, da bo delodajalec lahko izkoristil manjši prispevek za vsakega mladega
               človeka, ki ga bo zaposlil za minimalno dve leti za nedoločen čas in ga bo lahko
               potem obdržal tudi na delovnem mestu. Delodajalec bo lahko prvo leto njegove
               zaposlitve dobil nazaj 50 % prispevkov, ki bi jih moral drugače plačati, in v drugem
               letu 30 %. To je spodbujanje zaposlovanja mladih. In govoriti, da je ta reforma proti
               vsem, je na žalost eden velikih populizmov, in teh je bilo danes kar nekaj.</p>
               <p>Če pogledamo v celoto, kaj pokojninska reforma prinaša in kakšna je naša možnost
               odločitve. Lahko se odločimo, da ostanemo pri obstoječem sistemu, kjer mladi zagotovo
               ne bodo imeli pokojnine, kljub temu da plačujejo prispevke in kljub temu da na nek
               način skušajo vlagati v to medgeneracijsko solidarnost, do katere pa verjetno na
               koncu niti ne bo prišlo. Zanima me, kaj bi bilo, če bi nekdo prišel s predlogom in
               rekel, glejte, izplačajte nam bruto plače in bomo sami varčevali za pokojnino. Potem
               bi se porušila medgeneracijska solidarnost v tej družbi.</p>
               <p>Opozarjam vse tiste, ki govorijo o tem, da ščitijo upokojence, in tiste, ki naj bi
               danes živeli z najnižjimi pokojninami, da to ni res. Z obstoječim sistemom se
               pokojnine nižajo in vsi tisti, ki ste danes tako imenovani zagovorniki upokojencev in
               ne podpirate pokojninske reforme, podpirate to, da se pokojnine nižajo. Danes so na
               60 % povprečne plače, v prihodnje, če bomo ostali na tem obstoječem sistemu, bomo
               prišli na 50 % povprečne plače. To je za upokojenca slabo, in govoriti o tem, da so
               danes pokojnine majhne, premajhne, je seveda res, ampak to ni situacija pokojninske
               reforme, ki jo želimo sprejeti, to je situacija obstoječega sistema. Veliko ljudi se
               je predčasno upokojevalo in zaradi tega imajo tudi nizke pokojnine. Seveda je treba
               poskrbeti za to in se poskrbi s tem pokojninskim sistemom. S tem pokojninskim
               sistemom, in to kažejo študije, bodo pokojnine naraščale; od 2 % do 18 % se bodo
               višale pokojnine, največ za tiste, ki imajo najnižje pokojnine. In to je korak
               naprej. Lahko pa se odločimo in nadaljujemo z navadnim populizmom, barantanjem,
               izsiljevanjem – to, kar se dogaja na plečih te pokojninske reforme. Vsak želi nekaj
               za neko skupino. Potem pa dajmo drugače; potem pa naj vsaka skupina od tega nekaj
               ima, izsilimo nek del iz proračunskih sredstev in poskrbimo tudi za ostale. Poskrbimo
               za vse. Mislim, da je Ministrstvo za delo imelo v glavi jasen cilj: urediti
               pokojninsko reformo na tak način, da bomo poskrbeli za vse generacije – za tiste
               upokojence, ki danes pokojnino že prejemajo in bodo s to pokojninsko reformo nehali
               izgubljati višino pokojnine, ampak bodo lahko le-te imeli višje, in poskrbeti za
               mlajše in delovno aktivno populacijo, ki plačuje v pokojninsko blagajno, ni pa nujno,
               da bo po sedanjem sistemu pokojnino sploh imela.</p>
               <p>Bistveno je, da ne gre samo za demografsko sliko, gre tudi za podaljševanje delovne
               dobe, in ključno, kar se je uspelo uveljaviti pri tej pokojninski reformi, je
               postopnost. Ves strah, demagogija, kaj se bo dogajalo z ljudmi, ki so tik pred
               penzijo in ne bodo mogli tega uveljaviti, je odveč. Postopnost se uveljavlja vsaj do
               leta 2025, na vsaki dve leti se za pol leta podaljša delovna aktivnost. Tako brez
               strahu, najbolj bodo mogoče v nekem sržu tisti, ki so zelo blizu upokojitve, ampak
               podaljševanje delovne dobe ne bo tako strašno, ne bo tako uničujoče, kot bi bilo, če
               bi s pokojninsko reformo počakali še nekaj časa in jo potem poskušali spreminjati.
               Takrat pa bi bilo boleče. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp203">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cukjati, imate besedo.</p>
            </sp>
            <sp xml:id="SDZ5-Izredna-34-2010-12-02.sp204">

               <speaker>FRANCE CUKJATI:</speaker>

               <p>Hvala za besedo.</p>
               <p>Glede na to, da je zakon že v osnovi predvidel stimulacije delodajalcem, da ohranijo
               delavce čim dlje v delovnem razmerju, potem ko že izpolnijo pogoje za upokojitev, smo
               mi predlagali na odboru amandma, s katerim stimuliramo delodajalce, da zaposlijo
               mlade za nedoločen čas, in sicer tako, da država plača prispevke v višini 100 % prvo
               leto, drugo leto pa v višini 50 %.</p>
               <p>Veseli smo, da je bil takrat na odboru ta amandma podprt, saj brez podpore koalicije
               to ne bi bilo mogoče, nismo pa veseli, da zdaj koalicija to stimulacijo za
               zaposlovanje mladih razpolavlja na polovico. Namreč, pri nas je resnično problem
               zaposlovanja mladih za nedoločen čas.</p>
               <p>Prvič, sprejeli smo zakon o malem delu, mi vemo, kakšen efekt bo iz tega, kako se bo
               razbohotilo delo za določen čas. Po drugi strani bomo s tem pokojninskim zakonom
               ZPIZ-2 blokirali upokojevanje fakultetno izobraženih za 4 do 6 let, blokirali,
               štopali. Že zdaj pa je po statistikah Slovenija glede deleža zaposlenih za določen
               čas med mlajšo populacijo do 24 let v odstotkih na zadnjem mestu v Evropi, gospodje.
               Na zadnjem mestu v Evropi! Pri nas je dve tretjini, 66,6 % mladih do 24 let, ki so
               zaposleni za določen čas. Naslednja najslabša uvrščena država je Poljska. Najslabše!
               In zdaj še to ubogo stimulacijo, ki smo jo predlagali, razpolavljate. Nam je žal.</p>
               <p>Seveda amandmaja zato ne bomo podprli, čeprav smo veseli, da ste naš prvi amandma pa
               vendarle podprli.</p>
            </sp>
            <sp xml:id="SDZ5-Izredna-34-2010-12-02.sp205">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Sajovic, imate besedo.</p>
            </sp>
            <sp xml:id="SDZ5-Izredna-34-2010-12-02.sp206">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Amandma, ki daje nekaj konkretnega, napredek naprej, je zagotovo vreden podpore, ne
               glede na to, da mogoče ni izpolnil vsega tistega, kar nekateri pričakujejo.</p>
               <p>V javnosti je velikokrat slišati vprašanje: starejši bodo delali dlje, mladi so pa
               brez službe. Mislim, da je to pravi odgovor, konkreten odgovor na to dilemo, da je
               delodajalec finančno stimuliran za zaposlitev mladih do šestindvajsetega leta in da
               bo za prvi dve leti dobil povračilo prispevkov.</p>
               <p>Zadeva gre zagotovo v pravo smer in bo deležna moje podpore. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp207">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej.</p>
            </sp>
            <sp xml:id="SDZ5-Izredna-34-2010-12-02.sp208">

               <speaker>VITO ROŽEJ:</speaker>

               <p>Hvala za besedo.</p>
               <p>Strinjam se z vsemi vsebinskimi navedbami o potrebnosti tega člena. Na odboru
               sprejeta rešitev je, to moramo biti pošteni, boljša kot ta, ki je zdaj tukaj
               predlagana. Ta amandma ureja racionalizacijo in operacionalizacijo tega ukrepa.</p>
               <p>Moram reči, da glede na razprave, ki sem jih slišal pri prejšnjih členih in ki so
               bile zelo generacijsko in interesno pogojene, glede na to, kdo je služil obvezni
               vojaški rok, kdo ga ni in podobno, kar se tiče te ali one dejavnosti, ki bi morale
               biti tako ali drugače stimulirane, moram reči, da nisem čisto prepričan, da bo, se
               bom pa odločil seveda na podlagi sprejetih glasovanj, takšen amandma deležen moje
               podpore. Opažam, da se tudi med tistim, ki bi morali bolj zvesto ali pa bolj
               premišljeno slediti strokovnim utemeljitvam ministrstva pri pripravi zakona, poraja
               občutek, da še smo vedno v nekem supermarketu, kjer bi si vsak lahko še kakšno
               malenkost vzel zase oziroma "za svoje", če rečem tako v navednicah, in pri tem sam
               žal ne bom različen. Želel pa bi, da se vsi zavedamo, da vsaka generacija s tem nekaj
               izgublja, nekaj pridobiva in da stvari niso tako zelo enostavne, kot se nam morda
               včasih z osebne perspektive kažejo.</p>
               <p>Rekel bi še to, da tudi kar se same operacionalizacije tega ukrepa tiče, ki naj bi
               se zaustavil pri šestindvajsetih letih in samo za mlajše od šestindvajset let
               stimuliral njihove potencialne delodajalce, da jih zaposlijo, zna biti seveda, da
               tudi s tem ne bomo ravno zadeli cilja. Morda si ne smemo obetati, da bodo vse te
               zaposlitve, ki jih bomo na takšen način dosegli, v resnici za nedoločen čas. Zna
               biti, da se bodo življenjske navade spremenile. Če je nekdaj veljalo, da gredo fantje
               po srednji šoli v vojsko, pa potem v študij, je potem kasneje veljalo, da gredo
               najprej študirati pa potem v vojsko, če sploh oziroma ne več. Tako zna zdaj mogoče
               začeti veljati, da bodo šli po srednji šoli v službo za dve leti pa potem na faks.
               Oziroma do šestindvajsetega leta še malo delati, približno dve leti, ker se bo dalo,
               ker bo to omogočeno, pa potem kasneje študirati.</p>
               <p>Kot rečeno, moje glasovanje o tem amandmaju bo odvisno od predhodnih glasovanj
               kolegic in kolegov glede drugih, podobnih, generacijsko nastrojenih amandmajev.
               Hvala.</p>
            </sp>
            <sp xml:id="SDZ5-Izredna-34-2010-12-02.sp209">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič.</p>
            </sp>
            <sp xml:id="SDZ5-Izredna-34-2010-12-02.sp210">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik.</p>
               <p>Amandma podpiram! Pokojninska reforma ni namenjena sama sebi, ampak je reforma, ki
               naj bi se na nek način dotaknila vseh generacij ter v končnem cilju zagotovila
               vzdržnost pokojninske blagajne na dolgi rok. Zato mora biti pripravljena tako, da bo
               ustrezala tako tistim, ki bi se upokojili čez deset let, in tistim, ki so dobili prvo
               zaposlitev. Špekulacija predsednika Vlade, da bo v določenem segmentu popustil DeSUS,
               ker ga rabi pri referendumu, je skrajno neresno in neodgovorno. Če se že vnaprej
               računa na to, da referendum bo in da bo o tem odločalo ljudstvo, ki zadevo pozna še
               manj kot strokovnjaki, ki reformo pripravljajo, je očitno, da gre le za skrbno
               manipulacijo državljanov, ki so v končni fazi zaupali mandat poslancev v Državnem
               zboru.</p>
               <p>Predlagane reforme vsekakor znižujejo življenjski standard ljudi. Pričakovalo se bi,
               sedaj ko se v Nemčiji standard izboljšuje in je gospodarstvo v porastu, da se bo
               gospodrastvo pri nas pobralo, saj je naš izvoz vezan prav na te zahodne trge, kjer
               gospodarstvo cveti. Ne moremo se že kar lep čas več izgovarjati na recesijo, ampak bo
               treba priznati nesposobnost pri reševanju države iz krize tistih, ki so to
               odgovornost tudi sprejeli.</p>
               <p>Pokojninska reforma je sicer nujna in potrebna za vzdržati pokojninske blagajne, ki
               se napaja izključno iz plačanih prispevkov vseh zaposlenih. Torej, več bo zaposlenih,
               manj bo problemov pri odplačevanju in višin pokojnin, ki bi se naj višale z rastjo
               plač. Zato je treba vso politiko graditi na zaposlovanju, torej zniževanju
               brezposelnosti, in medgeneracijski solidarnosti. Retorika mladih, da ne vedo, če bodo
               kdaj dočakali pokoj in da se njih to bolj malo tiče, je zmotna, kajti na pragu za
               upokojitev so tisti, ki za njih sedaj skrbijo, oni pa so le od nas nekoliko
               mlajši.</p>
               <p>Ekonomisti so skeptični glede reform ter opozarjajo, da se premalo gleda na
               rezultate ter da je sam vrh preveč usmerjen v populizem, ki ne prinaša državljanom
               nič dobrega in da gre le za politični marketing, ki ne bo imel resnega učinka.</p>
            </sp>
            <sp xml:id="SDZ5-Izredna-34-2010-12-02.sp211">

               <speaker>PODPREDSEDNIK MAG. VASJA KLAVORA:</speaker>

               <p>Gospod Majhenič, rad bi vas spomnil na 156.a člen.</p>
            </sp>
            <sp xml:id="SDZ5-Izredna-34-2010-12-02.sp212">

               <speaker>SILVEN MAJHENIČ:</speaker>

               <p>V nadaljevanju bom povedal, zakaj. Zakaj? Previsoka javna poraba, nezmožnost z
               ekonomskimi omejitvami, s katerimi nas sooča slovensko gospodarstvo. Padec BDP v
               lanskem letu za 8,1 % bi moral strezniti Vlado, ki se sooča z realnostjo, vendar pri
               Vladi tega ni zaznati. Interventni zakon pa posega v najbolj ranljive družbene
               skupine, ki prizadenejo predvsem upokojence in prejemnike socialnih transferjev in na
               splošno vse tiste, ki so na minimumu za preživetje.</p>
               <p>Zakaj sem to omenil? Ker predlagatelj gradi pokojninsko reformo tudi na tem, če ne
               bodo sprejeti ukrepi, kot jih predlaga, bo prišlo do finančne nevzdržnosti in
               zmanjšanja obsega pravic zavarovancev, kar pa bo negativno vplivalo na konkurenčnost
               slovenskega gospodarstva. Preveč se govori in dela na tem, da se zagotovi samo
               socialni mir, tudi s socialnimi transferji, ki so seveda nujni in potrebni, vendar je
               treba nujno sprejeti ukrepe za zniževanje javne porabe ter povečevanje zaposljivosti
               v realnem sektorju. Ne smemo se tolažiti le s tem, da smo pa le zadržali nekaj tisoč
               delovnih mest, ampak je treba doseči cilje, da smo odprli na novo nekaj tisoč
               delovnih mest, ki bodo s plačanimi davki in prispevki zapolnili pokojninsko blagajno.
               Hvala.</p>
            </sp>
            <sp xml:id="SDZ5-Izredna-34-2010-12-02.sp213">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Izvolite, gospod Godec. Želite? Ja, prosim.</p>
            </sp>
            <sp xml:id="SDZ5-Izredna-34-2010-12-02.sp214">

               <speaker>JOŠKO GODEC:</speaker>

               <p>Spoštovani gospod podpredsednik.</p>
               <p>Glede na to, da ste meni vzeli besedo po dveh minutah in 40 sekundah, bi pričakoval,
               da bi tudi gospodu kolegu poslancu Majheniču, kajti on je celo izrekal žaljive
               besede, ki jih jaz nisem. On je govoril o podkupovanju in to je za mene žaljivo, kot
               člana DeSUS, in bi skorajda zahteval, da bi se moral on opravičiti na vaš predlog, ne
               na moj. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp215">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Godec.</p>
               <p>Imate prav. Vendar je razlika med vama. Vi ste me ubogali, gospod Majhenič me
               ni.</p>
               <p>Želi še kdo razpravljati? Zaključujem razpravo k temu členu.</p>
               <p>Prehajamo na 213. člen in amandma poslanskih skupin SD, Zares in LDS. Želi kdo
               razpravljati? Ugotavljam, da ne.</p>
               <p>Prehajamo k 232. členu in amandmaju poslanskih skupin SD, Zares in LDS. Ne želi
               nihče več razpravljati.</p>
               <p>Nadaljujemo s 312. členom, piše, vendar vas moram opomniti, ker so k 312., 370. in
               380. členu vloženi amandmaji poslanskih skupin SD, Zares in LDS vsebinsko povezani,
               bomo o njih razpravljali skupaj. V razpravo zato dajem 312., 370. in 380. člen ter
               amandmaje poslanskih skupin SD, Zares in LDS. Želi kdo razpravljati? Ugotavljam, da
               ne.</p>
               <p>Nadaljujemo s 390. členom in amandmajem Poslanske skupine Slovenske demokratske
               stranke.</p>
               <p>Gospod Cukjati.</p>
            </sp>
            <sp xml:id="SDZ5-Izredna-34-2010-12-02.sp216">

               <speaker>FRANCE CUKJATI:</speaker>

               <p>Hvala za besedo.</p>
               <p>Gre za člen, ki govori o varstvu pričakovanih pravic. Mi smo imeli velik problem s
               tem, da naj bi tisti, ki sedaj izpolnjuje pogoje za upokojitev, po sprejetju tega
               zakona bili obravnavani drugače, in sicer naj se pri njih ne bi upoštevala osnova iz
               18. let, ampak iz več. To opažam, da koalicija popravlja. Sem vesel.</p>
               <p>Ostaja pa problem tistih, na katere smo že opozorili, in sicer, ki jim je priznana
               dodana doba zaradi študija. Po ZPIZ-1 namreč je ta doba sedaj deset mesecev na leto,
               leta 2013 bo leto na leto. Kot je v desetih letih ta pravica rastla po en mesec na
               leto, to se pravi, od leta 2000 po en mesec, tako predlagamo, da sedaj postopoma
               ugaša. Prav zaradi varstva teh pridobljenih pravic, postopoma ugaša ravno tako po en
               mesec na leto, nič drugega. Kajti še enkrat opozarjam, gre za kategorijo, ki je
               resnično prizadeta in tako pač se ne da delati s pridobljenimi pravicami in z ustavno
               pravico do tega, ker je že bilo dano.</p>
               <p>Čas mi je iztekel, še veliko črnih lukenj je v tem zakonu. Žal nanje ne bom mogel
               opozarjati, ker mi je čas potekel. Hvala.</p>
            </sp>
            <sp xml:id="SDZ5-Izredna-34-2010-12-02.sp217">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Še enkrat bi opomnil, da so k 330. členu trije amandmaji, dva amandmaja Poslanske
               skupine SDS in en amandma poslanskih skupin SD, Zares in LDS. Želi o teh treh
               amandmajih še kdo razpravljati? Ugotavljam, da ne. Zaključujem razpravo.</p>
               <p>Nadaljujemo s 408. členom Poslanske skupine Slovenske ljudske stranke.</p>
               <p>Gospod Presečnik, izvolite.</p>
            </sp>
            <sp xml:id="SDZ5-Izredna-34-2010-12-02.sp218">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>Torej, gre za amandma oziroma za materijo, ki smo ji že vseskozi nasprotovali. Gre
               za problem državne pokojnine. O tem smo govorili že pri zakonu o socialnih transferih
               v juliju letošnjega leta in že takrat smo nasprotovali, da se državna pokojnina
               ukinja ne samo za naprej, ampak tudi za že vse prejemnike državne pokojnine. Torej
               tudi za neke pridobljene pravice; to, kar pripada vsem, ne glede na to, za koga gre
               in za kdaj gre. Pridobljene pravice so ustavna kategorija, mislim, da 155. člen
               Ustave govori o pridobljenih pravicah. Zato se nam zdi ta kategorija ukinitev državne
               pokojnine, še posebno tistim, ki jo po veljavnem pokojninsko-invalidskem zakonu že
               imajo, protiustavna kategorija.</p>
               <p>Zato predlagamo – bil je tudi že amandma na odboru, da državna pokojnina ostane tudi
               v zakonu o pokojninskem in invalidskem zavarovanju številka dve, vendar predlagamo
               kompromisni predlog, da ostane državna pokojnina vsem tistim, ki so do uveljavitve
               tega zakona prejemniki te državne pokojnine. Glede na razpoloženje v Vladi in v
               Državnem zboru pa seveda ne vztrajamo naprej, ker pač ni sprejeto, da bi državna
               pokojnina ostala tudi za nove prejemnike. Da se pa ti novi prejemniki obravnavajo
               oziroma koristijo ta zakon o socialnih transferjih.</p>
               <p>Kot rečeno, predlagamo s tem amandmajem, da vsi tisti, ki jim pripada po dosedanjih
               sklepih državna pokojnina v skladu s ZPIZ-1, da državno pokojnino prejemajo tudi
               naprej do izteka te pravice. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp219">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa mag. Potrata, izvolite.</p>
            </sp>
            <sp xml:id="SDZ5-Izredna-34-2010-12-02.sp220">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Glede na to, da se danes oglašam prvič, bi najprej rada reagirala na zelo zgodaj v
               razpravi izrečeno zgražanje zaradi tega, ker sem se smejala. Ljudski rek pravi, da je
               smeh pol zdravja. No, bo potem to prihranek državnega proračuna, da ne bo za moje
               zdravljenje plačevalo. Samo toliko.</p>
               <p>Se je pa ob nekaterih razpravah res treba vprašati, ali bi se človek smejal ali
               jokal, ker ni mogoče nekaterih stvari dopovedati, kljub večkratnemu
               pojasnjevanju.</p>
               <p>Oglašam se pa k temu amandmaju zaradi tega, ker se lotevamo neke teme, o kateri smo
               na odboru v resnici zelo veliko razpravljali in tudi pojasnjevali. Da je z zakonom o
               pravicah iz javnih sredstev nadomeščena državna pokojnina v sfero socialnih
               transferjev, za katere so pa prejemniki izenačeni pri uveljavljanju pravic z vsemi
               drugimi prejemniki socialnih pravic. S stališča zastopanja enakosti pred zakonom je
               za Socialne demokrate taka rešitev dobra.</p>
               <p>Res je bilo nekaj ponudb o tem, da bi se zdaj malo igralo slalom med starimi in
               novimi pravicami. Pa vendar, prepričana sem, da je ureditev, po kateri se državna
               pokojnina več ne upošteva kot pravica iz pokojninskih sredstev zaradi tega, ker če
               smo sprejeli določbe o tem ali princip, po katerem so vplačani prispevki v blagajno
               osnovno merilo za odmero pokojnine, da je potem dobro, da so stvari kolikor toliko
               konsistentne. Zagovarjam vse tiste rešitve v zakonu o pokojninskem in invalidskem
               zavarovanju, ki so kar se da blizu dvema osnovnima ciljema, to je vzdržnosti
               pokojninske blagajne in tudi preprečevanju upadanja pokojnin. Zdi se mi, da je eden
               od načinov tudi ta, da se postopek izpelje do konca.</p>
               <p>Res moram priznati, da je z amandmaji na odboru bilo v zakon vnesenega marsikaj
               takega, kar je verjetno za vrsto upravičencev dobrodošlo, odstopa pa, kot rečeno, od
               osnovnega koncepta.</p>
               <p>Tega amandmaja Slovenske ljudske stranke ne bom podprla. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp221">

               <speaker>PODPREDSEDNIK MAG. VASJA KLAVORA:</speaker>

               <p>Gospod Vito Rožej.</p>
            </sp>
            <sp xml:id="SDZ5-Izredna-34-2010-12-02.sp222">

               <speaker>VITO ROŽEJ:</speaker>

               <p>Hvala.</p>
               <p>Ponovno, kot že pri kakšnem členu prej, bi želel spomniti na izhodišča, ki so bila
               postavljena na začetku te reforme in so vsekakor pravična. Skratka, da je treba,
               pokojninsko blagajno očistiti socialnih transferjev, da morajo biti izplačila v večji
               soodvisnosti z vplačili in tako naprej. Mogoče je že res, da so, kot je bilo rečeno,
               pridobljene pravice ustavno varovana kategorija, je pa enako res tudi to, da velja
               enakost pred zakonom. Nihče ne ukinja teh državnih pokojnin, z drugim zakonom pač
               urejamo upravičenost do njih in njihovo črpanje. Res so kakšna merila morda
               postavljena drugače v tem zakonu, kot so v zdajšnjem, ker po novem zakonu se upošteva
               vse skupaj, torej tudi premoženje, življenje še s kom, partnerjem, zakoncem, ki te
               lahko preživlja, in še kaj drugega. Težko pa rečem, da so te stvari zastavljene
               napačno, ampak so zastavljene pravičneje.</p>
               <p>Kaj bi se dalo rešiti ali se ne bi dalo rešiti in kakšna je klima v Vladi in kakšna
               je klima v parlamentu, ve kolega Presečnik enako kot jaz sam, saj je tudi sam član
               tega parlamenta in soustvarja to klimo.</p>
               <p>Klima je, skratka, odgovornost nas vseh, takšnih ali drugačnih.</p>
            </sp>
            <sp xml:id="SDZ5-Izredna-34-2010-12-02.sp223">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo o amandmaju k temu členu. Gospod Presečnik, želite besedo?</p>
               <p>Izvolite.</p>
            </sp>
            <sp xml:id="SDZ5-Izredna-34-2010-12-02.sp224">

               <speaker>JAKOB PRESEČNIK:</speaker>

               <p>No, mogoče prej nisem bil dovolj jasen. Pri tem amandmaju oziroma pri uživalcih
               državne pokojnine gre za tiste kategorije upravičencev, ki niso imeli v svoji aktivni
               dobi možnosti biti zavarovani na kakršenkoli način. To je kot poudarek.</p>
               <p>Tudi jaz se sicer strinjam z načelom, da so pogoj plačani prispevki, vendar imam pa
               tu neko vprašanje. Ali lahko dobim zagotovilo oziroma odgovor kogar koli, da nobeni
               posebni zakoni oziroma upokojenci – torej da so upravičeni do pokojnine, pa vendar v
               svoji aktivni dobi niso plačali prispevkov. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp225">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo? Ne, zato zaključujem razpravo.</p>
               <p>Nadaljujemo z amandmajem poslanskih skupin SD, Zares in LDS k 410. členu. Želi kdo
               razpravljati? Ugotavljam, da ne.</p>
               <p>Prehajamo k amandmaju Poslanske skupine LDS k 417. členu. Želi kdo razpravljati?
               <stage>(Ne.)</stage></p>
               <p>Gremo naprej k 428. členu. O amandmajih k temu členu smo že razpravljali v povezavi,
               vendar je ostal še prvi amandma poslanskih skupin SD, Zares in LDS. Želi kdo
               razpravljati o tem amandmaju? <stage>(Ne.)</stage> Zaključujem razpravo.</p>
               <p>Prehajamo na 429. člen in amandma poslanskih skupin SD, Zares in LDS. Želi kdo
               razpravljati? <stage>(Ne.)</stage> Potem zaključujem razpravo o amandmajih.</p>
               <p>O amandmajih bomo v skladu s časovnim potekom seje zbora odločali čez pol ure v
               okviru glasovanj. To je ob 19.50. S tem prekinjam to točko dnevnega reda.</p>
               <p>Prekinjam tudi 34. izredno sejo zbora, ki jo bomo z glasovanji nadaljevali ob
               19.50.</p>
               <stage type="time">(Seja je bila prekinjena ob 19.18. in se je nadaljevala ob 19.50.)</stage>
            </sp>
            <sp xml:id="SDZ5-Izredna-34-2010-12-02.sp226">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje glasovalnih naprav. <title>Nadaljujemo se prekinjeno 1. točko dnevnega reda, to je s prvo obravnavo Predloga zakona o spremembah in
                  dopolnitvah Zakona o gospodarskih družbah.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o gospodarskih družbah je primeren za nadaljnjo obravnavo.</p>
               <p>Obrazložitev glasu v imenu Poslanske skupine SDS mag. Andrej Vizjak.</p>
            </sp>
            <sp xml:id="SDZ5-Izredna-34-2010-12-02.sp227">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>V Poslanski skupini Slovenske demokratske stranke bomo ta predlog sklepa
               podprli.</p>
               <p>Menimo, da je zakon več kot primeren in tudi potreben nadaljnje obravnave. Namreč,
               preprečuje eno izmed deviacij, ki so se pojavile ob uporabi Zakona o gospodarskih
               družbah, in omogoča prikrito družbeništvo vplivnih posameznikov, ter s tem tudi
               potencialno navzkrižje interesov in oškodovanje tudi državnega premoženja. Da smo
               predlagali ta zakon, je bilo ključno, da se je v javnosti razkril primer gospoda
               Danila Topleka, dolgoletnega direktorja podjetja Talum, ki je v večinski državni
               lasti, in je tudi vidni član vladajoče politične opcije, stranke SD. Ta gospod je,
               poleg tega, da je bil direktor državnega podjetja, bil hkrati tudi tihi družbenik
               tihega družbenika podjetja, ki je opravljalo posle za to državno podjetje...</p>
            </sp>
            <sp xml:id="SDZ5-Izredna-34-2010-12-02.sp228">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani!</p>
            </sp>
            <sp xml:id="SDZ5-Izredna-34-2010-12-02.sp229">

               <speaker>MAG. ANDREJ VIZJAK:</speaker>

               <p>Več kot očitno je, da se da na tak način bogateti; in ne samo to! Na tak način se da
               legalizirati korupcijo, saj je gospod Toplek v eni osebi na čelu gospodarske družbe,
               ki daje posel drugi družbi, ki je na videz zasebna, hkrati pa se v tihem družbeništvu
               znajde ta ista oseba. To želimo preprečiti. Ko smo na podlagi ugotovitev tega
               konkretnega primera pozvali Vlado, da povpraša vse direktorje in tudi nadzornike
               državnih podjetij, ali so tihi družbeniki katere koli tihe družbe v Republiki
               Sloveniji ali v tujini, je Vlada odgovorila, da ni pristojna tega spraševati
               direktorjev. Milo rečeno, to je tudi dokaz, da je mogoče, da je tega še veliko več,
               kot je priplavalo na dan in kot si mislimo in si želimo priznati. Zato želimo ta
               devianten pojav preprečiti. Želimo, da se vse pogodbe, vse relacije med družbeniki in
               družbo objavijo in so predmet vpisa v sodni register in da se s tem dopustijo te
               pogodbene relacije, vendar morajo biti javne, dostopne javnosti, družbenikom in tudi
               vpisane v sodni register.</p>
               <p>Menimo, da je to pomemben in potreben korak v izboljšavi gospodarskega prava in v
               preprečevanju bogatenja določenih posameznikov na račun oblasti in tudi na račun
               vladajočih elit.</p>
            </sp>
            <sp xml:id="SDZ5-Izredna-34-2010-12-02.sp230">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še katera od poslanskih skupin obrazložiti glas?</p>
               <p>Prosim, gospod Franc Pukšič v imenu Poslanske skupine Slovenske ljudske stranke.</p>
            </sp>
            <sp xml:id="SDZ5-Izredna-34-2010-12-02.sp231">

               <speaker>FRANC PUKŠIČ:</speaker>

               <p>Hvala lepa, predsednik. Kolegice in kolegi!</p>
               <p>V Slovenski ljudski stranki smo v predstavitvi mnenja jasno povedali, da bomo
               predlog zakona o spremembah zakona podprli, ker prinaša možnost odpraviti eno od
               anomalij v naši zakonodaji, da so direktorji – pa ne seveda samo direktorji, lahko so
               kateri koli funkcionarji tako v javnih podjetjih ali tudi na političnih mestih –,
               preko tihih družb solastniki in potem ne vplivajo oziroma niso prisotni samo tako,
               kot je zapisano v zakonu, pri dobičku, ampak so prisotni tudi pri upravljanju in
               odločanju.</p>
               <p>Konkretno o ureditvi medsebojnih razmerij v pogodbi je na drugi strani v 3. členu
               zapisano, da mora nosilec tihe družbe preko družbe Shop d. o. o. dolžan vabiti tihega
               družbenika na sestanke enako, kot bi bil družbenik in z njim tudi usklajevati vse
               morebitne transakcije, vezane na razpolaganje in opravljanje, ter odtujevanje in
               zastavo poslovnega deleža v družbi Gradbeno podjetje Ptuj, d. o. o., ki predstavlja
               pretežni del kapitala tihe družbe. Še več. V tej pogodbi je zapisano, da če tega
               nosilec tihe družbe ne bo opravljal, so vsi sklepi, ki bodo sprejeti izven tega 3.
               člena, neveljavni; in še več, v 9. členu te iste pogodbe piše, da v primeru zlorabe
               zaupanja tihega družbenika je nezvesti družbenik tihega družbenega odškodninsko
               odgovoren za povzročeno škodo v višini dejanske škode. Če pa ta ni ugotovljena, pa v
               pavšalu 40 tisoč evrov.</p>
               <p>Torej je iz te pogodbe jasno razvidno, da so tihi družbeniki soudeleženi tudi pri
               upravljanju podjetij. V tem primeru, ki se je razkril in ki je eklatanten primer, je
               predsednik uprave podjetja Talum, ki je v 80 % v državni lasti. Celo več, on je celo
               predsednik nadzornega sveta druge največje slovenske banke in v svojem nastopu,
               intervjuju pove, da on dela vse v skladu z internimi pravili, akti in v skladu s
               slovensko zakonodajo.</p>
               <p>Ko se je to razkrilo, se vidi, da ne dela in zato je to eden od instrumentov, da se
               bo to preprečilo.</p>
            </sp>
            <sp xml:id="SDZ5-Izredna-34-2010-12-02.sp232">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Prosim, samo trenutek. Obrazložitev glasu v svojem imenu, Jožef Jerovšek.
               To pravico pač ima, javil se je.</p>
            </sp>
            <sp xml:id="SDZ5-Izredna-34-2010-12-02.sp233">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Pričakoval sem, da nas bo ministrica danes obvestila, da je sprožila vse postopke za
               razrešitev direktorja državne družbe Talum gospoda Topleka. Zaradi tega, ker je bil
               zaloten z rokami v vreči. Razkrilo se je eno njegovo tiho družbeništvo. On je tihi
               družbenik tihega družbenika. Prepričan sem in po mojih informacijah iz Kidričevega je
               tihi družbenik pri številnih firmah in solastnik Faktor banke, Merkurja in tako
               naprej. Vendar je ministrica zagovarjala takšno ravnanje. Zagovarjali so tudi
               poslanci njegove stranke, ker je kandidiral na državnozborskih volitvah stranke SD.
               Današnje glasovanje bo pokazalo, ali obstaja trohica pripravljenosti, da odpravite te
               nepravilnosti, da to oropano slovensko družbo, ki ječi pod takimi tajkuni, začnete
               zdraviti in da jo začnemo vsi zdraviti. To so nedovoljena ravnanja, nedovoljeno
               bogatenje, nedovoljeno izkoriščanje delavcev, ni dovoljeno ropanje premoženja – in
               vendar podpora takšnemu ropanju! Tistemu delu, bom rekel korumpiranemu delu vladne
               koalicije – ali so to funkcionarji ali kdor koli – in nadzornikom v takšnih družbah,
               ki gledajo stran in pomagajo prikrivati ravnanje, ki škoduje, z Zolajem pravim:
               "Obtožujem!" Hvala lepa.</p>
            </sp>
            <sp xml:id="SDZ5-Izredna-34-2010-12-02.sp234">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Čeprav je bila to obrazložitev glasu in ne obtožba, ampak kakorkoli.</p>
               <p>Ja, obrazložitev glasu Darja Lavtižar Bebler.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp235">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik.</p>
               <p>Sama bom nasprotovala temu predlogu zakona zaradi tega, ker menim, da se zaradi
               enega konkretnega primera v poslovni praksi ne gre lotevati...</p>
            </sp>
            <sp xml:id="SDZ5-Izredna-34-2010-12-02.sp236">

               <speaker>PREDSEDNIK DR. PAVEL GANTAR:</speaker>

               <p>Mir v dvorani!</p>
            </sp>
            <sp xml:id="SDZ5-Izredna-34-2010-12-02.sp237">

               <speaker>DARJA LAVTIŽAR BEBLER:</speaker>

               <p>... spremembe, nepremišljene spremembe zakona v celoti, kar zadeva statusa tihih
               družb.</p>
               <p>Za obrazložitev si bom sposodila stališče dr. Saše Preliča, profesorja na Pravni
               fakulteti Univerze v Mariboru, ki pravi: "Tista stanja, ki naj bi jih ukinitev tihih
               družb preprečila, bodo namreč obstajala še naprej, le da v okviru drugih, zlasti
               obligacijskih pravnih institutov. Zanje se torej ne bodo več uporabljale norme
               korporacijskega prava, s tem pa tudi ne bodo veljale omejitve, ki jih korporacijsko
               pravo, kot kogentno pravo zaradi zagotavljanja zaščite upnikov in družbenikov
               vsebuje."</p>
               <p>Zato bom glasovala proti temu zakonu. Hvala.</p>
            </sp>
            <sp xml:id="SDZ5-Izredna-34-2010-12-02.sp238">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ja, prosim, vidim, da je več zanimanja, zato prosim za prijavo. Odpiram prijavo – ne
               prosim, samo odpiram.</p>
               <p>Obrazložitev glasu v svojem imenu Anton Kampuš.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp239">

               <speaker>ANTON KAMPUŠ:</speaker>

               <p>Spoštovani predsednik, kolegice in kolegi!</p>
               <p>V tem primeru je bil opravljen nadzor, v tem primeru je bila opravljena revizija, ni
               bilo ugotovljenih nobenih nepravilnosti, kaj šele kaznivih dejanj. Torej, graditi
               spremembo zakona ZGD na takšnih predpostavkah – in znotraj ZGD o tihem družabništvu –
               je nesprejemljivo, nespametno in kratkovidno, brez vsakih tehtnih argumentov.</p>
               <p>Tiho družabništvo ima v Evropski uniji 100-letno tradicijo in bilo bi sprejemljivo,
               da bi predlagatelji te spremembe ZGD opravili osnovne statistične raziskave, kaj to v
               večini Evropske unije – torej, kam je ta denar, ki prihaja iz tihih družabništev,
               namenjen. V Sloveniji je ta denar tihih družabništev predvsem namenjen inovatorjem,
               ki v slovenski družbi...</p>
            </sp>
            <sp xml:id="SDZ5-Izredna-34-2010-12-02.sp240">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, mir v dvorani!</p>
            </sp>
            <sp xml:id="SDZ5-Izredna-34-2010-12-02.sp241">

               <speaker>ANTON KAMPUŠ:</speaker>

               <p>... Tisti, ki ne poznate stvari, se lahko tej zadevi smejite, drugi pa seveda ne.
               Torej, predvsem inovatorji so tisti, ki v Sloveniji nikakor ne pridejo do denarja,
               ker so po navadi brez finančnih sredstev in iščejo različne finančne spodbude ali pa
               si iščejo spodbude predvsem pri prijateljih, družinskih članih in tako naprej. Torej,
               v Sloveniji je v glavnem v tem smislu namenjeno tistim, ki so na nek način prihodnost
               našega gospodarstva. Toliko v vednost.</p>
               <p>Seveda bi bilo nespametno ta predlog podpreti, posebej pa še danes, ko so krizni
               časi in bi bilo treba izvesti tudi kakšne modernizacije in s tem novitete v našem
               gospodarstvu.</p>
            </sp>
            <sp xml:id="SDZ5-Izredna-34-2010-12-02.sp242">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Franc Pukšič.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp243">

               <speaker>FRANC PUKŠIČ:</speaker>

               <p>Če bi bilo res, da bi spoštovali veljavno zakonodajo, in če bi bilo res to, kar je
               bilo s strani nadzornega odbora o tem ugotovljeno – ugotovljeno pa je bilo šele
               takrat, ko je bilo objavljeno, da je gospod Toplek tihi družbenik tihega družbenika
               –sam sem prej v obrazložitvi v imenu poslanske skupine prebral člene iz medsebojne
               pogodbe o ureditvi razmerij v tej tihi družbi, in prepričan sem, da niti en cent ni
               šel od tega profita v razvoj. Niti en cent! Da pa so šli v privatne žepe milijoni, v
               to pa sem tudi prepričan, saj iz pogodbe in iz tožbe to tudi izhaja. Govoriti, da so
               lastniki oziroma da je nadzorni svet ugotovil, da je vse okej itd. – sprašujem danes
               in tudi vem, kako so stvari potekale: šele ko je bilo razkrito. Nikoli prej gospod
               Danilo Toplek ni povedal nadzornikom, nadzornemu svetu, da je lastnik tihe družbe
               tihega družbenika, ki izvaja gradbena podjetja v podjetju, v katerem je direktor.
               Nikoli tega ni povedal. Seveda se sprašujem, v kolikih družbah je tihi družbenik.
               Mogoče tudi v družbi North Hydro, torej na Švedskem, preko katere je vozil aluminij v
               Impol, Slovensko Bistrico, v katerem je tudi država 40 % lastnik. Skratka, pojavi se
               vprašanje, ali je tudi tihi družbenik Merkurja, ker je leta 1995 oziroma 2007
               preusmeril vse nabave od ostalih dobaviteljev... <stage>/ izklop mikrofona/</stage></p>
            </sp>
            <sp xml:id="SDZ5-Izredna-34-2010-12-02.sp244">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Kolegice in kolegi! Vse po vrsti prosim, da se držite forme obrazložitve glasu in da
               ne polemizirate, ne razkrivate, predvsem pa ne napadate ljudi, ki se tukaj ne morejo
               več braniti in sploh niso v dvorani. Prosim, da se držite nekega elementarnega
               pravila demokratičnega dialoga in polemike.</p>
               <p>Obrazložitev glasu v svojem imenu, mag. Radovan Žerjav.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp245">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Kolegice in kolegi!</p>
               <p>Pravzaprav vedno najdemo kak izgovor, kakšen alibi, da neka zadeva, ki so jo
               predlagali, ni dobra, da je nesistemska, da se najde kakšnega doktorja znanosti, ki
               najde kakšno zadevo, zaradi katere pač zadevo ni moč podpreti. Menim, da je treba
               megli, ki se je naredila nad slovenskim gospodarstvom, vendar pomagati, da se čim
               prej razkadi. Ne gre samo za Talum, to je seveda najbolj eklatanten primer teh tihih
               družbenikov. Verjamem, da je takih tihih družbenikov v Sloveniji veliko. Prav bi
               bilo, da to razčistimo. Zakaj potrebujemo tihe družbenike? Čemu je to namenjen? Kdo
               se skriva za temi tihimi družbeniki? Zakaj to ne bi bilo transparentno v tej državi,
               da bi vedeli kdo je komu lastnik? Da bi vedeli, kdo je lastnik naših medijskih hiš
               itn. Zakaj je to tako skrito in ne smemo vsi tukaj, v tej državi vedeti, kdo upravlja
               dejansko s temi družbami? Ni treba, da bi mi politiki kogar koli znotraj tega
               ščitili. Lažje bi bilo tudi nam in sem prepričan, da bi bilo veliko bolje tudi v tej
               državi, če bi to majhno anomalijo razrešili.</p>
               <p>V vsakem primeru bom ta zakon podprl, ker menim, da gre v pravo smer in gre v smer,
               da vendar naredimo tudi v slovenskem gospodarstvu eno razliko med tistim poštenim
               gospodarstvom, tistim, ki dela za dobro te države, in tistim gospodarstvom, ki se gre
               nekega mešetarjenja v ozadju, pod mizo, v omrežjih, itn. itd. Temu je treba narediti
               konec. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp246">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu, Vito Rožej.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp247">

               <speaker>VITO ROŽEJ:</speaker>

               <p>Hvala za besedo, predsednik. Kolegice in kolegi!</p>
               <p>V razpravi je kolega dr. Luka Juri opisal vložitev tega zakona kot gesto nekoga, ki
               se je preobjedel medu, pa mu je zaradi tega zdaj slabo, pa bi rad prepovedal celo
               čebelarstvo.</p>
               <p>Tudi sami predlagatelji so razložili, da na podlagi enega primera želijo sedaj te
               stvari urediti tako, kot predlagajo. Pa to ni edini primer. In nadzor v tem primeru
               je po zdajšnji zakonodaji, ki mimogrede velja že dolgo časa in bi jo tudi med vašim
               mandatom lahko spremenili, če bi jo hoteli, pokazal nekaj. Spomnite se nekaj mesecev
               nazaj, mi smo imeli primer cestnega gradbenega podjetja. Njegov delni lastnik je bil
               direktor Perspektive, dober znanec bivšega gospodarskega, bivšega bivšega
               gospodarskega ministra. V prejšnjem mandatu se ga je večkrat dalo videti na hodnikih
               Ministrstva za gospodarstvo na poti v ministrovo pisarno. Posloval je s slovenskim
               elektrogospodarstvom, skladom za razgradnjo in še kaj bi se našlo. Potem ko je
               preiskava pokazala – in to po podatkih, ki so prišli iz Liechtensteina –, da je on
               pač ta tihi lastnik, ki vas pa ni motil. Nikoli vas ni motil. Poslovali ste z njim.
               Sedaj jaz ne vem, ali je poleg tega tihega lastnika v Liechtensteinu ta družba imela
               še kakšnega tihega lastnika, ki je sedaj razočaran, ker ga je ta drugi tihi lastnik
               "ofernažil" – ali kaj bi bil lahko razlog za to, da so tihe družbe v enem mandatu
               lahko dobra stvar, v drugem mandatu pa niso dobra stvar. In s čebelarstvom je seveda
               tako: čebele so takšne in drugačne, te in one sorte imate. Imate napadalne afriške
               čebele, ki medu ne prinašajo in delajo zdraho, imate pa, recimo, tudi pridne kranjske
               sivke, ki med nabirajo. Sedaj bomo prepovedalo čebelarstvo zaradi teh afriških čebel,
               ali bomo vprašali stroko, kaj se da narediti, tako kot je ministrstvo reklo, da bo
               poostrilo nadzor in, skratka, te stvari rešilo tako, kot se po že sedaj obstoječih
               poteh da.</p>
               <p>Kdo je ta, ki je devianten? Kdo je ta, ki ropa družbo? Kdo je ta, ki mora na
               zdravljenje? Kdo je ta, ki nima morale? Kdo je ta, ki se spreneveda? Mislim, da ta
               zakon v svojem bistvu ni namenjen temu, kar želi biti. Verjamem pa bolj ministrstvu,
               da bo s popravki obstoječe zakonodaje uredilo take stvari, da se nam takšni
               Liechtensteini ne bodo več dogajali.</p>
            </sp>
            <sp xml:id="SDZ5-Izredna-34-2010-12-02.sp248">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Matevž Frangež.</p>
            </sp>
            <sp xml:id="SDZ5-Izredna-34-2010-12-02.sp249">

               <speaker>MATEVŽ FRANGEŽ:</speaker>

               <p>S svojim glasovanju proti sprejetju tega zakona ne želim pokrivati kakršnih koli
               nečednosti, svinjarij ali kakor koli jih že želite kategorizirati. S svojim
               glasovanjem proti sprejetju tega zakona želim nasprotovati nedomišljeni spremembi
               zakona, ki si na političnem torišču ustvarja misel, da je mogoče z neko spremembo
               zakona odpraviti nepravičnosti v slovenskem gospodarstvu, še bolj pa konflikte
               interesov in zlorabe položaja. S črtanjem tihe družbe v Zakonu o gospodarskih družbah
               tega ne bomo naredili.</p>
               <p>Danes imajo institucije te pravne države vse možnosti in zakonske podlage za to, da
               na kakršne koli zlorabe reagirajo. Želim si, še posebej v primerih, kadar je predmet
               in tarča obtožb član iste stranke kot jaz, da se te institucije čim prej aktivirajo.
               Najprej nadzorni organi družb, ki so tam v imenu lastnikov. Mimogrede, večinski
               lastnik družbe Talum je družba Eles Slovenija. Republika Slovenija pa nastopi šele
               kot lastnica družbe Eles Slovenija. Da so torej najprej svoje naredili korporativni
               organi, ki imajo možnost po Zakonu o gospodarskih družbah naperiti odškodninsko
               odgovornost zoper poslovodno osebo, ne nazadnje pa tudi Kazenski zakonik, če gre za
               zlorabo položaja poslovodne osebe. To so možnosti. Predlagam, da zaupamo v to pravno
               državo in pričakujemo od institucij pravne države, da opravijo svojo domačo nalogo,
               za katero so plačani. V vmesnem času pa je na nas, na Državnem zboru, da odgovorno
               sprejema zakonodajo in z nepremišljenimi potezami ne poslabšuje položaj nekaterih,
               predvsem upnikov.</p>
               <p>Mislim, da smo danes v razpravi jasno dokazali, da te nedomišljene poteze prispevajo
               k potencialnemu poslabšanju položaja upnikov takih družb.</p>
            </sp>
            <sp xml:id="SDZ5-Izredna-34-2010-12-02.sp250">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Franco Juri.</p>
            </sp>
            <sp xml:id="SDZ5-Izredna-34-2010-12-02.sp251">

               <speaker>FRANCO JURI:</speaker>

               <p>Hvala za besedo.</p>
               <p>Imam res veliko skušnjavo, da glasujem za predloženi zakon in tako prispevam k
               odpravi vsekakor netransparentenega delovanja tihih družb. Mislim, da je to velika
               anomalija, ki jo je treba odpraviti. Danes bi imeli tudi priložnost, ampak verjamem
               tudi zagotovilom Ministrstva za gospodarstvo, da se da na boljši način napisati zakon
               in ne tako amatersko samo izbrisati nečesa, kar je isti predlagatelj tega današnjega
               zakona zapisal v prejšnjem mandatu. Smo kar soočeni s protislovji z nekaterimi
               nedoslednostmi, ki ne delujejo prepričljivo. Pozdravljam namen in mislim, da je to
               prava pot, da se je treba lotiti teh vprašanj na sistemski način, zato se ne bom
               predal skušnjavi v celoti, ampak le delno, in se bom tokrat vzdržal.</p>
               <p>Moj vzdržani glas pa želi biti opozorilo Vladi in Ministrstvu za gospodarstvo, da je
               treba to urediti takoj in ne dovoliti več netransparentnega delovanja tihih družb ali
               drugih oblik, kjer so možne špekulacije in kjer se dejansko ustvarjajo protislovja,
               ki ne ponujajo nobenega ugleda niti Vladi, niti parlamentu, niti našemu gospodarstvu.
               Tako bom tokrat pritisnil "kvorum" in pričakujem, da bo Vlada takoj odreagirala in da
               bo takoj predstavila ter ponudila Državnemu zboru boljši zakon.</p>
            </sp>
            <sp xml:id="SDZ5-Izredna-34-2010-12-02.sp252">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu, Miro Petek.</p>
            </sp>
            <sp xml:id="SDZ5-Izredna-34-2010-12-02.sp253">

               <speaker>MIRO PETEK:</speaker>

               <p>Hvala za besedo.</p>
               <p>Glasoval bom za ta zakon. Samo razkritje primera Toplek kaže na brezobzirnost, na
               aroganco nekaterih posameznikov, ki so v vodstvu slovenskega gospodarstva, predvsem
               pa na veliko luknjičavost zakonodaje. Zato je na tem področju treba nekaj
               narediti.</p>
               <p>Izigravanje zakonodaje je v Sloveniji velikansko in zaskrbljujoče. Prav tako je
               zaskrbljujoč primanjkljaj pravne države, ki kliče po spremembi. Sprememba, ki jo
               lahko danes uveljavimo, je precej enostavna: tihe družbe bi kazalo umakniti iz te
               zakonodaje vsaj začasno, ker v Sloveniji očitno ni dovolj zrelo gospodarsko in
               družbeno okolje, da bi lahko imeli tovrsten institut. Na tem področju je nujen
               institut javnega in javnosti. Potrebna je večja transparentnost in preglednost,
               izogibati se moramo konfliktu interesov. Primer Toplek je le vrh ledene gore, pod tem
               vrhom se skrivajo še mnogi, mogoče celo večji primeri, kot je ta. Seveda ne vemo, za
               kakšne razsežnosti v Sloveniji v teh primerih gre. Ta dikcija zakona pa vse to na nek
               način legalizira, in to je slabo.</p>
               <p>Vem, da ta naša pobuda ne bo sprejeta, kar se je pokazalo že tekom današnjega dne,
               kajti dosegli ste medijski molk.</p>
            </sp>
            <sp xml:id="SDZ5-Izredna-34-2010-12-02.sp254">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno odpiram prijave za obrazložitev glasu v svojem imenu.</p>
               <p>Obrazložitev glasu v svojem imenu, Franc Bogovič.</p>
            </sp>
            <sp xml:id="SDZ5-Izredna-34-2010-12-02.sp255">

               <speaker>FRANC BOGOVIČ:</speaker>

               <p>Takoj povem, da bom ta zakon podprl.</p>
               <p>Prepričan sem, da bomo v tem hramu demokracije v prihodnosti morali sprejeti
               določene sklepe, odločitve, spremeniti določene zakone, kar se je zdelo še nekaj časa
               nazaj nepotrebno, nemogoče ali pa nekaj, kar ni v skladu z normami, ki v družbi
               veljajo, v neki odprti tržni ekonomiji, kjer ima kapital in prosti trg vsemogočne
               vzvode v svojih rokah.</p>
               <p>Žal se nam pa dogaja, da ob vsesplošnem sklicevanju na pravno državo vidimo, da je
               ta država ravno na tem področju v velikem razsulu, in trdno sem prepričan, da bo
               marsikaj treba spremeniti. Imeli smo že eno priložnost, ko smo v Državnem zboru
               govorili o deklaraciji, v kateri smo se morali odločati o tem, ali bomo podprli
               evropsko deklaracijo, ki je govorila o področju organiziranega kriminala, o področju
               mednarodnega terorizma in trgovanja z mamili, pa smo se odrekli oziroma izrazili
               pridržek v tistem delu, ki govori o dokaznem gradivu, se pravi, o obratnem dokaznem
               gradivu za vpeljavo tega instrumenta. Sedaj vidimo, da bo najbrž treba o tem
               spregovoriti. Tudi pri tem predlogu se resnično lahko vprašamo, kdo koga ščiti, tako
               kot pri tistih predlogih, ki govorijo o obratnem dokaznem gradivu.</p>
               <p>Zato mislim, da se nam dogaja tudi to, da se v družbi vedno bolj pojavlja aroganca,
               napuh do delovanja pravnega sistema, vidni ljudje, ki so prisotni v političnem
               prostoru, v gospodarskem prostoru, lahko pridejo na sodišče, v Državni zbor pred
               preiskovalno komisijo ali pa kamor koli drugam in izrazijo svojo vzvišenost do
               tega.</p>
               <p>Zato, spoštovani kolegi, danes imate priložnost, da potrdite ta zakon in naredite
               prvi manjši korak; korak v tisto smer, v katero bomo morali še veliko korakov
               narediti v prihodnje.</p>
            </sp>
            <sp xml:id="SDZ5-Izredna-34-2010-12-02.sp256">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu dr. Luka Juri.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp257">

               <speaker>DR. LUKA JURI:</speaker>

               <p>Hvala lepa.</p>
               <p>Enostavno zakona ne bom podprl, ker to je, kot če bi se nekdo prenajedel meda, potem
               bi tukaj v Državnemu zboru predlagali, da zaradi tega ukinemo čebelarstvo.</p>
            </sp>
            <sp xml:id="SDZ5-Izredna-34-2010-12-02.sp258">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu... Gospod Jerovšek, prosim če daste mir, da lahko
               napovem vašega kolega v nekem spokoju in miru. Prosim, da se umirite!</p>
               <p>Obrazložitev glasu, mag. Branko Grims, prosim.</p>
            </sp>
            <sp xml:id="SDZ5-Izredna-34-2010-12-02.sp259">

               <speaker>MAG. BRANKO GRIMS:</speaker>

               <p>Hvala, gospod predsednik, za mir in spokoj.</p>
               <p>Poglejte, seveda bom glasoval za ta zakon zaradi preproste težave z razumevanjem
               pojma poštenost, kot se ga je danes videlo na strani vladajoče koalicije.</p>
               <p>Namreč, nasprotovanje temu zakonu je bilo utemeljeno na tezi, "da ljudje vstopajo v
               tihe družbe s poštenimi nameni", to je citat. Naj to tezo malo razdelam; vstopajo v
               tiho družbo s poštenimi nameni, da prikrijejo svojo lastništvo pred javnostjo,
               vstopajo v tihe družbe s poštenimi nameni, da prikrijejo to, kar imajo, pred davčno
               upravo, vstopajo v tihe družbe s poštenimi nameni, da to pošteno skrijejo pred
               svojimi bližjimi. Skratka, sami pošteni nameni kot pošteni nameni vladajoče
               koalicije.</p>
               <p>Zaradi tega, ker je to trditev, to tezo, razvila ministrica tiste stranke, katere
               predsednik je pošteno prenesel svoj delež v tujino na eno "kastelc" firmo in to
               pošteno zatajil pred slovensko javnostjo. To me prepričuje, da ne gre za naključje,
               ampak za premišljeno politiko, in to me pa zares prepričuje, da je edina reforma, ki
               jo potrebujemo, ne zamenjava Vlade, s čimer se po tihem ukvarja zdaj že cela
               koalicija, ampak zamenjava celotne koalicije, torej dejanske politike v tej državi.
               In zato bom "za"!</p>
            </sp>
            <sp xml:id="SDZ5-Izredna-34-2010-12-02.sp260">

               <speaker>PREDSEDNIK DR. PAVEL GANTAR:</speaker>

               <p>Kako naj rečem, hvala za pošteno obrazložitev.</p>
               <p>Obrazložitev glasu Gvido Kres v svojem imenu.</p>
            </sp>
            <sp xml:id="SDZ5-Izredna-34-2010-12-02.sp261">

               <speaker>GVIDO KRES:</speaker>

               <p>Hvala za besedo, gospod predsednik.</p>
               <p>Nekoč so bile te tihe družbe ustanovljene tudi zaradi poštenih namenov, ampak v
               svetu so se ustanavljale tudi davčne oaze in lahko malo potegnemo relacije: pa tiha
               družba, pa davčne oaze, pa dobro vemo, da se danes cel svet bori proti davčnim oazam.
               Zakaj? Zaradi tega, ker se tam ne dogajajo ravno najbolj pošteni nameni.</p>
               <p>Mislim, da mi ne bi prav nobene škode naredili, če bi podprli ta zakon, ker
               slovenska družba in slovensko podjetništvo in slovenski podjetniki, kot se je
               izkazalo, za takšno obliko družbe, kot smo jo imeli ali pa jo še imamo v zakonodaji,
               enostavno še niso zreli, ali dozoreli, ali pa so bistveno bolj prefrigani kot
               marsikje drugje. Najbolj verjetno bi bilo najboljše, da te tihe družbenike tudi iz
               teh lukenj, v katere so se skrili, nekako ven potegnemo.</p>
               <p>Sem za to, da se ta zakon podpre. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp262">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Ivan Grill.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp263">

               <speaker>IVAN GRILL:</speaker>

               <p>Hvala lepa.</p>
               <p>Tudi sam bom ta zakon podprl, še bolj pa me je k temu prepričala izvaja enega od
               govornika prej, da prihaja denar oziroma kapital iz tihih družb inovatorjem. Strinjam
               se, inovatorjem, in to finančnim inovatorjem, ki jih imamo v Sloveniji očitno veliko.
               Kar nekaj finančnih inovatorjev s strani Merkurja se danes nahaja v preiskavah
               policije. Mislim, da bi takšne inovatorje odkrili tudi v primeru, da bi se v skladu s
               tem zakonom morali tihi družbeniki tudi razkriti. Ta zakon je korak h temu, da se te
               anomalije, ropanja v našem gospodarstvu vsaj deloma prepreči, da se naredi
               transparentno. Tudi tiste razlage, ki kažejo na to, da se bi z ukinitvijo tihega
               družbeništva porušila neka možnost sodelovanja tistih, ki želijo kapitalsko
               sodelovati, ne drži...</p>
            </sp>
            <sp xml:id="SDZ5-Izredna-34-2010-12-02.sp264">

               <speaker>PREDSEDNIK DR. PAVEL GANTAR:</speaker>

               <p>Prosi, za mir v dvorani!</p>
            </sp>
            <sp xml:id="SDZ5-Izredna-34-2010-12-02.sp265">

               <speaker>IVAN GRILL:</speaker>

               <p>Ta zakon lepo določa, da se lahko na drug način ravno tako kapitalsko sodeluje, s
               tem da se to zavede v sodni register in je to javnosti tudi dostopno.</p>
               <p>Če bi bil resnično tak namen, bi se to s strani koalicije podprlo. Vendar pa, ker v
               koalicijski stranki SD imamo tudi poslanca ali poslance, ki so bili povezani z
               gospodom Toplekom, je tukaj poslovni interes, da se pač na ta način skuša ta zakon,
               ki bi preprečil takšna anomalije v prihodnje, tudi že na samem začetku zavrne. Če bi
               se ta zakon sprejel in z nekimi minimalnimi dopolnitvami tudi dopolnil v nadaljnjih
               obravnavah, bi imeli odlično izhodišče, da se res tukaj prepreči tisto ropanje, ki ga
               danes lahko zelo pogosto vidimo v slovenskem gospodarstvu, zato je ta zakon seveda
               smiselno podpreti.</p>
            </sp>
            <sp xml:id="SDZ5-Izredna-34-2010-12-02.sp266">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 84 poslank in poslancev, za je glasovalo 37, proti 41.</p>
               <p><stage>(Za je glasovalo 37.)</stage> <stage>(Proti 41.)</stage></p>
               <p>Ugotavljam, da zbor predlaganega sklepa ni sprejel.</p>
               <p>Zato je zakonodajni postopek o predlogu zakona končan. S tem zaključujem to točko
               dnevnega reda. <title>Nadaljujemo s prekinjeno 2. točko dnevnega reda, to je z drugo
                  obravnavo Predloga zakona o pokojninskem in invalidskem zavarovanju, v okviru
                  rednega postopka.</title>
               </p>
               <p>Prehajamo na odločanje o vloženih amandmajih. Prehajamo k 16. členu. Odločamo o
               amandmaju poslanskih skupin SD, Zares in LDS k 16. členu.</p>
               <p>Glasujemo. Navzočih je 84 poslank in poslancev, za je glasovalo 46, proti 1.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo k 27. členu. Odločamo o prvem amandmaju poslanskih skupin SD, Zares in LDS
               k 27. členu. Obrazložitev glasu v svojem imenu? V svojem imenu. So obrazložitve v
               imenu poslanskih skupin? So? Niso.</p>
               <p>V svojem imenu Andrej Magajna, prosim.</p>
            </sp>
            <sp xml:id="SDZ5-Izredna-34-2010-12-02.sp267">

               <speaker>ANDREJ MAGAJNA:</speaker>

               <p>Hvala za besedo.</p>
               <p>Dikcijo člena, ki se sedaj amandmira, smo vložili štirje poslanci in je bila na
               odboru sprejeta tudi s pomočjo oziroma po pomoti koalicije. Potem so v vmesnem času
               odkrili zadevo, ki ima sicer neko poanto, da bi se položaj zavarovank lahko celo
               poslabšal. To že, ampak s to spremembo druge točke člena se pravzaprav spreminja
               celoten koncept 27. člena, zato pač ne bom podprl tega amandmaja. Menim, da je ta
               člen ključen za celotno reformo in po mojem tudi za mojo podporo tudi zakonu, vendar
               o tem kasneje.</p>
            </sp>
            <sp xml:id="SDZ5-Izredna-34-2010-12-02.sp268">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu. Mag. Franc Žnidaršič.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp269">

               <speaker>MAG. FRANC ŽNIDARŠIČ:</speaker>

               <p>Hvala lepa.</p>
               <p>Jaz se bom zaradi tega, ker ni prišlo do spremembe z uskladitvenim amandmajem, ki bi
               popravil tisto napako, kar zadeva pravice žensk, vzdržal pri tem glasovanju.</p>
               <p>Tega amandmaja podpreti ne morem, ne bom pa mu tudi nasprotoval.</p>
            </sp>
            <sp xml:id="SDZ5-Izredna-34-2010-12-02.sp270">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Andreja Črnak Meglič.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp271">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Predlagani amandma bom podprla. Prvič zato, ker odpravlja nerodnost, ki je bila
               zagrešena s sprejetjem amandmaja na seji odbora. Skratka, da radikalno poslabšuje
               položaj žensk, ki imajo manj kot 20 let delovne dobe, ta amandma uvaja postopnost pri
               uveljavljanju njihove pravice za pridobitev starostne pokojnine.</p>
               <p>Na drugi strani pa bom ta amandma podprla zato, ker je neskladen s preostalim delom
               27. člena, ki govori o pridobitvi pravice do starostne pokojnine pri 65 letih,
               pravica, ki se uveljavlja postopoma s šestmesečnim podaljševanjem tega prehodnega
               obdobja, zato ker je to temelj pokojninske reforme, ki jo sprejemamo.</p>
               <p>To je približno tako kot trinožnik. Če trinožniku spodmaknemo eno nogo, bomo zelo
               slabo sedeli.</p>
               <p>Skratka, gre za ključen element te reforme, reforme, ki je skladna s tem, kar
               počnejo tudi v Evropi, sicer bi morali izbirati med tem, da ali poslabšujemo
               pokojnine ali pa v večji meri obremenimo aktivno populacijo. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp272">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Julijana Bizjak Mlakar.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp273">

               <speaker>MAG. JULIJANA BIZJAK MLAKAR:</speaker>

               <p>Predlaganega amandmaja ne morem podpreti zaradi tega, ker bi s tem črtali vsebino, ki
               poslabšuje položaj ne samo žensk, ampak tako žensk kot moških. Tedaj, ko smo vložili
               to vsebino, smo vedeli in tudi zdaj je še možnost za uskladitvene amandmaje in tudi
               za sprejetje amandmaja, s katerim bi se dalo potem sprejeti tudi tisto, kar je bil
               namen tega predlaganega amandmaja. Hvala.</p>
            </sp>
            <sp xml:id="SDZ5-Izredna-34-2010-12-02.sp274">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 84 poslank in poslancev, za je glasovalo 39,
               proti 36.</p>
               <p><stage>(Za je glasovalo 39.)</stage> <stage>(Proti 36.)</stage></p>
               <p>Ugotavljam, da je amandma sprejet.</p>
               <p>Nadaljujemo. Glasujemo o drugem amandmaju k 27. členu. Amandma je vložila Poslanska
               skupina SDS.</p>
               <p>Glasujemo. Navzočih je 84 poslank in poslancev, za je glasovalo 37, proti 42.</p>
               <p><stage>(Za je glasovalo 37.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo k 28. členu. Glasujemo o prvem amandmaju Poslanske skupine SLS k 28.
               členu.</p>
               <p>Glasujemo. Glasovanje teče. Navzočih je 85 poslank in poslancev, za je glasovalo 44,
               proti 40.</p>
               <p><stage>(Za je glasovalo 44.)</stage> <stage>(Proti 40.)</stage></p>
               <p>Ugotavljam, da je amandma sprejet.</p>
               <p>Glasujemo o drugem amandmaju Poslanske skupine LDS k 28. členu.</p>
               <p>Glasujemo. Glasovanje teče. Navzočih je 84 poslank in poslancev, za je glasovalo 46,
               proti 36.</p>
               <p><stage>(Za je glasovalo 46.)</stage> <stage>(Proti 36.)</stage></p>
               <p>Ugotavljam, da je amandma sprejet.</p>
               <p>Prehajamo k 30. členu. Glasujemo o prvem amandmaju, ki ga je vložila Poslanska
               skupina SDS k 30. členu, pri čemer opozarjam, da če bo ta amandma sprejet, je amandma
               pod številko 2 brezpredmeten.</p>
               <p>Glasujemo. Glasovanje teče. Navzočih je 85 poslank in poslancev, za je glasovalo 38,
               proti 42.</p>
               <p><stage>(Za je glasovalo 38.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Zato glasujemo o drugem amandmaju k temu členu poslanskih skupin SD, Zares in
               LDS.</p>
               <p>Glasujemo. Glasovanje teče. Navzočih je 84 poslank in poslancev, za je glasovalo 45,
               proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 40. členu in amandmaju in glasovanju o amandmaju, ki ga je vložila
               Poslanska skupina SDS.</p>
               <p>Glasujemo. Glasovanje teče. Navzočih je 85 poslank in poslancev, za 36, proti
               43.</p>
               <p><stage>(Za je glasovalo 36)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo k 108. členu. Odločamo o amandmaju Poslanske skupine SLS, pri čemer vas
               opozarjam, da je amandma vsebinsko povezan z amandmajem Poslanske skupine Demokratske
               stranke k 428. členu, pod številko 2, in če bo sprejet ta amandma, je amandma k 428.
               členu pod številko 2 brezpredmeten.</p>
               <p>Glasujemo. Navzočih je 85 poslank in poslancev, za 37, proti 43.</p>
               <p><stage>(Za je glasovalo 37)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo k 134. členu in odločamo o amandmaju Poslanske skupine SLS k 134.
               členu.</p>
               <p>Glasujemo. Navzočih je 84 poslank in poslancev, za 43, proti 41.</p>
               <p><stage>(Za je glasovalo 43)</stage> <stage>(Proti 41.)</stage></p>
               <p>Ugotavljam, da je amandma sprejet.</p>
               <p>Prehajamo k 136. členu in odločamo o amandmaju Poslanske skupine SDS k 136.
               členu.</p>
               <p>Glasujemo. Navzočih je 85 poslank in poslancev, za 36, proti 41.</p>
               <p><stage>(Za je glasovalo 36)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo k 140. členu in glasujemo o amandmaju Poslanske skupine SDS k 140. členu.
               Če bo sprejet ta amandma, je amandma pod številko 2 brezpredmeten.</p>
               <p>Glasujemo. Navzočih je 85 poslank in poslancev, za 35, proti 43.</p>
               <p><stage>(Za je glasovalo 35)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Glasujemo torej še o amandmaju Poslanske skupine SLS k 140. členu.</p>
               <p>Obrazložitev glasu v imenu poslanske skupine Jakob Presečnik.</p>
               <p>Prosim.</p>
            </sp>
            <sp xml:id="SDZ5-Izredna-34-2010-12-02.sp275">

               <speaker>JAKOB PRESEČNIK:</speaker>

               <p>Hvala lepa za besedo.</p>
               <p>Že prej sem poskušal obrazložiti in prepričati kolegice in kolege, da sprejmemo ta
               amandma ali pa prejšnjega. Sedaj očitno se niste odločili za prejšnjega, od kolegov
               iz Poslanske skupine SDS. Gre za vzpostavitev informacijskega sistema, ki bi omogočil
               vsakemu zavarovancu, da pride do dejanskih podatkov, kakšno stanje ima glede vplačil
               – to, kar je vedno problem – in pogojev, ki jih izpolnjuje ali ne izpolnjuje za
               upokojitev. Gre za uvedbo tega sistema, za katerega verjamem, da ni enostaven. Torej
               v današnji informacijski družbi bi pričakovali, da bi ta informacijski sistem bil že
               vzpostavljen. V devetem odstavku pa nekako zakon zavezuje ministrstvo oziroma
               ministra, da predpiše način dostopa do matične evidence in do informativnih
               izračunov. Tako je na ministru, da ta način predpiše z ustreznim pravilnikom. V
               poslanski skupini bomo amandma, ki zagotavlja posamezniku, da pride do nekih
               podatkov, ki so izredno pomembni za vsakega posameznika, tudi dejansko pride, ne pa,
               da se pride z nekimi drugimi zahtevami itd., s katerimi se sicer da po nekih
               dolgotrajnih in zapletenih postopkih tudi priti do teh informacij. Hvala lepa.</p>
            </sp>
            <sp xml:id="SDZ5-Izredna-34-2010-12-02.sp276">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 85 poslank in poslancev, za je glasovalo 40, proti 41.</p>
               <p><stage>(Za je glasovalo 40.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo k 147. členu in glasujemo o amandmaju poslanskih skupin SD, Zares in LDS k
               147. členu.</p>
               <p>Glasujemo. Navzočih je 85 poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 156.a členu in glasujemo o amandmaju poslanskih skupin SD, Zares in LDS
               k 156.a členu. Obrazložitev glasu v svojem imenu? Je potreba po obrazlagi glasu v
               imenu poslanskih skupin? <stage>(Ne.)</stage></p>
               <p>Obrazložitev glasu v svojem imenu Vito Rožej.</p>
            </sp>
            <sp xml:id="SDZ5-Izredna-34-2010-12-02.sp277">

               <speaker>VITO ROŽEJ:</speaker>

               <p>Hvala lepa.</p>
               <p>Gre za amandma, s katerim racionaliziramo in operacionaliziramo rešitev, sprejeto na
               matičnem odboru, ki predvideva, da se bo prva zaposlitev mladim subvencionirala.
               Prvotna rešitev je bila prvo leto 100 % tistega deleža, ki bi ga moral delodajalec
               plačati, drugo leto 50 %.</p>
               <p>Amandma, kakor je pripravljen, znižuje to mejo na 26 let. Do tam so pač mladi tudi
               po evropskih konvencijah in te prispevke države omejuje na 50 % v prvem letu in 30 %
               v drugem letu.</p>
               <p>To je eden redkih amandmajev, ki je tekom sprejema tega zakona med 400 in več členi
               prišel noter, ki je resnično pisan na kožo mladi generaciji. Meni je žal, da so se
               vse generacije, še posebej v 27. členu vzele tisto, kar se jim zdi, da jim pripada.
               Žal mi je, da mora biti mlada generacija modrejša od starejših, od njih. Ker iz tega
               naslova, mislim, da bodo v kasnejših medgeneracijskih dogovorih vse starejše
               generacije od mlajših težko pričakovale tisto, kar pričakujejo že sedaj. In če od
               starejših ni pričakovati modrosti, je od mladih še težje pričakovati, pa vendar.</p>
               <p>Sam boljše rešitve za to – da tako rečem – subvencijo zaposlovanja mladih ne morem
               najti, v tretjem branju tudi ne morem izboljšati tega, ker bi tukaj bilo zavrnjeno.
               Čeprav bi želel zavrniti to rešitev, ki zmanjšuje tiste pravice, ki so bile na
               matičnem odboru dane, tega ne bom naredil. Stisnil bom zobe in podprl nekaj, za kar
               verjamem, da ni najboljše za generacijo, ki je moja, je pa najboljše za vse.</p>
               <p>Upam, da boste vsi v prihodnjih amandmajih sledili takemu zgledu in kdaj pritisnili
               tudi za kakšen amandma, ki za vašo generacijo morda ni dober ali pa se vam zdi, da
               ni, je pa dober za vse generacije.</p>
            </sp>
            <sp xml:id="SDZ5-Izredna-34-2010-12-02.sp278">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 84 poslank in poslancev, za je glasovalo 53, proti 26.</p>
               <p><stage>(Za je glasovalo 53.)</stage> <stage>(Proti 26.)</stage></p>
               <p>Ugotavljam, da je amandma sprejet.</p>
               <p>Prehajamo k 213. členu in odločamo o amandmaju poslanskih skupin SD, Zares in LDS k
               213. členu.</p>
               <p>Glasujemo. Navzočih je 85 poslank in poslancev, za je glasovalo 46, proti 1.</p>
               <p><stage>(Za je glasovalo 46.)</stage> <stage>( Proti eden.)</stage></p>
               <p>Ugotavljam, da je amandma sprejet.</p>
               <p>Prehajamo k 232. členu in odločamo o amandmaju poslanskih skupin SD, Zares in LDS k
               232. členu.</p>
               <p>Glasujemo. Navzočih je 83 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 312. členu in odločamo o amandmaju poslanskih skupin SD, Zares in LDS k
               312. členu.</p>
               <p>Glasujemo. Navzočih je 84 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na 370. člen in odločamo o amandmaju poslanskih skupin SD, Zares in LDS k
               370. členu.</p>
               <p>Glasujemo. Navzočih je 85 poslank in poslancev, za je glasovalo 48, proti 3.</p>
               <p><stage>(Za je glasovalo 48.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na 380. člen in odločamo o amandmaju poslanskih skupin SD, Zares in LDS k
               380. členu.</p>
               <p>Glasujemo. Navzočih je 82 poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na 390. člen, kjer najprej odločamo o amandmaju Poslanske skupine SDS k
               temu členu. Če bo ta sprejet, bo amandma pod številko 2 brezpredmeten.</p>
               <p>Glasujemo. Navzočih je 85 poslank in poslancev, za je glasovalo 36, proti 43.</p>
               <p><stage>(Za je glasovalo 36.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Odločamo o drugem amandmaju k 390. členu, ki so ga vložile poslanske skupine SD,
               Zares in LDS.</p>
               <p>Glasujemo. Navzočih je 85 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o tretjem amandmaju k 390. členu, ki ga je vložila Poslanska skupina
               SDS.</p>
               <p>Glasujemo. Navzočih je 85 poslank in poslancev, za je glasovalo 37, proti 43.</p>
               <p><stage>(Za je glasovalo 37.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo na 408. člen in odločamo o amandmaju Poslanske skupine SLS k temu
               členu.</p>
               <p>Glasujemo. Navzočih je 85 poslank in poslancev, za je glasovalo 40, proti 40.</p>
               <p><stage>(Za je glasovalo 40.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Prehajamo na 410. člen in odločamo o amandmaju poslanskih skupin SD, Zares in LDS k
               410. členu.</p>
               <p>Glasujemo. Navzočih je 85 poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na 417. člen in odločamo o amandmaju Poslanske skupine LDS k 417.
               členu.</p>
               <p>Glasujemo. Navzočih je 81 poslank in poslancev, za je glasovalo 8, proti 34.</p>
               <p><stage>(Za je glasovalo 8.)</stage> <stage>(Proti 34.)</stage></p>
               <p>Ugotavljam, da amandma ni sprejet.</p>
               <p>Prehajamo na 428. člen in odločamo o prvem amandmaju k temu členu, ki so ga vložile
               poslanske skupine SD, Zares in LDS.</p>
               <p>Glasujemo. Navzočih je 84 poslank in poslancev, za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o drugemu amandmaju k 428. členu, ki ga je vložila Poslanska skupina
               SDS.</p>
               <p>Glasujemo. Navzočih je 84 poslank in poslancev, za je glasovalo 38, proti 41.</p>
               <p><stage>(Za je glasovalo 38.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo k 429. členu in odločamo o amandmaju poslanskih skupin SD, Zares in LDS k
               429. členu.</p>
               <p>Glasujemo. Navzočih je 84 poslank in poslancev, za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Zaključili smo z odločanjem o amandmajih, s tem zaključujem tudi drugo obravnavno
               predloga zakona. Državni zbor bo tretjo obravnavo predloga zakona opravil na
               naslednji seji.</p>
               <p>Na podlagi tretjega odstavka 137. člena Poslovnika zbora predlagam zboru, da sprejme
               naslednji sklep: Predlog zakona za tretjo obravnavo pripravi Vlada Republike
               Slovenije.</p>
               <p>Glasujemo. Navzočih je 83 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>S tem zaključujem to točko dnevnega reda.</p>
               <p>Ker matični Odbor za notranjo politiko, javno upravo in pravosodje še ni obravnaval
               zahtev Državnega sveta, da Državni zbor ponovno odloča o Zakonu o spremembi ali
               dopolnitvah Zakona o zemljiški knjigi, Državni zbor z obravnavo 3. točke dnevnega
               reda ne more začeti, zato prekinjam 34. izredno sejo zbora in o nadaljevanju izredne
               seje boste pravočasno obveščeni.</p>
               <p>Hvala lepa in lahko noč. <stage type="time">(SEJA JE BILA PREKINJENA 2. DECEMBRA 2010 OB 20.53.)</stage>
               </p>
            </sp>
         </div>
      </body>
   </text>
</TEI>