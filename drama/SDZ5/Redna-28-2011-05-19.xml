<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-28-2011-05-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|2D545398B37E2810C1257B1D003227AD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=2D545398B37E2810C1257B1D003227AD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-28-2011-05-19.DZ" n="28">
               <name>Redna</name>
               <date when="2011-05-19"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-28-2011-05-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 28. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 9.uri.</stage>


            <sp xml:id="SDZ5-Redna-28-2011-05-19.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 28. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
               poslanke in poslanci: Renata Brunskole do 15. ure, Dušan Kumer do 14. ure, dr. Laszlo
               Göncz od 11.30 dalje, Breda Pečan od 14.30 dalje, Janja Klasinc, mag. Melita Župevc,
               Tadej Slapnik, Zvonko Lah, Roberto Battelli, Jakob Presečnik in Joško Godec.</p>
               <p>Vse prisotne lepo pozdravljam.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O UVELJAVLJANJU PRAVIC IZ JAVNIH SREDSTEV V
                  OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Zdaj bi moral dati besedo
               predstavniku Vlade. Če je na poti v bližini, če pa je na poti iz Lendave, pa ne. Samo
               trenutek. Minister je na poti v bližini, torej prihaja. Počakali bomo. Za dopolnilno
               obrazložitev predloga zakona dajem besedo predstavniku Vlade.</p>
               <p>Besedo ima dr. Ivan Svetlik, minister za delo, družino in socialne zadeve.</p>
            </sp>
            <sp xml:id="SDZ5-Redna-28-2011-05-19.sp2">

               <speaker>DR. IVAN SVETLIK:</speaker>

               <p>Spoštovani gospod predsednik, spoštovane poslanke in poslanci! Hvala lepa za
               razumevanje.</p>
               <p>Zakon o uveljavljanju pravic iz javnih sredstev ste sprejeli na seji 15. julija 2010
               in bi se moral začeti uporabljati 1. junija letos oziroma za nekatere pravice 1.
               septembra letos, s predlaganimi spremembami in dopolnitvami pa se predlaga zamik
               začetka uporabe zakona na 1. januar 2012, torej za štiri oziroma sedem mesecev,
               odvisno od posamezne pravice. Glavni razlogi za spremembo začetka uporabe zakona so v
               zamiku pri dokončnem oblikovanju modela vrednotenja nepremičnin, ki naj bi bil
               vzpostavljen novembra 2011 – gre za uradno ovrednotenje teh nepremičnin –, v zamiku
               pri vzpostavitvi centralne evidence udeležencev vzgoje in izobraževanja v visokem
               šolstvu in pa v šolstvu, ter tretjič, v dodelavi zakonskega besedila zaradi lažjega
               izvajanja zakona – potreba po določenih spremembah ali dopolnitvah posameznih določb
               se je pokazala ob izgradnji informacijskega sistema centrov za socialno delo.</p>
               <p>Poglavitne rešitve, ki jih vsebuje ta sprememba, so naslednje:</p>
               <p>Kot ena od pravic iz javnih sredstev je navedena tudi pravica do znižanja plačila
               vrtca, ki jo starši uveljavljajo za prvega otroka, vključenega v vrtec. Ker pa
               področna zakonodaja, ki ureja problematiko vrtcev, predvideva, da ima vsak nadaljnji
               otrok, vključen v vrtec, pravico do oprostitve plačila, se s spremembo zakona daje
               pooblastilo centru za socialno delo, da po Zakonu o uveljavljanju pravic iz javnih
               sredstev odloča tudi o tej pravici.</p>
               <p>Pri obeh tako imenovanih zdravstvenih pravicah, to je pravici do kritja razlike do
               polne vrednosti zdravstvenih storitev in pravici do plačila prispevka za obvezno
               zdravstveno zavarovanje, predlagane spremembe izboljšujejo zakonsko besedilo ter v
               korist upravičencev do teh dveh pravic določajo, da center za socialno delo po uradni
               dolžnosti odloči še o teh dveh pravicah, kadar oseba uveljavlja pravico do denarne
               socialne pomoči, razen če izrecno izjavi, da te pravice ne želi uveljaviti.</p>
               <p>Ker so nekatere od pravic iz javnih sredstev vezane na izpolnjevanje pogojev in
               upravičenost do denarne socialne pomoči, je temu treba prilagoditi in dopolniti
               določbo, ki ureja začetek in obdobje prejemanja teh pravic, ter določiti, da se pri
               ugotavljanju materialnega položaja, pri upoštevanju dohodka, pri teh pravicah, ki so
               vezane na denarno socialno pomoč, upošteva dohodek po zakonu, ki ureja
               socialnovarstvene prejemke, kar je za stranke ugodnejše.</p>
               <p>Ker mora upravičenec izpolnjevati pogoje za upravičenost do javnih sredstev ves čas
               prejemanja prejemkov oziroma ves čas koriščenja pravic ali subvencij, predlagane
               spremembe pomenijo le dodelavo oziroma dodatno osvetljujejo postopek ugotavljanja
               dejstev, ki dokazujejo, da upravičenec še izpolnjuje pogoje za prejemanje prejemkov
               iz javnih sredstev.</p>
               <p>Dopolnjene so določbe, ki urejajo prevzem ali prenos javnih uslužbencev, ki na
               občinah ali stanovanjskih skladih, Zavodu za pokojninsko in invalidsko zavarovanje in
               na Ministrstvu za okolje in prostor vodijo postopke ugotavljanja upravičenosti do
               javnih sredstev.</p>
               <p>Glede na omejena finančna sredstva, tudi kot posledica nesprejetja zakona o malem
               delu, bodo do šolskega oziroma študijskega leta 2013/2014 do štipendije upravičeni
               vsi tisti dijaki – torej do državne štipendije –, starejši od 18 let in študentje,
               katerih povprečni mesečni dohodek na osebo ne presega 53 % neto povprečne plače. Prav
               tako je treba dati pooblastilo centrom za socialno delo, da vodijo tudi postopke v
               zvezi s ponovno odmero in nadaljnjim prejemanjem državne štipendije za vsako novo
               šolsko in študijsko leto, ter določbo, po kateri tistim dijakom, ki že imajo državno
               štipendijo, pa ob začetku uporabe zakona ne bodo še izpolnjevali starostnega pogoja
               18 let, le-ta miruje do izpolnitve tega pogoja. Kljub temu naj poudarim, da tudi ta
               nova meja za dodelitev državne štipendije bistveno razširja obseg tistih
               upravičencev, ki bodo državno štipendijo prejemali, v primerjavi s tistimi, ki jo
               prejemajo danes.</p>
               <p>Torej, če še enkrat povzamem, glavni razlog za premik začetka izvajanja tega zakona
               je predvsem v tem, da ni bilo v posameznih primerih urejeno informacijsko okolje,
               informacijske baze, ki so ključne za to, da se pravice iz javnih sredstev ustrezno
               dodeljujejo. Hvala lepa.</p>
            </sp>
            <sp xml:id="SDZ5-Redna-28-2011-05-19.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsednici dr.
               Andreji Črnak Meglič.</p>
            </sp>
            <sp xml:id="SDZ5-Redna-28-2011-05-19.sp4">

               <speaker>DR. ANDREJA ČRNAK MEGLIČ:</speaker>

               <p>Lepo dobro jutro, kolegice in kolegi, gospod predsednik, gospod minister s
               sodelavcema!</p>
               <p>Odbor za delo, družino, socialne zadeve in invalide je na 29. nujni seji 10. 5. 2011
               kot matično delovno telo obravnaval predlog zakona, ki ga je Državnemu zboru v
               obravnavo predložila Vlada, s predlogom za obravnavo in sprejetje predloga po nujnem
               postopku. Kolegij je postopek potrdil. Odboru je bilo posredovano mnenje
               Zakonodajno-pravne službe, ki je predloženi zakon proučila z vidika skladnosti z
               Ustavo in pravnim sistemom ter z zakonodajno-tehničnega vidika. Na seji odbora je
               mnenje povzela v bistvenih točkah. Odboru je bilo predloženo tudi mnenje Komisije
               Državnega sveta za socialno varstvo, delo, zdravstvo in invalide, ki ga je na seji
               predstavil njegov predstavnik. Komisija predlog zakona podpira s pripombami. K
               predloženemu zakonu je v poslovniškem roku amandmaje vložila Poslanska skupina SLS in
               poslanske skupine Socialnih demokratov, Zares, DeSUS in Poslanski klub Liberalne
               demokracije Slovenije, ki so v amandmajih sledili mnenju in priporočilom
               Zakonodajno-pravne službe. Minister za delo, družino in socialne zadeve dr. Ivan
               Svetlik je uvodoma podal dopolnilno obrazložitev predloga zakona. V razpravi o
               posameznih predlaganih rešitvah je bilo izpostavljeno stališče, da je še vedno preveč
               ambiciozno zastavljen rok za začetek uporabe predloga zakona, na kar je bilo
               opozorjeno že ob samem sprejetju osnovnega zakona lansko leto. Članice in člani
               odbora ter vabljeni so največ pozornosti namenili določbam, ki urejajo pravico do
               varstvenega dodatka, ki ga Zakon o uveljavljanju pravic iz javnih sredstev določa kot
               enega izmed socialnih prejemkov. Nekateri razpravljavci so menili, da se tako ureja
               enakopravna obravnava vseh družbenih skupin in da se na ta način izboljša položaj
               nekaterih skupin, predvsem kmetov in obrtnikov, ki so bili do sedaj glede pravice do
               varstvenega dodatka v slabšem položaju. Drugi pa so opozarjali, da prenos varstvenega
               dodatka v sistem socialnovarstvenih prejemkov in njegova vezava na materialni položaj
               posameznika ter na pravico države do njegovega povračila na podlagi prepovedi
               odtujitve in obremenitve nepremičnine, katere lastnik je, na dolgi rok pomeni
               vsesplošno poslabšanje položaja prejemnikov tega dodatka. Prav tako je bilo
               opozorjeno tudi na zaostrovanje cenzusa za upravičenost do državne štipendije.
               Poudarjeno je bilo, da lansko leto sprejete rešitve predstavljajo poenostavitev
               sistema socialnih transferjev, odvisnih od gmotnega položaja družine, njegovo večjo
               preglednost in večjo učinkovitost ter manjšo možnost zlorab. Odbor je sprejel vse
               amandmaje, pripravljene na podlagi mnenja Zakonodajno-pravne službe, ni pa sprejel
               amandmajev Poslanske skupine SLS, ki so postali brezpredmetni. Odbor je glasoval o
               vseh členih predloga zakona in jih sprejel. Pripravljen je dopolnjen predlog zakona.
               Hvala lepa.</p>
            </sp>
            <sp xml:id="SDZ5-Redna-28-2011-05-19.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine
               Demokratične stranke upokojencev Slovenije bo predstavil Franc Jurša.</p>
            </sp>
            <sp xml:id="SDZ5-Redna-28-2011-05-19.sp6">

               <speaker>FRANC JURŠA:</speaker>

               <p>Hvala za besedo. Dobro jutro!</p>
               <p>Novi način uveljavljanja trinajstih pravic iz javnih sredstev, ki bi moral v praksi
               zaživeti in se začeti uporabljati prvega v prihodnem mesecu, zahteva vzpostavitev
               enotne vstopne točke in centralne evidence pravic iz javnih sredstev ter povezave
               pristojnega organa za odločanje v informacijskih sistemih, kateri vsebujejo odločilne
               podatke, ki vplivajo na upravičenje do posameznih pravic. Zaradi novega koncepta in
               delovanja sistema socialnih transferjev se bo spremenilo in krepilo delo v centru za
               socialno delo, saj se prenaša nanje tudi odločanje o zadevah, ki so sedaj v domeni
               bile lokalnih skupnosti in Zavoda za pokojninsko in invalidsko zavarovanje. Ob
               sprejemanju zakona lansko leto so sicer bila slišana opozorila oziroma pomisleki o
               možnosti izvedbe obeh socialnih zakonov, zlasti z vidika vzpostavitve vseh potrebnih
               evidenc, pa tudi glede prenosov novih pristojnosti na centre za socialno delo in s
               tem v zvezi s prenosi kadrov z določenega organa na centre. V Poslanski skupini DeSUS
               smo ob takratnem računanju časa, ki je bil dan na voljo za prilagoditev vsakega
               podpornega sistema novemu konceptu uveljavljanja socialnih pravic, menili, da
               obstajajo vse možno za to, da bodo do začetka predvidene uporabe zakonov vse
               informacijske baze in evidence podatkov pripravljene in funkcionalne. Glede prenosa
               pristojnosti in kadrovskih prilagoditev sploh nismo dvomili, da jih ne bi bilo možno
               sprejeti. Skratka, devet ali deset mesecev bi moralo biti po naši oceni več kot
               dovolj časa za uskladitev tako rekoč tehničnih pogojev za začetek izvedbe zakonov.
               Seveda se je motiti človeško, zato bomo pač podprli to novelo, ki uporabnost zakona
               prestavlja na leto 2012, do takrat pa seveda pričakujemo, da bo nova kadrovska
               organiziranost uspešno vzpostavljena, in da bodo pripravljene vse potrebne evidence,
               informacijski sistem pa dobro delujoč in seveda preizkušen, tako, da bo izvajanje
               zakonov teklo nemoteno, postopki dodeljevanja pravic pa bodo kvalitetno in pravično
               izvajani. Zakon se popravlja na nekaterih mestih z namenom natančnejše in jasnejše
               vsebine določil, vsebinsko pa se spreminja z zaostritvijo prvotno postavljenega
               cenzusa za pridobitev državne štipendije, in sicer, do šolskega leta 2013/2014 naj bi
               bila meja namesto 64 % neto povprečne plače dohodka na družinskega člana znižana na
               53 %. To izračunano približno pomeni, da se cenzus za dve leti zaostri za približno
               100 evrov in število upravičencev se bo bistveno znižalo glede na napovedi ob
               postavljanju prvotnega cenzusa. Glede na obstoječo ureditev pa je tudi ta začasni
               cenzus še vedno ugodnejši do veljavnega za približno 40 ali 50 evrov. Poslanci naše
               poslanske skupine ugotavljamo, da je to še en ukrep varčevanja, ki bo prizadel
               srednji sloj našega prebivalstva.</p>
               <p>Kljub temu, da temu posegu nismo naklonjeni, saj se generalno ne strinjamo z
               varčevanjem v proračunu na račun ljudi in slabše socialne, ekonomske kvalitete
               njihovega življenja, bomo novelo podprli, saj s prvim junijem podlage za dejansko
               uporabo Zakona o uveljavljanju pravic iz javnih sredstev pač niso vzpostavljene.
               Hvala lepa.</p>
            </sp>
            <sp xml:id="SDZ5-Redna-28-2011-05-19.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališča Poslanske skupine Slovenske nacionalne stranke bo predstavila mag. Sara
               Viler.</p>
            </sp>
            <sp xml:id="SDZ5-Redna-28-2011-05-19.sp8">

               <speaker>MAG. SARA VILER:</speaker>

               <p>Hvala za besedo, gospod predsednik. Predstavniki ministrstva, poslanke in poslanci!</p>
               <p>Cilj prejšnje leto sprejetega Zakona o uveljavljanju pravic iz javnih sredstev naj
               bi bil preglednejši in preprostejši sistem socialnih transferjev, ki bi omogočil, da
               pomoč dobijo tisti, ki jo zares potrebujejo. Preprečil naj bi tudi izkoriščanje in
               zlorabo sistema. V praksi se že od nekdaj, pa tudi še danes kaže, da se pojavljajo in
               verjamem, da se bodo tudi v bodoče, številne zlorabe. Razlog ni le v določbah zakona,
               temveč v slabem in neučinkovitem nadzoru pravic, ki so dodeljene iz naslova Zakona o
               uveljavljanju pravic iz javnih sredstev. Cilj zakonodajalca z novim predlogom zakona
               naj bi bila enotna evidenca za vseh 13 pravic, ki izvirajo iz financiranja iz javnih
               sredstev. Uporaba zakona, kot smo že slišali, se bo izvajala z zamikom. Eden od
               razlogov je sprejeti model vrednotenja nepremičnin, ki naj bi bil vzpostavljen
               novembra 2011, kar smo pa že v sprejetemu obvestilu Geodetske uprave Republike
               Slovenije o višini vrednosti nepremičnin videli, da je absolutno nerealna, zato
               menimo, da bo treba model vrednotenja še kako dopolniti. Vsled navedenega je
               pričakovati, da se bo zamik roka za začetek uporabe zakona podaljšal. Drugi razlog za
               zamik začetka veljave naj bi bila vzpostavitev centralne evidence udeležencev vzgoje
               in izobraževanja in visokošolskega izobraževanja, kar vse vpliva za vzpostavitev
               informacijskega sistema za podporo izvajanja Zakona o uveljavljanju pravic iz javnih
               sredstev. Na omenjeni problem je namreč opozorila med drugim tudi Zakonodajno-pravna
               služba Državnega zbora, ki opozarja, da mora predlagana novela veljati pred 1.
               junijem tega leta, sicer začetka uporabe zakona ne bo mogoče podaljšati do 1.
               januarja 2012. S predlaganim zamikom začetka uporabe se pričakuje, da se bo prehod na
               nov sistem odločanja in dodeljevanja pravic iz javnih sredstev opravil kvalitetneje,
               hitreje, z manj zaostanki in tudi laže za tiste, ki bodo vodili postopke odločanja o
               pravicah iz javnih sredstev. Vendar pa se z uveljavljanjem slednjega postavljajo
               številna vprašanja. Nedopustno je namreč predvsem to, da bo država zaradi svoje slabe
               tehnične in organizacijske sheme zopet najbolj oškodovala ciljno najbolj socialno
               šibke skupine, saj bo zaradi slabega načrtovanja in neuskladitve z ostalo zakonodajo
               na nekaterih področjih prišlo do pravne praznine. Ravno tako se postavlja vprašanje
               kakovostnega izvajanja predlaganega zakona, saj se pristojnosti, katere so do sedaj
               ažurno in vestno opravljale posamezne občine, prenašajo na krajevno pristojne centre
               za socialno delo. Glede na dejstvo, da so centri za socialno delo svoje delo in
               naloge že sedaj opravljali izredno slabo, v Poslanski skupini Slovenske nacionalne
               stranke menimo, da jih bo dodatna obremenitev in zadolžitev z novimi nalogami le še
               dodatno obremenila in zaposlila, kakovost njihovega dela pa bo zagotovo le še slabša.
               Dosedanje izkušnje strank centrov za socialno delo so bile po večini slabe ali so
               bile njihove naloge nestrokovno izvajane. Številni pa povedo, da jih uslužbenci, ki
               naj bi bili posebej usposobljeni za reševanje socialnih problemov, le še pošiljajo od
               vrat do vrat ali pa jih enostavno pustijo čakati pred vrati. Strokovnost zaposlenih
               na centrih za socialno delo je namreč na najnižji točki, kar se še posebej kaže v
               številnih dramatičnih zgodbah slovenskih družin in posameznikov. Nerazumljive so tudi
               določbe 6. in 7. člena predlaganega zakona, ki določajo, da morajo prosilci pravic –
               vlagatelji –, upoštevati vrstni red posamezne pravice. Če vlagatelj tega vrstnega
               reda ne upošteva, se mu pri ugotavljanju njegovega materialnega položaja ta pravica
               upošteva, kot da jo je uveljavljal. Kako naj potem velja razlaga, da zakon izhaja iz
               načela, da mora oseba uveljavljati vse možnosti, ki so ji na voljo, da bi se s tem
               izboljšal njen materialni položaj in položaj njene družine?</p>
               <p>V Poslanski skupini Slovenske nacionalne stranke menimo, da so nekatere določbe
               predlaganega zakona nepotrebne, nekatere pa nejasno oblikovane in celo škodljive.
               Zato obravnavanega predloga ne bomo podprli. Hvala.</p>
            </sp>
            <sp xml:id="SDZ5-Redna-28-2011-05-19.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Ljubo
               Germič.</p>
            </sp>
            <sp xml:id="SDZ5-Redna-28-2011-05-19.sp10">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani gospod minister s sodelavci,
               kolegice in kolegi!</p>
               <p>Kot je bilo že omenjeno, je Zakon o uveljavljanju pravic iz javnih sredstev začel
               veljati 14. avgusta lani, uporabljati pa naj bi se začel s 1. junijem letos, razen
               določb, ki se nanašajo na državno štipendijo, znižano plačilo vrtcev, subvencijo za
               malice za učence in dijake, subvencijo za kosila za učence ter subvencijo prevoza za
               dijake in študente, ki bi se naj začele uporabljati s 1. septembrom letošnjega leta.
               Cilj lansko leto sprejetega zakona je preglednejši in za uporabnike preprostejši
               sistem socialnih transferjev, ki bo omogočil, da bodo pomoč dobili tisti, ki jo res
               potrebujejo. Preprečil bo izkoriščanje in zlorabo sistema, hkrati pa posameznikom čim
               bolj poenostavil uveljavljanje posameznih pravic in zagotovil spodbude posameznikom
               za aktivno reševanje njihovih situacij in aktivno vključevanje v družbo. Sprejete
               rešitve predstavljajo poenostavitev sistema socialnih transferjev, odvisnih od
               gmotnega položaja družine, njegovo večjo preglednost in večjo učinkovitost ter manjšo
               možnost zlorab. Zakon bo enotno uveljavljanje vseh 13 pravic iz javnih sredstev
               omogočil z vzpostavitvijo centralne evidence pravic iz javnih sredstev in povezavo
               informacijskih sistemov, z vzpostavitvijo enotnega mesta odločanja, s poenotenjem
               elementov, ki vplivajo na odločitev o socialni pravici, s spremembo kriterijev za
               upravičenost do socialnih pravic, pri čemer je mogoče vključiti tudi spodbude za
               zaposlovanje oziroma aktivno družbeno vključevanje prejemnikov. Za uspešen začetek
               uporabe zakona je potrebna vzpostavitev centralne evidence pravic iz javnih sredstev,
               za pridobivanje podatkov te pravice pa je potrebno, da so ti podatki na vseh virih
               zagotovljeni in dostopni, sistem pa dobro delujoč in tudi preizkušen pred začetkom
               njegove uporabe. V Poslanskem klubu LDS smo enotno podprli Kakon o uveljavljanju
               pravic iz javnih sredstev, saj smo bili in smo še vedno prepričani, da zakon prinaša
               enostavnejši in uporabniku prijaznejši sistem, ki je pregleden, učinkovit in
               javnofinančno vzdržen. Za nas so ključne prednosti tega zakona v dejstvu, da se vse
               ureja na enem mestu, kar je prijaznejše za uporabnika in racionalnejše za državo,
               obenem pa tovrstna ureditev zmanjšuje možnost podvajanj ali zlorab. Za naš poslanski
               klub je ključnega pomena, da so pravice iz tega zakona deležni vsi, ki jim pripadajo,
               torej da pomoč dobijo tisti, ki jo res potrebujejo in da se onemogoči zloraba
               sistema, kot smo jim bili žal priča tudi v preteklosti. Danes je pred nami novela
               zakona, ki za šest mesecev zamika uveljavitev zakona s 1. junija na 1. januar 2012.
               Razlogi za kasnejši začetek izvajanja zakona so povezani predvsem z zamikom pri
               vzpostavitvi nekaterih ključnih evidenc ter z organizacijsko kompleksnostjo izvedbe
               zakona. Ugotavljanje premoženja kot enega od elementov za odločitev o socialnih
               pravicah je ključno za izvajanje novega zakona, zato je zamik pri dokončnem
               oblikovanju modela vrednotenja nepremičnin, ki naj bi bil vzpostavljen novembra 2011,
               povezan s predlaganim zamikom izvajanja zakona. Tudi vzpostavitev udeležencev
               izobraževanja po vertikali je v zaostanku. Tako bo centralna evidenca udeležencev
               vzgoje in izobraževanja predvidoma vzpostavljena jeseni letošnjega leta, centralna
               evidenca udeležencev visokošolskega izobraževanja pa bo predvidoma na voljo v začetku
               naslednjega leta. S predlaganim zamikom začetka uporabe zakona se pričakuje, da se bo
               prehod na nov sistem odločanja in dodeljevanja pravic iz javnih sredstev opravil
               kvalitetno, z manj problemi, zaostanki in tudi lažje za tiste, ki bodo vodili
               postopke odločanja o pravicah iz javnih sredstev. Pri pripravi pogojev za začetek
               izvajanja zakona pa so se pokazale še manjše zakonske pomanjkljivosti, ki jih je
               zaradi lažjega izvajanja treba odpraviti, zato so predlagane še nekatere druge
               spremembe in dopolnitve posameznih določb zakona.</p>
               <p>V Poslanskem klubu LDS smo se vedno zavzemali za transparentno in učinkovito
               delovanje države in njenih inštitucij. Ker smo v zakonu prepoznali kvalitete,
               povezane s temi našimi stališči, smo zakon tudi podprli. Prav tako bomo podprli tudi
               danes obravnavano novelo, saj smo prepričani, da je za delovanje države in njenih
               inštitucij nujno, da so zagotovljeni vsi potrebni pogoji za realizacijo normativnega
               okvira, katerega sprejema ta Državni zbor. Ker bodo ti pogoji o zagotovilih
               odgovornih služb in ministrstev dopolnjeni z začetkom prihodnjega leta, bomo v
               Poslanskem klubu LDS podprli zamik izvajanja zakona. Hvala lepa.</p>
            </sp>
            <sp xml:id="SDZ5-Redna-28-2011-05-19.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman.</p>
            </sp>
            <sp xml:id="SDZ5-Redna-28-2011-05-19.sp12">

               <speaker>VILI REZMAN:</speaker>

               <p>Dober dan vsem. Spoštovani gospod predsednik, hvala za besedo.</p>
               <p>Naj za uvod povem, da smo v lanskem letu sprejemali dva tako rekoč neločljivo
               povezana zakona, ki smo ju sprejeli z naklonjenostjo. Tudi v Poslanski skupini
               nepovezanih poslancev smo zagotovili svoje glasove za ta zakona iz preprostih
               razlogov. Zato, ker, prvič, smo menili, da predlagana zakona zmanjšujeta tveganje
               revščine. Prepričani smo bili, da se povečuje stopnja socialne varnosti in krepi
               socialna mreža v naši državi. Prepričani smo bili in smo še danes, da se bodo
               povišali nekateri prejemki oziroma socialni transferi in da bo krog tistih, ki bodo
               do njih upravičeni, večji. Razen tega pa smo bili zadovoljni tudi ob napovedi, da bo
               preprečeno kopičenje trasferov in morebitno nadaljnje zlorabljanje naše zakonodaje.
               Takrat smo bili prepričani tudi, da so napovedani roki uresničljivi, in zato nismo
               imeli kakšnih dilem pri sprejemanju teh dveh zakonov. Je pa treba danes pač pošteno
               priznati, da so bili ob lanskem sprejemanju navedeni nekateri razlogi, nekateri
               pomisleki, ki jim danes ne moremo več reči ne, ker so postali dejstvo. Morebiti je
               dobro povedati tudi to, da so te pomisleke našteli najprej v Zakonodajno-pravni
               službi in v Socialni zbornici, torej v strokovnih institucijah, in da je potem
               politika povzemala za njimi te pomisleke in jih tako rekoč adoptirala in jih danes
               razlaga kot svoje pomisleke.</p>
               <p>Kar se tiče rokov, je Socialna zbornica dovolj jasno očitala prenagljenost in
               podobno je govorila tudi Zakonodajno-pravna služba v lanskem letu. Kar se tiče
               podatkovnih baz, so bila našteta številna opozorila in vprašanja, ali je to res možno
               izvesti ali ne. Zakonodajno-pravna služba je navedla tudi pomisleke v zvezi z
               razumljivostjo in povezanostjo obeh zakonov. Če so torej vrhunski strokovnjaki imeli
               tovrstne pomisleke, kakšne probleme šele imajo tisti, ki niso vešči prava. To se
               pravi, da je tudi ta očitek najbrž očitek, ki ga je vredno premisliti. Se pa danes ne
               da več spremeniti, ker bi morali spremeniti celo filozofijo obeh zakonov.</p>
               <p>Pomisleki so bili tudi v zvezi z vknjižbo na lastnino in prenosom invalidskega
               nadomestila iz enega zakona v zakon, ki govori o socialnih transferjih.</p>
               <p>Vsi ti pomisleki, ki lani niso bili upoštevani, so se letos v razpravah o noveli
               ponovili. To poudarjamo predvsem zavoljo tega, da bi opozorili na to, kako zelo
               potrebno je razmišljati takrat, kadar dobimo opozorila, in ne slediti morda samo
               dobrim namenom, ampak tudi realnim možnostim za uresničitev posamičnih zakonskih
               predlogov, ki jih sicer ocenjujemo kot dobre in za vse sprejemljive.</p>
               <p>Mi bomo seveda v tem postopku to novelo podprli. Kar se tiče rokov, sploh ni mogoča
               pravzaprav kakšna druga logična rešitev, kot da to podpremo, ker se ne da tega
               uveljaviti, kar smo takrat načrtovali. Kar se tiče vsebin, pa vendarle gre tudi za
               nekatere izboljšave, bodisi za izboljšave pri vpisu vsakega naslednjega otroka v
               vrtec ali za izboljšave, kar se tiče obveznega zdravstvenega zavarovanja in plačila
               razlike za zdravstvene storitve, bodisi za nekatere druge rešitve. Nekatere so pa
               takšne, ki so vredne dodatnega premisleka. Zlasti tiste v zvezi z dijaškimi
               štipendijami, kjer imamo pomisleke in bomo prisluhnili danes ponovno argumentaciji za
               amandma Slovenske ljudske stranke in odgovoru ministrstva, kajti sodimo, da bi moralo
               biti, prvič, zagotovljeno – pa tega danes ne vemo natančno –, da otroški dodatki ne
               bodo nižji od štipendij, ki jih danes prejemajo. Drugič, menimo, da ni najbolje, da
               se na ta način krni samostojnost in neodvisnost mladostnikov. In tretjič, ne vemo,
               ali ne bi s kakšno kombinacijo otroškega dodatka in štipendije bila možna boljša
               rešitev.</p>
            </sp>
            <sp xml:id="SDZ5-Redna-28-2011-05-19.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila dr. Andreja Črnak
               Meglič.</p>
            </sp>
            <sp xml:id="SDZ5-Redna-28-2011-05-19.sp14">

               <speaker>DR. ANDREJA ČRNAK MEGLIČ:</speaker>

               <p>Ponovno lepo pozdravljeni!</p>
               <p>Zakon o uveljavljanju pravic iz javnih sredstev smo poslanke in poslanci sprejeli na
               19. redni seji Državnega zbora julija lani. Takrat so vse poslanske skupine na
               načelni ravni izrazile izredno visoko stopnjo političnega soglasja glede rešitev, ki
               jih prinaša zakon.</p>
               <p>Sprejeti zakon prinaša sistem socialnih transferjev, ki bo enostaven, pregleden in
               pravičen. Na nek način predstavlja pravo reformo celotnega sistema socialnovarstvenih
               transferjev. Namen zakona, ki bi ga morali začeti uporabljati junija, je med drugim
               tudi doseči boljše ciljanje socialnih transferjev, z namenom, da bodo ustrezne pomoči
               družbe, tudi višje pomoči, deležni tisti člani naše družbe, ki so je resnično najbolj
               potrebni, hkrati pa naj bi z zakonom dosegli tudi to, da se zmanjšuje možnost zlorab.</p>
               <p>Kar zadeva samo izvedbo Zakona o uveljavljanju pravic iz javnih sredstev, smo
               Socialni demokrati že v času obravnave v Državnem zboru opozorili na dejstvo, da nov
               sistem, katerega uvedbo nedvomno podpiramo, prinaša izredno veliko sprememb, ki jih
               bo z izvedbenega vidika težko uveljaviti v tako kratkem času. Za enotno uveljavitev
               vseh 13 pravic iz javnih sredstev je namreč treba vzpostaviti centralne evidence
               pravic iz javnih sredstev in povezavo informacijskih sistemov v eno mesto odločanja o
               pravicah. Kot smo lahko slišali, gre za povezavo 48 baz podatkov, ki niso izključno v
               domeni Ministrstva za delo, družino in socialne zadeve, ki nad tem tudi nima celovite
               kontrole. Drugi namen je poenotiti elemente, ki vplivajo na odločitev o socialnih
               pravicah, in tretjič, spremeniti kriterije za upravičenost do socialnih pravic, pri
               čemer je mogoče vključiti tudi spodbude za zaposlovanje oziroma aktivno družbeno
               vključevanje prejemnikov. Izkazalo se je – drugače, kot običajno to načrtujemo v
               pisarnah –, da je za uspešno izvedbo vseh potrebnih postopkov in za vpeljavo bolj
               pravičnega sistema socialnih transferjev treba začetek izvajanja zakona odložiti. S
               predlaganimi spremembami in dopolnitvami zakona predlagamo zamik začetka uporabe
               zakona na 1. januar 2012. Z zamikom začetka uporabe zakona se pričakuje, da bo prehod
               na nov sistem odločanja in dodeljevanja pravic iz javnih sredstev opravljen bolj
               kvalitetno, z manj problemi, zaostanki in tudi lažje za tiste, ki bodo vodili
               postopke odločanja o pravicah iz javnih sredstev.</p>
               <p>Socialni demokrati menimo, da bomo z učinkovito implementacijo Zakona o
               uveljavljanju pravic iz javnih sredstev tudi uspešneje in bolj pravično razporejali
               ter usmerjali socialne transferje, tako da jih bodo prejeli tisti prebivalci in
               prebivalke naše države, ki jih dejansko potrebujejo. Spremembe in dopolnitve Zakona o
               uveljavljanju pravic iz javnih sredstev bomo tudi podprli. Ne bomo pa se zgražali
               tudi, če bo prišlo in bo življenje pokazalo, da so potrebne še dodatne spremembe. Gre
               resnično za pravo malo revolucijo socialnih transferjev in zato se je treba pri tem
               vedno znova prilagajati tudi življenju. Hvala lepa.</p>
            </sp>
            <sp xml:id="SDZ5-Redna-28-2011-05-19.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Robert
               Hrovat.</p>
            </sp>
            <sp xml:id="SDZ5-Redna-28-2011-05-19.sp16">

               <speaker>ROBERT HROVAT:</speaker>

               <p>Hvala lepa za besedo, gospod predsednik. Spoštovani!</p>
               <p>Pred enim letom smo obravnavali novelo Zakona o uveljavljanju pravic iz javnih
               sredstev. Torej ta isti zakon. In ob takratni obravnavi smo v Slovenski demokratski
               stranki jasno izrazili dvom v pravočasno realizacijo določb predloga zakona, do
               takrat predvidenega začetka uporabe tega zakona, torej do 1. 6. 2011, kar bo čez 14
               dni. Izpostavili smo nove pristojnosti, predvsem prenos kadrov na centre za socialno
               delo in zmožnost pravočasne vzpostavitve vseh potrebnih evidenc. Glede na sprejemanje
               novele zakona po nujnem postopku ugotavljamo, da so bila naša opozorila takrat
               utemeljena. V gradivu je Ministrstvo za delo, družino in socialne zadeve zapisalo, da
               so razlogi za kasnejši začetek izvajanja povezani predvsem z zamikom pri vzpostavitvi
               nekaterih ključnih evidenc ter z organizacijsko kompleksnostjo izvedbe. Govorite o
               prenosu kadrov, izobraževanju, zagotovitvi prostora in tako naprej. Zapisali ste
               tudi, da je prišlo do zamika pri oblikovanju modela vrednotenja nepremičnin. In
               nadaljujete, da zakon vnaša velike organizacijske spremembe v delo centrov za
               socialno delo, da še niste prenesli kadrov iz občin in izvedli izobraževanj in niste
               zagotovili dodatnih prostorov in opreme. V Slovenski demokratski stranki se
               sprašujemo, kaj pa ste pravzaprav naredili v enem letu. Kot kaže, ne veliko.</p>
               <p>Zakaj so ti podatki pomembni? Pred enim letom smo opozarjali ravno na to in smo s
               strani ministra dobili naslednja zagotovila – citiram iz magnetograma: "Oba z
               ministrico za javno upravo vodiva projektni svet, ki izvaja to zelo pomembno razvojno
               nalogo in verjameva, da bo glede na potek dogodkov tudi pravočasno vse pripravljeno,
               da se bo po sedanji evidenci okoli 48 podatkovnih baz lahko povezalo, tako da bodo
               on-line dostopne tudi za svetovalce na centrih za socialno delo. Po izvedbenem načrtu
               bo ta sistem začel delovati konec februarja 2011. Ne gre za sistem, ki ga
               vzpostavljamo popolnoma iz nič, saj že sedanji tako imenovani informacijski sistem
               centrov za socialno delo povezuje vse tiste baze, ki se nanašajo na prejemke, na
               transferje, ki jih centri že danes dodeljujejo posameznikom in vključuje šest
               podatkovnih baz, tako da ne dvomimo v znanje strokovnjakov" in tako dalje. Konec
               navedka.</p>
               <p>Zakaj to pripovedujem? Ker smo v Slovenski demokratski stranki že takrat predvideli,
               da ste si zastavili preveč optimistične cilje. Strinjali smo se s cilji zakona, ki je
               bil sprejet pred enim letom, saj naj bi prinesel večjo preglednost, uvajal bi
               preprostejši sistem socialnih transferjev in naj bi omogočal, da pomoč dobijo tisti,
               ki jo zares potrebujejo. Izognili naj bi se izkoriščanju sistema in pa glavno,
               poenostavil bi uveljavljanje posameznih pravic. Glede na navedene razloge za zdaj
               predložene spremembe zakona v Slovenski demokratski stranki ugotavljamo, da je glavni
               in edini razlog pravzaprav nedelo ali pa nesposobnost upravljanja z birokratskim
               aparatom na ministrstvih, ne samo na Ministrstvu za delo, družino in socialne zadeve,
               ampak na vseh, ki so pristojni za to, da bi se uveljavljale te evidence.</p>
               <p>Ocenjujemo, da je tudi tokratni datum uveljavitve zakona, 1. 1. 2012, preveč
               ambiciozno zastavljen, ker dvomimo v vzpostavitev zahtevanih evidenc. Prav tako je
               vprašanje, če bodo pravočasno izpolnjene vse kadrovske in prostorske zahteve v
               povezavi z razširjenimi pristojnostmi centrov za socialno delo.</p>
               <p>Opozoril bi pa še na eno vsebinsko spremembo. Nesprejemljivo je, da se spreminja
               cenzus za upravičenje do državne štipendije do začetka študijskega leta 2013/2014.
               Meja je namesto sprejetih 64 postavljena na 53 % neto povprečne plače na družinskega
               člana, kar pomeni, da bo upravičencev za štipendije bistveno manj od števila, s
               katerim se, koalicija, hvalite po tiskovnih konferencah.</p>
               <p>V Slovenski demokratski stranki zaradi vsega naštetega tega zakona ne bomo podprli.
               Hvala lepa.</p>
            </sp>
            <sp xml:id="SDZ5-Redna-28-2011-05-19.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Vito Rožej.</p>
            </sp>
            <sp xml:id="SDZ5-Redna-28-2011-05-19.sp18">

               <speaker>VITO ROŽEJ:</speaker>

               <p>Hvala lepa za besedo, spoštovani predsednik. Minister s sodelavcema, kolegice in
               kolegi!</p>
               <p>V Poslanski skupini Zares – nova politika smo lansko leto že podprli ta nov zakon,
               ki za prejemanje socialnih transferjev predvideva enotno vstopno točko. Gre za način
               uveljavljanja pravic iz javnih sredstev, ki bo onemogočal neupravičeno kopičenje teh
               finančnih sredstev in hkrati zagotovil učinkovitejše in preglednejše delovanje
               celotnega sistema. Predvsem pa je pomembno to, da je zakon za uporabnika preprost,
               ker omogoča enostavno uveljavitev posameznih pravic in zagotavlja spodbude
               posameznikom za aktivno reševanje njihove situacije in aktivno vključevanje v družbo.</p>
               <p>V tistem času smo podporniki zakona sicer lahko slišali tudi različna stališča o
               neustrezni hitrosti vpeljave zakona zaradi različnih baz, prerazporeditve
               pristojnosti na centre za socialno delo in tako naprej. V Poslanski skupini Zares smo
               upali, da nam bo, če poenostavim, v 21. stoletju uspelo ustrezno ukrepati na način,
               da bi zakon tudi v praksi zaživel s 1. junijem letošnjega leta in ne s 1. januarjem
               prihodnjega, kar je eden izmed razlogov za vložitev te novele in za današnjo
               obravnavo zakona.</p>
               <p>Zakon, kot rečeno, enotno uveljavljanje vseh 13 pravic omogoča z vzpostavitvijo
               centralne evidence pravic in povezave informacijskih sistemov z vzpostavitvijo enega
               mesta odločanja, s poenotenjem elementov, ki vplivajo na odločitev, spremembo
               kriterijev za upravičenost do socialnih pravic, pri čemer je mogoče vključiti tudi
               spodbude za zaposlovanje oziroma aktivno družbeno vključevanje prejemnikov.</p>
               <p>Danes je torej pred nami predlog za zamik uporabe zakona, s katerim želimo
               uporabnikom omogočiti kakovosten prehod na nov sistem uveljavljanja teh pravic, saj
               je predlagatelj zakona v novelo vključil še nekatere manjše zakonske izboljšave, ki
               so potrebne zaradi lažjega izvajanja zakona. Verjetno eden izmed pomembnejših
               razlogov za novelo pa je tudi nesprejetje zakona o malem delu, zaradi česar do
               šolskega oziroma študijskega leta 2013/2014 pač ni, ne bo in ne more biti
               zagotovljenih dovolj finančnih sredstev za izvajanje zakona v sprejetem obsegu. Zato
               je treba cenzus za upravičenost do državne štipendije spremeniti tako, da bodo do
               študijskega leta 2013/2014 do štipendije upravičeni tisti dijaki, starejši od 18 let,
               in študentje, katerih povprečni mesečni dohodek na osebo oziroma družinskega člana ne
               presega 53 % neto povprečne plače. Jasno je, vsaka palica ima dva konca. In jasno je,
               da sprejemanje oziroma v tem primeru zavračanje določenih zakonskih predlogov pač za
               sabo potegne določene posledice, ki neposredno prizadenejo posameznika oziroma
               družino. Vreča, ki se ji reče državni proračun, ni brez dna. Tistih, ki imajo "dobre"
               predloge o tem, kako to vrečo prazniti, ne manjka. Tiste, ki bi imeli kakršenkoli
               konstruktiven predlog o tem, kako to vrečo napolniti, pa lahko preštejemo na prste
               ene roke, in seveda niso ravno popularni.</p>
               <p>Za zaključek, glede na to, da gre po eni strani za odmik veljavnosti zaradi bolj
               kakovostnega izvajanja zakona in izboljšave zakonskih določb na drugi strani, bomo v
               Poslanski skupini Zares novelo Zakona o uveljavljanju pravic iz javnih sredstev
               potrdili. Hvala.</p>
            </sp>
            <sp xml:id="SDZ5-Redna-28-2011-05-19.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Janez Ribič.</p>
            </sp>
            <sp xml:id="SDZ5-Redna-28-2011-05-19.sp20">

               <speaker>JANEZ RIBIČ:</speaker>

               <p>Dober dan! Spoštovane gospe in gospodje!</p>
               <p>V Poslanski skupini Slovenske ljudske stranke smo že pred enim letom ob sprejemanju
               zakona v stališču spraševali, zakaj je treba hiteti in obravnavati zakone ne izrednih
               sejah, brez uskladitve s socialnimi partnerji, brez širše javne razprave. Čemu pri
               tako pomembni problematiki hitenje? Pravice in določbe, ki so se dopolnjevale 20 let,
               smo spremenili na hitro in z levo roko. Zato nas ne čudi, da prihaja Vlada pred nas
               že s spremembami. Naj ponovim besede kolega Presečnika, ki je lani hitro uveljavitev
               novih socialnih zakonov označil z besedami "misija nemogoče". Veseli pa nas, seveda,
               da se uveljavitev zakonov odmika v leto 2012. Še manj navdušeni smo poslanci
               Slovenske ljudske stranke sedaj, ko je predlog spremembe zakona prvotno vseboval
               zgolj popravke postopkov, ki so bili nedorečeni, na kar so opozarjali centri za
               socialno delo in poslanci že lani, in smo bili preslišani. To nas veseli, da so bile
               na odboru sprejete vsaj nekatere dopolnitve, da bosta zakona sploh izvedljiva. V
               Poslanski skupini Slovenske ljudske stranke se sicer globoko strinjamo, da so
               strukturne spremembe potrebne in nujne, strinjamo se, da je treba preprečiti
               kopičenje socialnih prejemkov tistim, ki z izigravanjem izkoristijo sistem in s tem
               dobijo več kot tisti, ki delajo. Pri tem pa opozarjamo, da se tega ne moremo lotiti s
               povzročanjem novih krivic in brez analiz in posledic. S kupovanjem socialnega miru na
               tak način dolgoročno ne bomo rešili socialne blagajne, zato poudarjam, da kljub
               podpori, da se uvede red na področju socialnih prejemkov, zagotovo v Poslanski
               skupini Slovenske ljudske stranke ne bomo podprli in se ne moremo strinjati z
               ukinitvijo državne štipendije za dijake in z ukinitvijo državne pokojnine. Zato
               vlagamo dopolnitev zakona in predlagamo, da do leta 2013 oziroma 2014 ostane državna
               štipendija tudi za dijake, starejše od 15 let. V obrazložitvi je Vlada navajala že
               lani, da sta oba socialna zakona povezana z izhodišči pokojninske reforme, v
               Poslanski skupini Slovenske ljudske stranke pa dodajamo, da sta povezana tudi s
               politiko štipendiranja, predvsem pa z načinom določanja premoženja prosilcev, ki se
               všteva v dohodek. Nove omejitve bodo prizadele predvsem ljudi s podeželja, ki ne bodo
               upravičeni niti do socialne pomoči in ne do državnih štipendij ter bodo izgubili tudi
               otroške dodatke. Take spremembe bodo imele dolgoročne posledice za izobrazbo mladih
               in s tem posledično za razvoj podeželja. Zato predlagamo, da ostanejo vsaj štipendije
               za dijake, da ne vzamemo možnosti mladim pri pridobitvi izobrazbe.</p>
               <p>Ali bomo zakon podprli, se bomo odločili v poslanski skupini Slovenske ljudske
               stranke, če bomo dobili ustrezna pojasnila in odgovore na postavljene dileme. Hvala.
           </p>
            </sp>
            <sp xml:id="SDZ5-Redna-28-2011-05-19.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členu in vloženemu amandmaju, ki jo bomo opravili na podlagi pregleda vloženega
               amandmaja z dne 18. 5. 2011.</p>
               <p>Prehajamo k 16. členu in v razpravo dajem 16. člen ter amandma poslanske skupine
               Slovenske ljudske stranke. Želi kdo razpravljati? Ja, prosim, gospod Janez Ribič in
               Bogdan Barovič. Najprej Janez Ribič.</p>
            </sp>
            <sp xml:id="SDZ5-Redna-28-2011-05-19.sp22">

               <speaker>JANEZ RIBIČ:</speaker>

               <p>Hvala za besedo.</p>
               <p>Nova socialna zakonodaja bo prizadela marsikoga. Najbolj dolgoročne posledice pa
               bodo, če ukinemo pomoč dijakom, če ukinemo možnost, da prejemajo državno štipendijo.
               Tudi Zakon o štipendiranju je še v razpravi, zato je možnost, da ga še dopolnimo.
               Poslanci Slovenske ljudske stranke se ne strinjamo z ukinitvijo državnih štipendij za
               dijake. Zato z amandmajem predlagamo, da se številka 18, 18 let, v besedilu 16.
               člena, ki spreminja 23. člen zakona, spremeni v številko 15, 15 let. Kar pomeni, da
               so do začetka šolskega oziroma študijskega leta 2013/2014 do štipendije upravičeni
               državljani Slovenije, ki so stari najmanj 15 let. Ukinitev štipendije za dijake bo
               slabo vplivala na dvig izobrazbe, ki je pogoj za hitrejši razvoj in konkurenčnost
               naše države. Prizadeti bodo najbolj otroci, saj so štipendije namenjene njim, ne
               staršem, medtem ko je otroški dodatek predviden kot socialni prejemek za starše, za
               pomoč pri vzdrževanju in skrbi za otroke. Otroški dodatek torej ne more nadomestiti
               namenskih sredstev za izobraževanje – državne štipendije. Nedopustno je tudi, da se
               istočasno sprejemajo ugodnejši pogoji za zaposlovanje tujcev v naši državi, na kar
               smo opozorili ob obravnavi Zakona o zaposlovanju in delu tujcev. Istočasno pa se s
               tem zakonom in Zakonom o štipendiranju zmanjšujejo možnosti najmlajšim državljanom,
               da bi se izobrazili, ker se jim zmanjšujejo možnosti za pridobitev državne
               štipendije. To bo zagotovo prizadelo najrevnejše dijake. Še posebej težko je staršem
               in dijakom iz oddaljenih krajev, ki nimajo dostopa do izobrazbe, starši pa nimajo
               dovolj sredstev, da bi jim omogočili najnujnejšo izobrazbo.</p>
               <p>V sedanjem času je srednja izobrazba najmanj, kar potrebujejo mladi, če želijo
               dobiti zaposlitev v vse večji konkurenci na evropskem trgu dela. Štipendiranje
               dijakov od 15 leta dalje podpirajo tudi mladinske organizacije in institucije, ter
               tudi Kmetijsko gozdarska zbornica Slovenije.</p>
            </sp>
            <sp xml:id="SDZ5-Redna-28-2011-05-19.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič</p>
            </sp>
            <sp xml:id="SDZ5-Redna-28-2011-05-19.sp24">

               <speaker>BOGDAN BAROVIČ:</speaker>

               <p>Hvala lepa.</p>
               <p>Ker govorimo o amandmaju k 16. členu, naj povem, da ga v Slovenski nacionalni
               stranki absolutno podpiramo. Začel pa bom s tem – dobro če že moramo, govorimo sedaj
               o zakonu po nujnem postopku –, da sem prepričan, da ni nobene osnove za nujni
               postopek. Nobene, glede na določilo iz poslovnika. Nobene.</p>
               <p>Štipendije za dijake, ki jih ne bo po predlogu tega zakona, niso namenjene staršem,
               da bodo šli z njimi v trgovino, ampak so namenjene dijakom, da se jim omogoči študij.
               Namesto, da bi ta država in pristojno ministrstvo, v tem primeru za šolstvo, stremelo
               k temu, da bi v doglednem času – pa bomo popularni, 2020 – dosegli vsaj 80 ali 70 %
               srednješolsko izobrazbo vseh Slovenk in Slovencev, jo na tak način režemo, uničujemo.
               Še posebej pa me to boli ob tem, da po drugi strani najdemo čas, voljo in denar, da
               izboljšujemo tujcem pogoje za bivanje, pogoje za delo, pogoje za izobraževanje,
               pogoje za ne vem kaj. Točno to je – tujcem dajemo in izboljšujemo pogoje za njihovo
               življenje, bivanje, delo v državi Republiki Sloveniji, domačim, srednješolcem,
               otrokom, starim od 15 let do 18 let, pa denar jemljemo. To je tako.</p>
               <p>En kolega je rekel, "državna blagajna ni brez dna, pa naj kdo pove, kako bomo ta
               denar dobili". Hudiča, kdo pa je na vladi?! Vlada naj to najde in naj pove! Kar se
               tiče subvencij za prevoz otrok, vam bom jaz povedal kako. Ko sem bil jaz župan, kljub
               subvencijam, ki so jih otroci, dijaki in študenti imeli, sem znal iz lastnega
               proračuna, ki je bil že tako skromen za socialno obubožano Zasavje in Trbovlje, še
               vseeno iz občinskega proračuna najti toliko denarja, da sem ga dijakom in študentom
               dal za brezplačni prevoz z lokalnim prometom po Trbovljah. 8 let, lahko greste
               pogledat. Pa še toliko denarja sem našel iz občinskega proračuna, ki je bil obubožan,
               ampak smo znali z njim ravnati, da smo še upokojencem dali subvencije oziroma del
               denarja iz občinskega proračuna za avtobusne prevoze. Župan je tako kot predsednik
               vlade, izvršna veja oblasti, mora ravnati s tistim, kar ima. Ampak mi smo to uspeli,
               pa nismo imeli veliko. Ne vem zakaj ta vlada ne more. Zakaj jemati dijakom možnost
               štipendij, glede na socialno stanje, kakršno je v tej državi? Nihče vas ne obsoja ali
               pa dobro, sami veste, koliko je ta vlada kriva za to socialno stanje, ampak v takšnem
               primeru je treba pomagati tam, kjer je, kolegi so že povedali, kjer je res potrebno,
               pri izobraževanju mladih. Vsi govorimo mladi, mladi, mladi. Treba jim je pomagati.
               Treba jim je dati to možnost. Treba. In je treba najti ta... Se najde. Če smo ga, če
               ga lahko, kolegi, občina ima 18 tisoč prebivalcev, pa smo našli. Tudi ta država bi
               našla ta denar za dijake in bi mirno lahko plačevali štipendije dijakom in pa tudi
               subvencije za prevoze, ki se v nekem delu jemljejo. In mimogrede, samo še en stavek,
               ker večinoma sem le govoril o 16. členu – spet primerjavo iz občine. Ko so ljudje
               hodili po pomoč na centre za socialno delo, so jih ti mirno pošiljali na občino in mi
               smo spet na enak način, ne vem s kakšnimi čudeži, iz občinskih proračunov, pa malo
               okoli ovinkov, tem ljudem pomagali, ker jim center za socialno delo ni, ker je rekel,
               "v 16. členu, 13. točka, piše tako, tega ne izpolnjujete, beži doma!" Prav smilijo se
               mi ti reveži, ki bodo zdaj hodili samo na socialno delo. Še tisti občinarji, ki bodo
               šli tja, ki so pomagali, torej občine, ki so pomagale tem revežem, pač iz svojega
               proračuna, kolikor so lahko, bodo ostali še brez tega. Center bo delal pa tako
               naprej, kot je. Ljudi bo zavračal, držal se bo kot pijanec plota vsake črke in vejice
               in ljudje bodo imeli še večji problem in ti problemi se bodo odražali na še večjih
               socialnih transferjih. Ti večji socialni transferji pa nas bodo peljali še globlje.
               Takšna zgodba je, pa ji verjamete ali pa ne. Z vsem spoštovanjem do truda vašega in
               do poskušanja, da bi ljudem pomagali. Kar se pa dijakov tiče, pa premislite, res
               premislite! Raje poglejmo, da bomo imeli leta 2020 res 60, 70 % vseh Slovenk in
               Slovencev s srednjo izobrazbo, ne pa, da strmimo k temu, da jih bomo imeli čim manj.
               Poznam politične sisteme, tudi bivša Jugoslavija je bila taka, ko so izkoriščali
               neuki narod, zato ker neuk narod je poslušen narod.</p>
            </sp>
            <sp xml:id="SDZ5-Redna-28-2011-05-19.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Samo da vam preberem seznam prijavljenih, potem bomo dali še prijavo, če
               bo treba. Alenka Jeraj, Marijan Pojbič, mag. Majda Potrata in dr. Andreja Črnak
               Meglič.</p>
               <p>Besedo ima Alenka Jeraj.</p>
            </sp>
            <sp xml:id="SDZ5-Redna-28-2011-05-19.sp26">

               <speaker>ALENKA JERAJ:</speaker>

               <p>Hvala za besedo.</p>
            </sp>
            <sp xml:id="SDZ5-Redna-28-2011-05-19.sp27">

               <speaker>PREDSEDNIK DR. PAVEL GANTAR:</speaker>

               <p>Samo trenutek, bom potem dal prijavo po tem prvem krogu, prav?</p>
            </sp>
            <sp xml:id="SDZ5-Redna-28-2011-05-19.sp28">

               <speaker>ALENKA JERAJ:</speaker>

               <p>Nekaj je bilo že rečeno o tem, zakaj zakon sprejemamo po nujnem postopku. Tudi sama
               se s tem ne strinjam. Nekaj časa je že jasno, da zakon ne bo mogel stopiti v veljavo
               tako, kot je bil predviden, na kar smo nekateri opozarjali že ob prvem sprejemu,
               torej pred enim letom.</p>
               <p>Ideja zakona in namen je seveda pozitiven in smo ga tudi mi podpirali, ker bo
               zagotovo pomenil manj zlorab, sistem bo bolj pregleden in lažje ga bo nadzorovati.
               Vendar pa se zatika, kot pri večini stvari, ki jih počnemo v tej državi ali pa, ki
               jih počne ta vlada. In se sprašujem, ali bo zakon se lahko uveljavil s 1. 1. 2012.
               Namreč, sami predvidevate, da bo vzpostavljena jeseni šele centralna evidenca
               udeležencev vzgoje in izobraževanja, potem visokošolsko izobraževanje šele v
               naslednjem letu. Vemo, da je lahko zelo hitro kakšen zamik, mesec ali dva mimo, in
               tudi 1. 1. 2012 ne bomo mogli uveljaviti teh sprememb. Poleg tega je sprememba
               oziroma ta zakon vezan tudi na zakon o štipendiranju. To je tudi eden od sistemov, ki
               bi moral biti stabilen in ga ne moreš spreminjati vsakih nekaj let, zato tudi tak
               odpor s strani tistih, ki naj bi stvari izvajali, centrov za socialno delo in še
               koga, ker je težko stvari začeti delati kvalitetno, če je vse pripravljeno samo na
               približno in niti sami ne vedo, kdaj bodo v bistvu vse pogoje imeli, da lahko stvari
               začnejo izvajati. Seveda bo pa potem gnev in slaba volja ljudi se vedno zgrnila na
               tiste socialne delavce, ki ne bodo pač mogli nekih stvari, nekih postopkov izpeljati.
               In bomo spet posplošeno govorili, da so neučinkoviti, da se ne trudijo, da ne delajo
               in tako naprej, medtem ko jim nismo pripravili v bistvu sistema, ki ga rabijo, da
               lahko svoje delo kvalitetno opravljajo.</p>
               <p>Zakon o štipendiranju, ki ga predlagate, prinaša cel kup nekih novih zadev.
               Fundacije, ki bodo spet nekaj stale – namesto, da bi ta denar namenili za štipendije,
               jih tu jemljemo mladoletnim dijakom, s čimer se tudi mi ne strinjamo.</p>
               <p>Poleg tega pišete, da bo oblikovan model vrednotenja nepremičnin, ki naj bi bil
               vzpostavljen novembra 2011 – ponovno mesec, dva zamika, pa ne bomo tega imeli s 1.1.
               Vse to me spominja na spremembo pravilnika o vrtcih, takrat, ko sem še delala na
               občini in sem pripravljala odločbe za olajšave otrok v vrtcih, ko smo s pravilnikom
               uvedli, da se upošteva med premoženje tudi avtomobil, na primer, in smo potem delavci
               na občinah ocenjevali, koliko je vreden nek golf in podobne stvari, oziroma ponavadi
               smo kar verjeli tistemu, kar je povedal, ker za to nismo bili usposobljeni, pa tudi
               stvar je izgledala prav smešno. Najbrž se bomo tu ukvarjali s podobnimi stvarmi.
               Ocena vrednosti nepremičnine v Ljubljani ali pa v nekih Halozah je najbrž velika
               razlika. In bomo spet nek sistem vzpostavili ali pa nek način, ki bo najmanj
               nepošten, kar pa je problem, če niso za vse enaki pogoji, saj imamo v ustavi
               zapisanih mnogo stvari o enakopravnosti in tako naprej.</p>
               <p>Zame je problematično tisto, na kar smo opozarjali o štipendijah za mladoletne
               dijake, zato bom podprla predlog Slovenske ljudske stranke. Mislim, da je bila to
               precej nedomišljena rešitev, ki bo dejansko vzela štipendije tistim, ki jih najbolj
               potrebujejo, iz oddaljenih krajev, z nizkimi dohodki, ker seveda štipendijo dobi
               tisti, ki ima nizke dohodke oziroma družina, ki ima nizke dohodke, in dijak, ki iz
               take družine prihaja. Tudi govoriti, da bodo zato višji otroški dodatki – po
               izračunih ne kaže, da bo temu tako, vsaj ne v taki višini, kot je ta trenutek
               štipendija, ki jo je, na primer, tak dijak prejemal oziroma jo ta trenutek še
               prejema.</p>
               <p>Zato, kot rečeno, bom podprla amandma Slovenske ljudske stranke. Upam, da bomo res
               uspeli do konca leta pripraviti vse tisto, kar je potrebno, da bo zakon s 1. 1. 2012
               začel veljati in da ne bomo nečesa vpeljali, potem pa ugotavljali, kaj vse je narobe,
               in se nam bodo zgodile podobne stvari, kot so se, če se spomnite, ko smo prestavljali
               štipendije na centre za socialno delo, kaj vse se je dogajalo na nekaterih območjih.
               Skratka, zaradi tistih, zaradi katerih take zakone sprejemamo, bi morale biti stvari
               pripravljene kvalitetno in pravočasno. Se pa strinjam, da je velikokrat to tudi
               težko, ampak zato si je pa treba dati realne roke, kdaj bomo nekaj vpeljali, ne pa
               hiteti včasih samo zaradi kakšne plus točke v kakšni kampanji.</p>
            </sp>
            <sp xml:id="SDZ5-Redna-28-2011-05-19.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Marijan Pojbič.</p>
            </sp>
            <sp xml:id="SDZ5-Redna-28-2011-05-19.sp30">

               <speaker>MARIJAN POJBIČ:</speaker>

               <p>Spoštovani gospod predsednik, hvala lepa za besedo.</p>
               <p>Uvodoma moram povedati, da je predlog, ki ga imamo danes na mizi, še ena v vrsti
               neumnosti, ki jih predlaga sedanja vlada. Še ena v vrsti neumnosti, ki jih predlaga
               sedanja vlada! In prosim, da mi gospod minister odgovori na vprašanje: Kaj so
               štipendije in kaj je otroški dodatek? In komu je namenjen otroški dodatek in komu so
               namenjene štipendije? Prepričan sem, da je otroški dodatek pomoč pri vzdrževanju in
               skrbi otroka, da pa je štipendija tista, ki pomaga otroku pri študiju. In prav tako
               sem povsem prepričan, da je tukaj s tem zakonom ponovno napad na periferijo. Ponovno
               napad na periferijo, ker vedno so ključni problemi, ravno na periferiji tam, kjer so
               otroci oddaljeni od izobraževalnih središč. In tisti otroci imajo največje probleme.
               Poleg tega so tudi tam večinoma starši, ki so slabše situirani od tistih, ki živijo v
               urbanih središčih. In če gospod minister misli, da bo z dodatkom ali pa s povečanjem
               otroškega dodatka nadomestil štipendijo, sem prepričan, da se zelo moti, ker sem
               prepričan, da bo morda otroški dodatek višji za petdeset evrov – ali pa recimo...
               točne številke je zdaj težko napovedati –, medtem ko pa bi štipendija morala biti
               vsaj 150 evrov, pa morda kakšen evro več. In iz samo tega je očitno sklepati, da gre
               ponovno za varčevanje in ponovno za polnjenje državnega proračuna, namesto da bi
               sledili ključnim in osnovnim ciljem te naše družbe. To je pa: če želimo to družbo
               razvijati, nujno potrebujemo kvalitetno izobražen kader in to lahko dosežemo na tak
               način, da bomo mladim primerno omogočili pogoje, da bodo lahko študirali. In s tem
               zakonom in s takimi rešitvami, ko ukinjamo štipendije dijakom od petnajstega do
               osemnajstega leta, zagotovo temu ključnemu cilju ne sledimo. Zagotovo temu ključnemu
               cilju ne sledimo! In zato bom podprl predlog amandmaja, ki ga je predlagala Slovenska
               ljudska stranka, s katerim se identificiramo tudi v Slovenski demokratski stranki in
               smo prepričani in še enkrat bom ponovil – da je to še ena v vrsti neumnosti, ki jih
               predlaga sedanja vlada! In da lahko to trdim, imamo možnost videti, v kakšni
               situaciji je današnja družba, kako ljudje v tej družbi živijo – imamo 120 ali več
               tisoč brezposelnih, ljudje, večina upokojencev živi na robu preživetja s 400, 500 ali
               pa nekaj evrov več, poleg tega večina zaposlenih je na robu preživetja, skoraj ne
               more preživeti in tako naprej in tako naprej. In to so tisti argumenti, ki trdijo, da
               ta vlada, skozi svoja tri leta vodenja te države, sprejema neumnosti na kubik. Hvala
               lepa.</p>
            </sp>
            <sp xml:id="SDZ5-Redna-28-2011-05-19.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima magistra Majda Potrata.</p>
            </sp>
            <sp xml:id="SDZ5-Redna-28-2011-05-19.sp32">

               <speaker>MAG. MAJDA POTRATA:</speaker>

               <p>Hvala za besedo gospod predsednik. Spoštovani gospod minister s sodelavko!</p>
               <p>Uvodoma moram povedati, da amandmaja Slovenske ljudske stranke k 16. členu ne bom
               podprla. Amandma je videti sicer zelo skromen, ker govori samo o tem, da se številka
               18 nadomesti s številko 15, v bistvu pa posega v koncept Zakona o uveljavljanju
               pravic iz javnih sredstev. Gre za to, da je otroški dodatek prva med pravicami iz
               javnih sredstev, s čimer je tudi pozicionirana in hierarhizirana pravica, in pomen,
               ki ga pripisujemo v zdajšnji koaliciji zagotavljanju ustrezne socialne varnosti v
               družini in pomoči države družine, je tudi to, da je otroški dodatek postavljen na
               prvo mesto. Leto 18 ni izbrano po naključju, ampak posega ali referira na status
               otroka po Konvenciji o otrokovih pravicah, ki upošteva otroka do osemnajstega leta.
               In zavajanje je, če strašite pred tem, da bo socialna ogroženost družin zaradi tega
               večja, zato ker se bo temu primerno tudi višina otroškega dodatka prilagajala glede
               na socialni položaj družine. Če pogledate razpredelnico v osnovnem zakonu, potem
               vidite, da ne bodo pri dohodkih na slabšem.</p>
               <p>Zelo populistično izrekanje, da zakon ukinja štipendije, je seveda velika
               manipulacija, zaradi tega, ker za srednješolce ostajajo v veljavi Zoisove štipendije,
               kadrovske štipendije in tiste za deficitarne poklice, kar pomeni, da je pravica, ki
               se seli iz enega transfera v drugega, samo pravica do državne štipendije. Torej se
               spreminja samo ime transfera, višina se prilagaja. Zdaj pa k drugim rečem, ki so bile
               tudi omenjene, pa je treba nanje reagirati, ker zavajajo. Govora je bilo o tem, kako
               nekatere rešitve niso dovolj domišljene in da pri realizaciji sprožajo težave, pa je
               bilo potem omenjeno tudi, kako so se štipendije selile na centre za socialno delo,
               ampak so verjetno pozabili tisti, ki so na to spominjali, da je to bila odločitev
               prejšnje vlade, da je pa ta vlada že morala tudi spreminjati višino cenzusa. Veliko
               je bilo govora o tem, kaj vse morajo narediti občine ali lokalne skupnosti namesto
               države. Oprostite, od župana dveh mandatov, pa še kakšnega drugega, pa tudi vsakega
               poslanca in poslanke bi pričakovala, da pozna obveznosti lokalnih skupnosti in zakaj
               dajemo lokalnim skupnostim tak pomen. Vas naj spomnim na 21. člen Zakona o lokalni
               samoupravi, ki lokalnim skupnostim nalaga skrb za socialno varnost občank in občanov,
               pa ne bom naštevala, kaj vse morajo – od otroškega varstva do skrbi za invalide -, če
               samo ta korpus varnosti za posebej pomembne, ranljive skupine omenjam. Ne morem pa
               seveda mimo zelo zelo z lahkoto spreminjanih in zavajajočih podatkov v zvezi z
               izobraževanjem. Ko so nekatere stranke predlagale obvezno srednjo šolo, so bili
               objavljeni tudi podatki, da obvezne srednje šole kot zahtevo nekega izjemnega pomena
               niti ni treba navajati, zato ker je že zdaj 90 % populacije zajete v sekundarno
               izobraževanje. Res se nam še vedno okoli 10 % populacije izgubi, ampak to je eden
               najnižjih odstotkov v Evropi. Tisto, o čemer je kolega Barovič govoril, je pa seveda
               stopnja izobrazbe celotnega prebivalstva, ki je zaradi tega, kar smo imeli po
               različnih starostnih stopnjah do zdaj narejenega, je kumulativen podatek. Ampak, če
               gledamo pa sedanjo populacijo in sedanje populacije, kot rečeno, enega najvišjih
               odstotkov zajete populacije v sekundarno izobraževanje imamo. Povem naj, da obstajajo
               potem še posebni programi za tiste mlade, ki so zgodaj izstopili iz izobraževanja in
               zelo zanimivo je bilo, da je v zlatih časih te države bilo zmanjšano subvencioniranje
               in financiranje ravno teh programov, ki so bili namenjeni za izobraževanje teh
               mladostnikov, ki so iz najrazličnejših razlogov zgodaj zapustili izobraževanje. Tako,
               da takrat, kadar navajate kakšne podatke in se sklicujete na eno ali drugo, je le
               dobro vedeti, zakaj je do česa prišlo. Ne vem pa, od kod zdaj ugotovitev, da ta zakon
               ni bil usklajen. Visoka stopnja podpore je bila temu zakonu izražena tudi v Državnem
               zboru, o nujnosti oziroma upravičenosti ali neupravičenosti nujnega postopka je bilo
               pa odločeno na kolegiju in kasneje tudi v Državnem zboru, tako da mislim, da zdaj ne
               kaže razpravljati o tem, ker je zakon po takem postopku sprejet. Hvala lepa.</p>
            </sp>
            <sp xml:id="SDZ5-Redna-28-2011-05-19.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za repliko je zaprosil Bogdan Barovič.</p>
            </sp>
            <sp xml:id="SDZ5-Redna-28-2011-05-19.sp34">

               <speaker>BOGDAN BAROVIČ:</speaker>

               <p>Hvala lepa.</p>
               <p>Bil sem napačno razumljen; dobro je povedati, zakaj repliciram. Seveda jaz vem, da
               tudi gospa kolegica Majda Potrata ve, da jaz poznam in znam brati črke zakona, ni me
               pa razumela. Na občini kot župan – pač jaz in verjamem, da še kdo drug – sem poleg
               tistega, kar je dolžnost lokalne skupnosti, poleg tistega, pokazal voljo, našel v
               zelo natančno opredeljenem proračunu tudi denar in dal še več, in to dijakom in
               študentom, za to, da so lažje študirali, da so bili resni, da so imeli lažjo pot do
               fakultet in do srednjih šol, kamor so hodili – več, kot bi bilo treba. Enako smo dali
               starejšim osebam več, kot bi bilo treba. Dali smo jim zato, ker smo jim s tem
               olajšali njihove poti do pokopališč in druženje in smo jim s tem olajšali že tako
               nizke pokojnine – več, kot pa nalaga zakon.</p>
               <p>Še eno repliko sem hotel imeti, ampak ne bom zdaj. Hvala.</p>
            </sp>
            <sp xml:id="SDZ5-Redna-28-2011-05-19.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika, Alenka Jeraj.</p>
            </sp>
            <sp xml:id="SDZ5-Redna-28-2011-05-19.sp36">

               <speaker>ALENKA JERAJ:</speaker>

               <p>Hvala.</p>
               <p>Jaz nimam težav s tem, da povemo, da mogoče kaj ni bilo narejeno tudi dobro v našem
               mandatu, ampak ravno zato sem hotela na to opozoriti. Mi smo takrat ocenili, da
               centri za socialno delo ne bodo imeli težav s tem, da se prenese odločanje o
               štipendijah na njih in da bo stvar stekla tako, kot bi morala. Ampak pojavile so se
               težave, kar pomeni, da so nekateri dobili štipendije kasneje. Zdaj mnogo več stvari
               prenašamo na centre za socialno delo. In da ne bi tisti, ki so prejemniki teh pomoči,
               ponovno z nekim zamikom bili upravičeni do tega oziroma dobili odločbe, je dobro, da
               stvari domislimo in uredimo prej.</p>
               <p>Je pa lepo, da priznate, da so bili kdaj zlati časi, ponavadi to slišimo samo v
               posmehljivem in sarkastičnem tonu. Tako da smo veseli, da ste končno spoznali, da smo
               imeli tudi zlate čase v tej državi.</p>
            </sp>
            <sp xml:id="SDZ5-Redna-28-2011-05-19.sp37">

               <speaker>PREDSEDNIK DR. PAVEL GANTAR:</speaker>

               <p>Zdaj pa ne vem, če je razlog za veselje, ampak vseeno...</p>
               <p>Dr. Andreja Črnak Meglič ima besedo.</p>
            </sp>
            <sp xml:id="SDZ5-Redna-28-2011-05-19.sp38">

               <speaker>DR. ANDREJA ČRNAK MEGLIČ:</speaker>

               <p>Najlepša hvala.</p>
               <p>Ponovno se vračam k izhodišču, da imamo pred sabo zakon, ki resnično prinaša
               radikalne spremembe pri uveljavljanju pravic iz javnih sredstev. In da je to tako
               velik zalogaj, da ga zgolj kabinetno ne moremo v celoti obvladati in se je treba
               prilagajati življenju. Da je to res velik zalogaj, so se verjetno zavedali tudi v
               prejšnji vladi, ki so imeli že leta 2007 napisan celoten zakon, pa niso imeli poguma
               verjetno, da bi ga uveljavili.</p>
               <p>Zdaj pa prehajam na vsebino amandmaja. Moram reči, da smo o teh vsebinah na odboru
               zelo intenzivno razpravljali, vendar pa se je treba včasih poslušati, pa tudi
               udeleževati sej odbora. Namreč, kaj nam je bilo ponovno povedano? Ponovno nam je bilo
               povedano, da je obseg sredstev ali pa višina državne štipendije pridružena znesku
               otroškega dodatka, tako da sedanji otroški dodatek vključuje znesek državne
               štipendije, s čimer se količnik za izračunavanje otroškega dodatka za dijaka
               radikalno poveča. To je prvo, kar nam je bilo povedano. Drugo, kar nam je bilo
               povedano, je bila analiza prejemnikov štipendij, ki je potrdila, da so se državne
               štipendije za dijake koncentrirale bolj v srednji del dohodkovne lestvice. In da
               pravzaprav tisti z najnižjimi dohodki so imeli manj državnih štipendij. S tem, ko
               naredimo ta preobrat in povečamo otroški dodatek – vemo, da imamo 8-stopenjsko
               lestvico otroških dodatkov –, bodo več prejeli tisti z nižjimi dohodki. To se pravi,
               da bomo tudi njim v večji meri omogočili možnost študiranja. Seveda pa smo vedno
               znova veseli občinskih pobud in dodatkov, ki dijakom oziroma študentom olajšujejo
               njihov študij.</p>
               <p>Tretja stvar, ki bi jo rada povedala, je, da dijaki – tudi sama sem imela z njimi
               pogovor – imajo največje probleme ne z višino, ampak imajo probleme s tem, da se
               otroški dodatek izračunava za družino in daje očetu ali materi. Oni pa bi želeli
               samostojno razpolagati s tem zneskom in prevzeti nase tudi odgovornost za to, da si
               zagotovijo ustrezne pogoje študija. Nihče tega ne preprečuje. 34. člen Zakona o
               uveljavljanju pravic iz javnih sredstev določa, da se lahko doseže dogovor – recimo,
               starši se lahko odpovedo temu znesku in se ta znesek nakazuje dijaku –, pri čemer
               opozarjam, ta znesek bo radikalno višji, kot je bila državna štipendija. Ampak jaz
               nimam nič proti, ker, kot berem Konvencijo o otrokovih pravicah, seveda, se želi dati
               večja avtonomija tudi otrokom v skladu z njihovo zrelostjo. Če so otroci sposobni s
               temi sredstvi razpolagati in v bistvu si zagotavljati pogoje šolanja, potem jaz nimam
               nič proti in bi seveda ta ukrep popularizirala in seveda dijakom predlagala, da se to
               tudi uporabi.</p>
               <p>Morda še to, ko se govori, kako se želi prišparati. Prav nič se ne želi prišparati.
               Če bi kdo pogledal natančno obrazložitev že pri prvem zakonu, bi ugotovil, da je
               učinek Zakona o uveljavljanju pravic iz javnih sredstev enak, kot je obseg vseh
               izdatkov za socialne transfere, ki jih dajemo danes. Res pa je nekaj – da se ti
               koncentrirajo oziroma ciljno usmerjajo na tiste, ki to pomoč najbolj potrebujejo.
               Recimo tiste stvari, kako bodo kmetje na slabšem in tako naprej... Mislim, kakšno
               stvar je pa treba prebrati! Nasprotno, nasprotno! Ravno s sistemom, ki ga uveljavlja
               Zakon o uveljavljanju pravic iz javnih sredstev, bo tem kategorijam zagotovljena
               višja pomoč in bodo pravzaprav izenačeni z ostalimi. Jaz ne vem, res, neznosno lahko
               je manipulirati s floskulami, ki se lepo slišijo. Ampak jaz vseeno mislim, da v tej
               družbi ne bomo daleč prišli, če bomo nadaljevali na tak način. Mislim, da je prav, da
               se zavemo odgovornosti, ki jo imamo pred državljankami in državljani, in tega, kar
               pravzaprav želimo doseči. In prav je, da tako, kot smo zastavili stvari že v
               preteklosti – in ne rečem, da tudi vaša vlada ni bila del te zgodbe –, da pravzaprav
               gradimo socialno državo na način, da bomo podpirali tiste, ki pomoč potrebujejo. Tudi
               tiste, ki jih sedanji sistem ne vključuje, in treba jih je poiskati in jim pomagati.
               Vendar pa tistim, ki na nek način vendarle tudi zlorabljajo sistem, to onemogočimo.
               To, če drugega ne, ustvarja slab priokus. Hvala lepa.</p>
            </sp>
            <sp xml:id="SDZ5-Redna-28-2011-05-19.sp39">

               <speaker>PREDSEDSEDNIK DR. PAVEL GANTAR:</speaker>

               <p>Hvala lepa. Je še želja po razpravi? Odpiram prijavo.</p>
               <p>Besedo ima mag. Borut Sajovic.</p>
            </sp>
            <sp xml:id="SDZ5-Redna-28-2011-05-19.sp40">

               <speaker>MAG. BORUT SAJOVIC:</speaker>

               <p>Hvala lepa za besedo, gospod predsedujoči. Prijazen pozdrav ministru, sodelavcu in
               pa sodelavki!</p>
               <p>Življenje je pač tako, da tisti pametni napake prepoznavajo in odpravljajo, oni
               drugi jih pa ponavljajo. In v tem je težava. Jaz oceno ministrstva spoštujem. In prav
               in korektno je, da so nam povedali, da na reševanju problemov delajo, da je zadeva
               zahtevna in da se potrebuje več časa. Zato bom predlog tega zakona brez težav lahko
               podprl.</p>
               <p>Bi pa želel v tej moji razpravi opozoriti na par stvari in prosil tudi za konkretne
               odgovore. Seveda, eno je res, da pri vrednotenju premoženja smo vezani na vrednotenje
               nepremičnin. In zagotovo bo nepremičnina v Ljubljani ocenjena drugače kot tista v
               Halozah. V obeh primerih bomo dobili neko število. Tu ne vidim nobenih težav. Tudi
               ocenjevanje vrednosti avtomobila – obstajajo katalogi, povprečki, z desetimi,
               petnajstimi sekundami klika na internet, se po Eurotaxu dobi pravi podatek. Nekaj več
               težav pa imam že z županskimi izkušnjami, s tistimi nepremičninami, ki jih imajo
               številni slovenski državljani v drugih republikah. Da vam povem en primer. Nekdo, ki
               ima v občini nepremičnino, ne dobi občinskega stanovanja. Nekdo, ki ima pa eno, dve
               ali tri nepremičnine v sosednji republiki, pa stanovanje dobi. Dobi stanovanje, dobi
               subvencijo in še kopico socialnih transferov, mogoče pa zraven dela še na črno v
               sosednji Avstriji. In detekcijo takih primerov pričakujem. Mi smo si kot občina
               privoščili in smo prek ambasade dobili podatke za eno od sosednjih republik, kdo ima
               tam premoženje in seveda tistih na prednostno listo za bivalne enote ali stanovanja
               ne uvrščamo, kajti tak standard, kot ga imajo nekateri, privilegiran, že desetletja v
               tej državi, Slovenke in Slovenci v drugih državah nimamo in to je treba odkriti.
               Treba je obravnavati vsak primer, mogoče tudi s kančkom detektivske žilice, pa ne iz
               pisarne, na terenu posebej. Jaz moram reči, da tudi ko smo preverjali, kdo živi v
               občinskih neprofitnih stanovanjih, smo odkrili ljudi, ki so, preden so se prijavili,
               svoje stanovanje imeli, pa so ga prodali, zato da izpolnjujejo pogoje na razpisu. Kaj
               so naredili s tistim denarjem, je njihova pravica. Naša odgovornost pa je, da se
               seveda pozanimamo, kaj je s tem, in to bi recimo tudi pričakoval še od bolj
               operativnega delovanja centrov za socialno delo. Nekateri nam seveda tudi lažejo in
               zavajajo o številu družinskih članov, ki v resnici živijo na tistem naslovu. Tudi to
               je treba urediti. Ne boste verjeli, ampak slovenska zakonodaja odpušča, da v nekem
               stanovanju na 40 kvadratih, da prijavimo sto ljudi. To omogoča prijavo stalnega
               bivališča. Stalno bivališče pa ni nekaj kar tako. Od njega seveda so odvisne
               stanovanjske in druge socialne pravice in poleg vaših zakonov s področja sociale,
               moramo mi narediti red tudi na drugi zakonodaji. Nekdo, ki recimo prihaja iz ene od
               balkanskih državic, se prijavi v Sloveniji, to mu pomeni, ker je Slovenija evropska
               država, odskočno desko za delovno mesto recimo v gradbeništvu v Avstriji in Nemčiji,
               ampak tisti čas, ko je prijavljen v kakšni od slovenskih občin, pa mu številne
               socialne pravice pripadajo. In je v boljšem položaju, ko konec meseca potegne črto,
               kot pa nekdo, ki ima recimo v eni od tržiških tovarn 500, 600 evrov plače ali pa, ki
               ima pokojnino.</p>
               <p>Nadalje, primeri iz življenja, iz prakse. Gospa ima stanovanjsko hišo, v kateri so
               tri stanovanja. Ker je pa malo posebna po svojih željah in zahtevah, in to ji
               priznavam, pa v tej hiši, kjer bi lahko živele tri družine, živi sama. Mi ji pa na
               centru za socialno delo kupujemo kurilno olje za ogrevanje, namesto da bi gospo
               prepričali, "dobili boste to zadevo, vendar mi vam svetujemo, prodajte hišo, kupite
               si garsonjero, stanovanje ali pa še kaj". Tudi to, kar je kolega Barovič rekel, je
               res. Ko se marsikdaj na centru za socialno delo znajdejo v težavi, pa da je problem
               samo na hitro rešen in preložen, potem se reče, "pojdite na občino, tam boste rešili
               to pa to pa to pa to". In zato sem tega sistema vesel in že smo pri ljudeh. Tudi na
               področju te socialne dejavnosti bodo ključno vlogo nosili tisti, ki bodo tam
               zaposleni. Dogovarjali smo se in tako v zakonu tudi zapisali, da se del kadra iz
               občin prenese na centre za socialno delo, ampak na terenu, ne vem koliko to čutite na
               ministrstvu, se je že začel odpor. Tam ne bi vzeli vseh. Nekateri, ki so to delo
               čisto kvalitetno in dobro opravljali na občinah, pa mogoče nimajo formalne izobrazbe,
               so v tistih službah nezaželeni. In pa obratno, pa bom grob, najbrž je v tem centru pa
               kakšen tak, ki ima formalno izobrazbo kompletno, ampak v praksi pa nima žilice, čuta
               in pa odgovornosti za tisto delo. Pa to ni kritika vsepovprek, kakšen posameznik je,
               drugače moram reči, da s službami, s katerim sodelujem, imamo kar dobre in pa
               korektne odnose. Hočem pa povedati, da nas čaka res veliko dela, obravnavanje vsakega
               primera posebej, spremeniti tudi miselnost, in če hočemo to doseči, potem moramo
               ministru in pa njegovi ekipi dati čas, razumevanje in še kaj. Če ne bo šlo, pa se
               sliši to mogoče čudno, je zagotovo bolje, da če ne bomo januarja uspeli vsega
               urediti, da rešimo vsaj nekaj, začnemo, potem pa dograjujemo eno pravico, eno
               evidenco in tako naprej. Kajti, če bomo preveč hiteli, potem lahko naredimo kakšno od
               takih napak, ki se v dobi informatike rade zgodijo, kot recimo je bil naš potem
               nepotreben, političen prepir o štetju izbrisanih. Tam je seveda svoje opravila in pa
               dala podatke tehnika, računalniški programi, vendar tisto, kar računalnik da ven, ni
               vedno res. Krivi pa smo mi, ki smo ga pozvali in pa vprašali. Enostavno, pobudo
               ministrstva podpiram, ji dajem podporo, opozarjam na te, bi rekel, praktične,
               operativne pomanjkljivosti in pa nerešena vprašanja in jaz sem prepričan, da jih bomo
               s skupnimi močmi uspešno rešili. Hvala lepa.</p>
            </sp>
            <sp xml:id="SDZ5-Redna-28-2011-05-19.sp41">

               <speaker>PREDSEDNIK DR. PAVEL GANTAR:</speaker>

               <p>Besedo ima Vito Rožej. Razpravljamo o amandmaju o 16. členu.</p>
            </sp>
            <sp xml:id="SDZ5-Redna-28-2011-05-19.sp42">

               <speaker>VITO ROŽEJ:</speaker>

               <p>Hvala lepa za besedo, gospod predsednik.</p>
               <p>Kolega Sajovic je zelo lepo in plastično opisal razloge, zaradi katerih je bilo
               treba ta del zakonodaje spremeniti. Zato, da bodo sredstva, ki jih država namenja za
               socialo – in ta, kot je bilo tudi že povedano, niso manjša, so kvečjemu večja, kot so
               bila kakšno leto prej, to je razumljivo, ker so zaradi krize tudi potrebe večje –, da
               bodo ta sredstva res pravilno ciljana, da bodo šla v prave roke, ne pa, kot se je
               lahko doslej dogajalo, pogosto tudi v napačne. Jasno je, da je seveda prav, da država
               na tem področju sredstev ni zmanjševala. Res pa je, da če se pojavijo neke nove
               potrebe, tako kot je bilo v tem primeru in o čemer govori ta amandma, glede
               štipendij, da je treba pač nova sredstva nekje najti. In Vlada je – tu je pa mene
               kolega Barovič narobe razumel –,ravnala tukaj odgovorno in je pač si zamislila, da bi
               ta sredstva lahko prišla iz malega dela, da bi pač generacija solidarno – tisti, ki
               bodo imeli več in ustvarjali več, dali kaj tudi tistim, ki imajo manj in to bolj
               potrebujejo. Podobno je seveda tudi pri odločitvah, ki so pred nami glede dela na
               črno ali pa pokojninske reforme; če se mi odločimo, da bomo delali na črno, potem
               najbrž, da ne bomo pričakovali socialnih podpor. Seveda, če državi ne plačujemo
               davkov, zakaj bi država nam pomagala? Neka osnovna odgovornost pa najbrž da v vsakem
               od nas je. Ta država ni vreča brez dna, ta država tudi nima več svoje kovnice oziroma
               tiskalnice denarja in si pač ne more privoščiti česa, kar si je mogoče kakšna država
               prej lahko privoščila. Kam je to vodilo, se spomnijo vsi tisti, ki so še živeli v 80.
               letih, pa v neki inflaciji, ki je šla v tisoče odstotkov in tako naprej. To najbrž da
               ni način, ki bi zagotavljal na dolgi rok vzdržnost. Lahko, da je seveda komu pomagal
               do poceni hiše in v tem je ravno problem. Kako lahko nekdo pride do poceni hiše,
               kasneje pa, ko je recimo v zdajšnjih letih v penziji, pač prejema povprečno pokojnino
               in reče zase, da je reven. To se meni zdi neumnost, kolega Pojbič, ne pa, da je
               predlog Vlade neumnost. Če boste primerjali 60-letno upokojenko z lastnim stanovanjem
               in 30-letno uslužbenko s povprečno plačo, upokojenka pa recimo, da ima povprečno
               pokojnino, ki je resda nizka, uslužbenka pri 30-ih letih pa nima lastnega stanovanja,
               si lepo izračunajte, kaj ju čaka v naslednjih 35 letih. Bog daj upokojenki zdravja.
               Kdo je tukaj v resnici na slabšem? Kako si lahko s povprečno plačo uslužbenka pri 30
               letih sploh kupi stanovanje v naslednjih 35 letih, kolikor jo čaka do pokojnine? In,
               kako dobro bi lahko upokojenka naslednjih 35 let živela s povprečno pokojnino, če
               seveda tega stanovanja, nepremičnine ne bi prodala, unovčila, šla v najemno
               stanovanje ali kaj drugega. Kdo je tukaj revež? In od 30-letnice seveda pričakujemo,
               da bo imela še najmanj tri otroke, zato ker je nataliteta slaba. Lepo vas prosim! Kdo
               je tukaj revež? In ravno ta zakon je ta, ki ta nesorazmerja gladi in mehča.</p>
               <p>Veliko besed je bilo tudi rečenih, da se vrnem k amandmaju, o tem, kaj pomeni
               sprememba izplačevanja državnih štipendij v obliki otroških dodatkov staršem ali pa
               direktno upravičencem oziroma dijakom. Nekaj je treba povedati, kot je bilo že
               rečeno. Obstajajo še druge vrste štipendij, ki jih lahko dijaki dobivajo
               individualno. Ta je pa pač državna pomoč, državna štipendija je socialni korektiv. Ta
               gre pač v tem sistemu, kakršnega imamo, družini. Zanimive so bile včerajšnje debate
               ob družinskem zakoniku, ko smo gromoglasno lahko poslušali, kako oče in mama točno
               vesta, kaj je za otroka dobro. Onadva skrbita za njega. Njima je vse jasno. Otrok
               nima kaj skrbeti, če ima očeta in mamo. In oče in mama se bosta ja prav odločila za
               tega otroka. Otrok je pa, po slovenski zakonodaji, vsak, ki je mlajši od 18 let. Kaj
               sedaj? Kako smo se odločili včeraj? Kako ste nekateri govorili včeraj? Kako govorite
               danes? Če oče in mama vesta, kaj je dobro za otroka do 18 let, potem mu bosta pač
               najbrž dala toliko, kolikor se njima zdi, da je dobro in prav pri njegovih letih. Še
               več; dopušča ta zakon z amandmaji, ki so bili sprejeti, da lahko ob soglasju družine,
               seveda, 15-letnik tudi dobi v svoj žep ta otroški dodatek, ob soglasju družine. Oče
               in mama že vesta. Kaj bi sedaj radi? Skratka, patriarhalno družino, kjer starši vedo
               vse, kako je dobro in prav, ali pač 15-letnike, ki bodo ekonomsko samostojni. To je
               zelo iluzorno pričakovati. Jaz bi si želel, da bi mi spodbujali nekako ekonomsko
               neodvisnost mladih. Ampak v trenutnem sistemu, kakršnega imamo, sistemu socialnih
               podpor, ko pač otrok do 18 leta – če pa študira, pa do 26 leta – sodi ekonomsko v
               svojo družino in se na tej podlagi tudi izračunavajo vsi socialni korektivi, ki jih
               država plačuje, pač drugače ne gre. Jaz nisem slišal, da bi kdo tukaj
               problematiziral, zakaj so otroci po 15. letu dohodninska olajšava za starše. Tega pa
               pač ni bilo slišati, čeprav bi to logično sledilo. Če boste otroku dali štipendijo
               direktno v roke, potem pač naj ne bo več olajšava za starše, saj se bo živel sam s
               tisto štipendijo, menda, ali kako si zdaj to predstavljamo. Skratka, mislim, da je ta
               zakonski predlog konsistenten in utemeljen. Predlogi, ki bi ga želeli spreminjati pa
               zelo parcialno rešujejo nekatere stvari in prav gotovo niso sistemski.</p>
               <p>Tisto, kar je bilo še rečeno tudi zelo demagoško in populistično o tem, koga naj bi
               taka zakonska sprememba prizadela – vsekakor ne drži, da najrevnejše. Ravno tem bo
               najbolj pomagala, ker prejemki se bodo sedaj delili bolj ciljano, kot doslej.</p>
               <p>Pa še nekaj je treba povedati, kar se tiče te smiselnosti investiranja v slovensko
               izobrazbo in tako naprej. Če bi šli pogledat podatke o tem, kdo je bil brezposeln v
               Sloveniji, še posebej pred to krizo, ki je na Zavod za zaposlovanje poslala predvsem
               slabše izobražene, bi bili presenečeni, kako visok delež visoko izobraženih je v
               Sloveniji brezposelnih. Tukaj na tem področju smo najbrž da v evropskem vrhu. Toliko
               ljudi z diplomo brezposelnih, kot je v Slovenji, po Evropi ne boste našli. Se je za
               vprašati, ali mi pravilno in ciljano se gremo tudi našo izobraževalno politiko
               oziroma kaj je narobe s slovenskim gospodarstvom, da te visoko šolane kadre ne zna
               izkoristiti. Ampak to ni stvar, ki bi se v prvi tikala Ministrstva za delo, družino
               in socialne zadeve. Skratka, logično je, da se bo tudi ta cenzus za štipendije
               zmanjšal, če sredstev ni. Mislim, da je študentska generacija sama lepo povedala,
               kako si želi zaslužiti za svoj študij; želi si zaslužiti s študentskim delom. Torej,
               od države težko pač pričakuje pomoč, če sama za to ne misli nič dati. In te rešitve
               so posebej na tem socialnem področju, ki se tiče solidarnosti, ki se tiče nas vseh,
               je treba videti celotno sliko, ne pa samo vsak sam svoj položaj. Ker če ne, seveda,
               velja: ker je naše, je tudi moje, kar je pa moje, pa te države ne briga. Ni tako. Ali
               je naše vse ali pa ni nič od nikogar in ima vsak samo svoje stvari. In tukaj smo
               sedaj na točki odločitve. Hvala.</p>
            </sp>
            <sp xml:id="SDZ5-Redna-28-2011-05-19.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Dejan Levanič.</p>
            </sp>
            <sp xml:id="SDZ5-Redna-28-2011-05-19.sp44">

               <speaker>DEJAN LEVANIČ:</speaker>

               <p>Hvala lepa za besedo.</p>
               <p>Jaz moram reči, da tega amandmaja ne bom podprl. Kar nekaj argumentov gre v to smer.
               Rad bi pa samo dejal, da če so kdaj bili narejeni pozitivni premiki v spreminjanju
               štipendijske politike, so bili narejeni v tem mandatu, kljub krizi. In se strinjam
               tudi z razpravljavci, ki pravijo, da bi na tem področju morali narediti še več, vedno
               več, in tudi v prihodnje verjetno se bo ta tema glede štipendij odpirala. Če se samo
               spomnite prejšnjega mandata, veste, da je bila narejena napaka, to je tudi bilo
               priznano, da se je v sam cenzus štelo veliko nekih transferjev, ki so prihajali k
               družini, od otroškega dodatka, pa če je kdo prejemal pokojnino itn., in hitro se je
               zgodilo, da je na neki točki pred vrati ostalo 17 tisoč mladih ljudi. Torej je
               takratna vlada v bistvu spoznala, da je naredila napako in ni bilo več moči to
               spremeniti nazaj in ravno tisti, ki so prihajali iz oddaljenih mest, so bili tukaj na
               slabšem, zato ker so ostali brez štipendij. 17 tisoč je bilo takšnih mladih ljudi.
               Leta 2009 je ta vlada v bistvu sprejela Zakon o štipendiranju, kjer je to anomalijo
               odpravila in je v bistvu prišla do tega, da se je zvišal tudi cenzus, kar je bilo
               zelo pomembno, zato ker so mnogi, ki so ravno prihajali s podeželja ali pa iz ne
               tistih izobraževalnih središč, lahko prišli do štipendije. In ravno ta sprememba
               Zakona o štipendiranju je leta 2010 prinesla 10 tisoč novih štipendij, tako da v tem
               mandatu, kljub krizi, deset tisoč novih štipendij je korak v pravo smer. Se pravi, se
               je naredilo na tem področju veliko.</p>
               <p>Potem se je odvijala zgodba z zakonom o malem delu. Tukaj smo imeli možnost kar
               nekaj narediti, spet na področju štipendij, odvzeti nekaj denarja, ki se
               nekontrolirano porablja znotraj študentskih organizacij. To še seveda lahko naredimo
               tudi v prihodnje, Zakon o skupnosti študentov je možno odpreti, tako da računam, da
               bo ministrstvo razmišljalo tudi v tej smeri, kaj narediti na tem področju. In če bi
               imeli sprejet zakon o malem delu, bi imeli tudi nek del večjih sredstev, ki bi jih
               lahko namenili za štipendije. In sedaj je tukaj pred nami Zakon o uveljavljanju
               pravic iz javnih sredstev, ki na neki točki omogoča večje število štipendij tistim,
               ki so stari 18 in več – večje število štipendij in višje štipendije. Ker naloga
               države je, da poskrbi predvsem za tiste, ki so postali na nek način z 18 leti
               samostojne osebnosti, ki morajo poskrbeti – tudi po zakonu, če gledamo tako – sami
               zase, da jim država v čim večji meri pomaga, in to je v tem zakonu tudi zagotovljeno.
               Ni pa res, da bi ukinili kakršnokoli pomoč dijakom, ki so stari med 15. in 18. letom.
               Ne dobivajo več po tem zakonu štipendije, imajo pa druge transferje, dohodke, ki jim
               bodo prav tako omogočali še boljši oziroma lažji dostop do izobraževanja. In zaradi
               tega je treba ta zakon sprejeti. Predsednica Odbora za delo, družino, socialne zadeve
               in invalide, dr. Andreja Črnak Meglič je že dejala, da bo v bistvu ta štipendija
               preusmerjena v otroški dodatek. Otroški dodatek je transfer, ki pripada družini in
               družina oziroma starši so odgovorni, da skrbijo za otroka do 18. leta. In ključna
               sprememba oziroma dopolnilo k temu zakonu pa je, da lahko ta otroški dodatek, ki bo
               višji, kot je bila ta štipendija, ki jo je sedaj dijak prejemal, lahko prejemal dijak
               osebno na račun. In to je tista dilema, ki je bila med vsemi nami, tudi med dijaki,
               ker vsi se strinjamo, da je štipendija prišla prav predvsem mladim ljudem, ki so
               postajali počasi samostojni in so potrebovali tudi nek nauk o tem, kako razpolagati z
               lastnimi sredstvi, in ta štipendija je bila moč, da se to naredi. Sedaj bo imel skozi
               otroški dodatek višji, torej višji bo otroški dodatek, če primerjamo štipendijo, ker
               se spreminja količnik, in lahko bo imel ta sredstva, prejemal ta sredstva na svoj
               lastni račun. In to je tisto, kar smo vsi skupaj želeli doseči. Tako da ta zakon je
               sigurno, če ga gledamo celostno, korak naprej.</p>
               <p>Zdaj, v našem segmentu je pa pomembno samo tole: mi moramo zagotoviti vsem tistim,
               ki imajo najnižje dohodke, da bodo prejemali zadostno število pomoči s strani države,
               kar se financ tiče, da bodo lahko dostopali do izobraževanja. Ta zakon razporeja
               višje otroške dodatke ravno tistim družinam, ki imajo najnižje dohodke. In zaradi
               tega je, seveda po mojem mnenju, vreden podpore. Hvala lepa.</p>
            </sp>
            <sp xml:id="SDZ5-Redna-28-2011-05-19.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Robert Hrovat.</p>
            </sp>
            <sp xml:id="SDZ5-Redna-28-2011-05-19.sp46">

               <speaker>ROBERT HROVAT:</speaker>

               <p>Hvala lepa za besedo.</p>
               <p>Ta zakon, sem prepričan, ne bo začel veljati 1. 1. 2012. Zdaj so to ugotovili tudi
               koalicijski poslanci. Dejstvo je da je na centrih za socialno delo prišlo, tako kot
               je gospod Sajovic rekel – tudi jaz imam te podatke –, do nekega odpora, da bi ta
               zakon pravzaprav stopil v veljavo v takšni meri, kot je bil predlagan pred enim
               letom. Zdaj, kaj je tukaj v ozadju, ne vem, ampak dejstvo je, da smo tudi mi morda
               nekoliko podcenili razsežnost tega problema, ko se je ta zakon pred enim letom
               sprejemal.</p>
               <p>Ampak, da se osredotočim na amandma, bi rekel, da ta amandma zagotovo bom podprl.
               Dejstvo je, da se dijakom jemljejo štipendije. To ne trdim jaz. To trdijo
               predstavniki dijaške organizacije. To trdi tudi študentska organizacija,
               solidarnostno z dijaki. Da ne boste rekli ponovno potem, "Slovenska demokratska
               stranka ponovno nekaj rovari proti temu zakonu". Želim vas še enkrat opozoriti: proti
               temu zakonu oziroma proti takšni rešitvi – ne zakonu, pač pa proti tej rešitvi o
               štipendiranju – so dijaki in študentje. Podobno, kot so bili proti malemu delu. Ne
               verjamem, da bo prišlo do referenduma, ampak dejstvo je, da temu nasprotujejo. In kaj
               to pomeni? Če pod to potegnemo črto, je, da ponovno ni bilo vzpostavljenega
               socialnega dialoga. Da ni bilo nekega partnerstva, kot bi si ga vsi skupaj želeli. In
               to se ni zgodilo prvič, to se je v temu mandatu zgodilo že večkrat. Pa ne samo z
               dijaki, študenti, tudi z ostalimi, tudi s sindikati.</p>
               <p>Torej, moje mnenje je, da štipendija je štipendija, otroški dodatek je pa otroški
               dodatek. In tako bi moralo tudi ostati in stati. Štipendijo dijaki ali pa študentje
               porabijo za svoje potrebe, ki jih imajo, pa najsi bo to prevoz, lahko jim je tudi
               neka žepnina na nek način. Ta otroški dodatek pa kljub temu, da zakon dopušča, da se
               lahko doma dogovorijo, da bo šlo direktno na račun dijaka, marsikje ne bo šlo. Dijaki
               imajo tukaj prav. Marsikje to ne bo šlo. Marsikje niso urejene razmere v družinah
               tako, kot bi si želeli. In zato mislim, da je usmeritev tukaj na nek način zgrešena
               in bi bilo bolj prav, da štipendija ostane štipendija, otroški dodatek pa ostane
               otroški dodatek, v kakršnihkoli višinah že.</p>
               <p>Ampak opozoril bi pa še na eno to vsebinsko spremembo, o kateri sem prej govoril, ko
               se ta cenzus za upravičenost do državne štipendije do začetka študijskega leta
               2013/2014 spreminja. S 64 % se postavlja na 53 % neto povprečne plače na družinskega
               člana. Pa me zanima, gospod minister, kaj bo to pomenilo za število štipendij, kaj bo
               to pomenilo na splošno? Torej amandma, ki govori o štipendiji, štipendijah za dijake,
               bom podprl, kako bo moja osebna podpora zakonu, o kateremu bomo glasovali na koncu,
               pa je tudi odvisno od sprejema tega amandmaja, ker mislim, da ta amandma je tako
               močan, da se mu splača prisluhniti in tudi na koncu lahko pretehta pri odločitvi o
               podpori temu zakonu. Dejstvo pa je, da ta zakon sprejemamo danes ponovno po enem letu
               samo zaradi nesposobnosti ministrstev, ki so vključena v reševanje te problematike, v
               zvezi s kadri, v zvezi s prenosom evidenc in tako naprej. Dejstvo je, da birokrati
               očitno vodijo to državo, da na ministrstvu bi bilo treba usekati po mizi, pa reči:
               "Takole bo!" In to je treba narediti in postaviti roke. Ne pa zdaj, ko ti roki niso
               bili izpolnjeni, bomo rekli, "v redu, pa dobro, dajmo podaljšati še za pol leta", in
               čez pol leta bomo spet tukaj sedeli, ker bomo spet podaljševali še za pol leta, sem
               prepričan. Če pa ne, pa hvala bogu, bom pa vesel. Hvala lepa.</p>
            </sp>
            <sp xml:id="SDZ5-Redna-28-2011-05-19.sp47">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Besedo ima Vili Rezman.</p>
            </sp>
            <sp xml:id="SDZ5-Redna-28-2011-05-19.sp48">

               <speaker>VILI REZMAN:</speaker>

               <p> Hvala lepa, gospod predsednik.</p>
               <p>No, mi smo že napovedali podporo nepovezanih poslancev spremembi zakona in povedali
               smo, da nas sili k razmišljanju tudi predlog amandmaja in da se bomo odločili, kako
               ravnati v zvezi s tem amandmajem, potem, ko bomo slišali odzive ministrstva še
               enkrat. Danes se to še ni zgodilo, domnevam, da se bo. Sami pa ne nameravamo ne
               atakirati rešitev ne biti njihovi apologeti, zato morebiti nekaj vprašanj raje, za
               katere prosim, da bi bili slišani tudi odgovori.</p>
               <p>Zdaj, mi ločimo problem na dva dela, en del je del višine sredstev. In drži, da so
               predstavniki dijakov in študentov, ki so obiskali tudi nas, predstavljali tabele in
               izračune, ki govore drugače, kot govorijo izračuni na Ministrstvu za delo, družino in
               socialne zadeve. Zdaj nas zanima, ali so na ministrstvu soočili te različne izračune
               in ali imajo argumente za to, da so izračuni, ki so jih predstavljali študentje in
               dijaki, napačni? Če da, potem bi radi to danes slišali.</p>
               <p>Drugo vprašanje v zvezi s tem je, kar se tiče mase sredstev za otroške dodatke in
               mase sredstev za štipendije, če bi bile državne štipendije za dijake še naprej
               omogočene. In seveda razmerje, če bi bilo štipendij več, potem ista masa sredstev ne
               zadostuje, potem se to prerazporedi.</p>
               <p>Drug problem, ki nas muči, pa je problem tega, da se seveda ta sredstva, otroški
               dodatki, namenjajo družini. Mi nimamo nič zoper to, vendar se nam zdi upravičeno
               vprašati, ali je to boljša rešitev kot rešitev, da štipendije, ki so namenjene
               dijakom in dijakinjam, dobijo dijaki in dijakinje in si s tem povečujejo svojo
               samostojnost, svojo osebnostno zrelost, se na ta način tudi vzgajajo za
               gospodarjenje, za prevzemanje odgovornosti zase. Ker to marsikdaj že zdaj počno,
               zlasti v tistih družinah, kjer je recimo socialna, materialna, finančna situacija
               relativno slaba, pa študentje že zdaj pomagajo celo k preživljanju družine s svojim
               delom – bodisi preko napotnic, bodisi da delajo v okviru sive ekonomije. Torej tam se
               računa na njihovo odgovornost, na njihovo samostojnost, da bi pa razpolagali s tem,
               kar tudi sami ustvarjajo ali pa jim je namenjeno skozi socialni transfer, to se jim
               pa nekako zdaj ne omogoča več.</p>
               <p>Mi vemo, da se lahko straši odpovedo štipendiji na ta način, da jo direktno
               prejemajo dijaki in dijakinje. Ravno tako bi lahko zapisali, da se bodo dijaki in
               dijakinje odpovedali tej svoji pravici, bodo rekli, "bodo starši raje ravnali s tem
               našim denarjem". Tako, da ta argument ni dober argument, ker v kakšnih drugih
               primerih, ko govorim o družini in o odnosu med otroci do 18 let in med starši,
               najdemo celo kopico razlogov za to, da označimo družinske razmere kot slabe, kot
               takšne, ki jih je nujno izboljšati, kot takšne, v katerih otroci trpijo in ni mogoče
               pričakovati, da se bodo zdaj na osnovi tistega člena, ki govori, da se starši lahko
               odločijo, vsi odločali samo dobro in v korist svojih otrok.</p>
            </sp>
            <sp xml:id="SDZ5-Redna-28-2011-05-19.sp49">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Besedo ima Marijan Križman.</p>
            </sp>
            <sp xml:id="SDZ5-Redna-28-2011-05-19.sp50">

               <speaker>MARIJAN KRIŽMAN:</speaker>

               <p> Hvala lepa, gospod predsednik. Spoštovane kolegice in kolegi, spoštovani minister!</p>
               <p>Jaz seveda tega amandmaja tudi ne bom podprl. Zakaj, mislim, da ni smiselno
               govoriti, ker so kolegi pred menoj veliko tega našteli in povedali in seveda tudi
               utemeljili. Bi pa seveda povedal nekaj besed o centrih za socialno delo, ki so seveda
               v tem zakonu še kako udeleženi in seveda zaradi tega, ker je bilo po mojem nekaj
               presplošnih stvari izrečenih v tem parlamentu za slovensko javnost in to seveda ne
               zdrži nobene kritike. Zato bi rad povedal, da centri za socialno delo opravljajo
               svoje delo po zakonu in po tistih zakonih, ki so jih v tem parlamentu sprejemali in
               ki jih sprejemamo. Centri za socialno delo ne delajo tisto, kar se njim zdi, ampak
               delajo tisto, kar jim predpiše ta parlament, ta država, to počnejo. In zato so tudi
               strokovno usposobljeni, socialni delavci, ki seveda, kot rečeno, svoje delo
               opravljajo v skladu z zakonodajo. O tem, kaj vse je pa treba narediti, da bo ta zakon
               dejansko zaživel, je tudi danes bilo kar nekaj rečenega, verjamem pa, da v
               operativnem izvajanju je še veliko veliko drugih in drugačnih zapletov. Minister ne
               potrebuje, da ga jaz opravičujem, zakaj smo zamaknili veljavnost zakona za šest
               mesecev. To je prava gesta in kdorkoli od nas nekaj počne, če ugotovi, da stvari niso
               zrele, odloži. Odloži pa zaradi tega, da jih bo udejanjil takrat, ko bodo vse
               okoliščine za to dobre, zrele in s tega vidika seveda bo dosežen cilj, ki si ga je
               zastavil – s čim manj škode in s čim manj napakami. Brez napak se nobena stvar na tem
               svetu pa skorajda ne more dogoditi. Seveda s čim manj napakami. Ta zakon pa obravnava
               ljudi, ne obravnava pohištva, ne obravnava predmetov. In ko obravnavamo ljudi in
               njihovo premoženje, sem prepričan, da si je treba vzeti čas, da se zakon izpili tako,
               da bo imel čim večji učinek in da bo naredil čim manj škode in da ga ne bomo
               popravljali čez dve leti, ampak da bo držal nekaj časa. In to je cilj najprej
               zakonodajalca, odbora našega, na katerem smo to prediskutirali po dolgem in počez.
               Tukaj ima največje zasluge naša predsednica odbora, ki se je izredno trudila pri tem
               zakonu, in tudi vsi ostali. In danes smo ponovno v parlamentu s tem zakonom in ne
               strinjam se s predvolilnimi govori, da je zdaj zakon bil slab, da ga popravljamo, "že
               vnaprej smo vedeli, da bo slab". Vsi so vedeli, da je bil slab, da ga bomo
               popravljali, vsi so ministru govorili, "ne ga sprejeti, ker je slab". Lepo vas
               prosim. Dajmo biti malo bolj resni in dajmo ugotoviti vsi skupaj, da je ne samo naša
               država v tem trenutku v taki socialni stiski, da je treba dati glave skupaj, ne pa
               zganjati predvolilne kampanje na takem zakonu. Imamo še vrsto zakonov, kjer lahko
               zganjamo volilno kampanjo. Najbrž pa, da na takih zakonih ne. In prej je govoril en
               predgovornik iz stranke SDS in je rekel, da SDS ne rovari proti temu zakonu. Odlično.
               Potem bomo ta zakon sprejeli in vsi skupaj glasovali zanj, ga potrdili in mu seveda
               tudi vsi skupaj sledili in ugotavljali njegov učinek. In kot rečeno, nič ni večno na
               tem svetu, tudi ta zakon ne bo večen, nekega dne ga bo treba ponovno spremeniti.</p>
               <p>Še nekaj. Ko je bilo govora o vseh tistih dejavnikih, ki pridejo, se združijo na
               centru za socialno delo in bodo sodelavci centra – danes so to sodelavci centra,
               ampak na občini, na stanovanjskih skladih in še marsikje drugje – treba je spremeniti
               še kakšen drug zakon. Ne samo ta zakon narediti in potem smo rešili vse. Nismo.
               Veliko stvari je, ki nas še čaka. Če se ne motim, imamo o stanovanjskih skladih
               zakon, ki pravi, da ko se nekoga deložira iz trisobnega stanovanja, ker ga ni uspel
               plačevati zaradi socialne stiske, ta oseba ne more kandidirati za enosobno stanovanje
               zaradi tega, ker je bila deložirana. Že nekajkrat sem na to opozoril in se nekajkrat
               zavzel, da bi se ta pravilnik – se mi zdi, ni zakon, pač pa pravilnik – spremenil,
               vendar bistveno vpliva tudi na ta zakon in na centre za socialno delo. Ko nekdo, ki
               so ga deložirali, pride na center za socialno delo, ali mislite, da ima center za
               socialno delo zadaj za svojo pisarno garsonjero, v katero bo tega človeka dal? Ne, je
               nima, mora poiskati sredstva, mora poiskati stanovanje in vse skupaj, za to pa
               potrebujemo tudi neka pravila. In centri za socialno delo ne delajo po lepih in grdih
               obrazih. In še enkrat, v tej krizi in z naraščanjem števila prosilcev socialnih
               pomoči ne verjamem, da je minister, kot bi rekli, "kapom i šakom" delil nove kadre po
               centrih za socialno delo po Sloveniji. Verjamem, da ne, zaradi tega, ker smo pač v
               taki situaciji, kot smo, in je treba malo več delati in si porazdeliti delo. In to
               počnejo centri za socialno delo.</p>
               <p>Na koncu še naslednje. Ker so tudi župani govorili o tem zakonu, bi rad samo
               potrdil, da je zelo veliko županov – sam sem bil nekaj let predsednik Rdečega križa v
               Kopru in sem spoznal tudi župane iz sosednjih občin, kako so delovali, ko je bila
               kakšna kriza ali pa stiska v družinah, kak požar ali deložacija – župani resnično
               zelo dobro sodelujejo s centri za socialno delo, z Rdečim križem, verjamem, da tudi s
               Karitasom, in župani so tisti ljudje, na katere se vedno lahko ljudje obračajo.</p>
               <p>Tako da bi za konec povedal, jasno, da tega amandmaja ne bom podprl. In to, kar sem
               na začetku povedal, da si ni minister izmislil določenih stvari in nihče ga ne bo
               pohvalil zaradi tega, ker je za 6 ali 8 mesecev zamaknil ta zakon. Saj pohvale nihče
               niti ne potrebuje, vsak dela svoje delo, za to pa dobi tudi plačo. Ampak še enkrat
               trdim, v takih razmerah, v kakršnih živimo danes, je treba stvari z vseh strani
               pretehtati in pregledati in šele takrat, ko smo gotovi, da so stvari zrele, takrat
               naj zakoni učinkujejo. Kajti zakoni učinkujejo na ljudi in moramo biti občutljivi, ko
               take zakone sprejemamo, kajti, še enkrat ponavljam, zakone sprejemamo za ljudi. In
               delamo tudi napake, takrat, ko mislimo, da delamo najbolje. Je pa človeško grešiti,
               še bolj človeško pa je tudi napake prepoznati in jih popravljati. Hvala lepa.</p>
            </sp>
            <sp xml:id="SDZ5-Redna-28-2011-05-19.sp51">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Magajna.</p>
            </sp>
            <sp xml:id="SDZ5-Redna-28-2011-05-19.sp52">

               <speaker>ANDREJ MAGAJNA:</speaker>

               <p>Lep pozdrav vsem navzočim!</p>
               <p>Zamik veljavnosti Zakona o uveljavljanju pravic iz javnih sredstev je bil
               pričakovan. Res ni enostavno vzpostaviti vse baze podatkov, to je izredno zahtevno
               delo, posebno, če bodo te baze služile svojemu namenu in morajo biti dobre in
               uporabne. Glede tega moramo biti razumevajoči. Tudi sama intenca, da se vpelje enotna
               evidenca, da bodo imeli strokovni delavci pregled nad celotnimi prihodki posameznika
               oziroma družine, je nujna za kolikor toliko pravično delitev pomoči.</p>
               <p>Današnje dileme glede amandmaja se sučejo okoli vprašanja, ali ohraniti štipendije
               ali zadevo reševati prek otroških dodatkov. Mislim, da je pa tu zadeva nekoliko
               konceptualno sporna. Ne glede na to, da slišimo sicer precej diametralna stališča o
               tem, sredstev bo končno suma sumarum enako za družino. Predstavniki dijakov so nam
               sicer predstavili tudi drugačne izračune, in tu bi res danes želeli odgovor, ki bo
               zavezoval, ali pomeni ta prenos na otroške dodatke, ki bo tudi namenjen pomoči za
               študij, dejansko manjšo vsoto za družine ali enako ali večjo ali približno ali, ne
               vem, po kakšnih pogojih se bo to lahko izračunalo. Problem konceptov pa je naslednji
               – ne glede na končni rezultat glede višine sredstev, da bi bil ta enak – namen
               otroškega dodatka je drug kot štipendija. To sta dva transferja, dve obliki pomoči.
               Otroški dodatek je namenjen staršem, tudi tem, ki nimajo študenta oziroma dijaka –
               govorimo o dijakih sedaj s tem amandmajem. Zakaj bi zdaj te reševali prek otroškega
               dodatka? S tem, da bomo povečali otroški dodatek. Ohranili bi še zmeraj lahko
               štipendijo za dijake. In če bi kljub otroškemu dodatku, recimo, ki ga ne bi
               spreminjali, ugotovili, da družina težko preživlja dijaka, bi še zmeraj lahko ta
               prejemal v določenih primerih tudi štipendijo. Štipendija je pa namenjena res za
               pogoj za študij. In zdaj smo te kategorije kar nekako pomešali. Se pridružujem kolegu
               Viliju Rezmanu, ki je sam poudaril tudi možnost te kombinirane variante – obe
               kategoriji ohranimo – in to bi bil konceptualno po mojem bolj pravilen pristop k tej
               zadevi. Pričakujemo torej odgovore ministra. V nasprotnem, če nas ne bodo prepričali,
               bomo pa podrli amandma Slovenske ljudske stranke glede vračanja pravzaprav štipendij
               za dijake.</p>
            </sp>
            <sp xml:id="SDZ5-Redna-28-2011-05-19.sp53">

               <speaker>PODPREDSEDNIK MIRAN POTRČ:</speaker>

               <p>Hvala lepa. Sprašujem ... Ja, vidim še prijave, željo za razpravo. Kdor želi
               razpravljati, naj se prosim prijavi.</p>
               <p>Besedo ima mag. Majda Potrata.</p>
            </sp>
            <sp xml:id="SDZ5-Redna-28-2011-05-19.sp54">

               <speaker>MAG. MAJDA POTRATA:</speaker>

               <p>Hvala.</p>
               <p>Ko poslušam to razpravo in ko vidim, da je dvomljivcev o ustrezni rešitvi v
               sprejetem zakonu kar nekaj, bi rada opozorila na to, da gre za konceptualno spremembo
               zakona. Ta zakon in njegov koncept smo lani sprejeli z veliko mero soglasja. Se ne
               spomnim zdaj, ali je kakšna poslanska skupina na načelni ravni odrekla zakonu
               podporo. Če zdaj spremenimo samo v tem členu letnice, se spremeni, jaz ne vem, če se
               zavedamo, kaj vse to potegne za seboj. Ampak v razmislek dajem samo še eno stvar, ki
               gre na račun socialne pravičnosti in usklajenosti ali neusklajenosti prizadevanj za
               skrb za tiste mlade ljudi in tiste družine, ki prihajajo iz socialno najmanj
               spodbudnih okolij. Otroški dodatek, tako kot je tukaj zastavljen, v zvišanih zneskih,
               bo pridobivala družina tudi, če morebiti njihov otrok ne bo vključen v sekundarno
               izobraževanje, zato, ker je to finančna pomoč družini in gre in se uveljavlja in je
               uveljavljena na leto. In lahko se bo zgodilo, da bo tak mladostnik, ki se po končani
               devetletki ni vključil v šolanje, odločil, da se bo v šolanje vključil kasneje. Sem
               že prej govorila o posebnih programih, namenjenih tistim mladostnikom, ki jih redno
               šolanje ni pritegnilo dovolj zgodaj, kasneje so se pa vanj vključili. Tako da, jaz
               sem prepričana, da bo gospod minister razblinil še nekatere nejasnosti v preračunih,
               ki so prihajali k nam in ki so dokazovali nekaj drugega, kar je izračunalo
               ministrstvo, ampak prosim, zavedajmo se, da sprejem tega amandmaja ruši koncept
               zakona. O konceptu zakona smo pa odločali pred enim letom. Bistvo tega zakona, ki ga
               sedaj sprejemamo, pa je res samo odmik začetka uveljavitve zakona. In čudim se
               kolegom iz Slovenske demokratske stranke, ki so tak dvom izrazili o tem, da je odmik
               datuma za pol leta zadosten. Zakaj niso potem predlagali z amandmajem, da se ta datum
               spremeni, če so tako prepričani, da tudi takrat zakon ne bo mogel veljati. Hvala
               lepa.</p>
            </sp>
            <sp xml:id="SDZ5-Redna-28-2011-05-19.sp55">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franc Jurša.</p>
            </sp>
            <sp xml:id="SDZ5-Redna-28-2011-05-19.sp56">

               <speaker>FRANC JURŠA:</speaker>

               <p>Hvala lepa, gospod podpredsednik.</p>
               <p>Strinjam se z nekaterimi ugotovitvami, da država ni vreča brez dna. Ampak v celoti
               se pa ne morem strinjati s tem, da bi varčevali ravno na mladi populaciji. Se pravi,
               na tistih, katere usposabljamo, izobražujemo za bodočnost. Mogoče se to sliši kot
               fraza, ampak ne. Temeljito sem poslušal razpravo kolega Baroviča. Rekel je nekako
               takole, da z dobro voljo v lokalni skupnosti, poleg tistega, kar je bilo obvezno dati
               za področje sociale, pa je poskrbel kot župan za to in to – seveda, brez sklepa
               občinskega sveta ali sprejema proračuna to ni bilo možno storiti –, ampak dobra volja
               župana ene občine je tudi na tem področju lahko zelo koristna. Res je, da so
               posamezni poslanci opozarjali na kratek rok za začetek izvajanja tega zakona, in tudi
               drugega zakona s tega področja. Tudi sam sem sodeloval v nekaterih razpravah na
               lokalni ravni, ko so se začeli pogovarjati centri za socialno delo in občine o tem,
               katere kadre bodo prenesli v centre za socialne delo. Moram reči, da to ni enostavno
               se dogovoriti. Tu je treba imeti tudi soglasje tistih, ki so v lokalnih skupnostih,
               se pravi občinah, te naloge tudi opravljali. Dostikrat pa se dogaja, da župan,
               županja želi tja poslati nekoga, ki mu ni všeč. In tudi to so problemi, s katerimi se
               srečujejo v lokalni skupnosti in centrih za socialno delo. Seveda, plus tega pa je tu
               ogromno evidenc, ki dajejo podporo vsemu temu, kar na koncu vsak posameznik dobi kot
               socialno pomoč. Jaz se popolnoma strinjam, da druge izbire o tem, kot da podaljšamo
               rok za začetek uveljavljanja tega zakona, nimamo. Ne strinjam pa se s tem, da
               zaostrujemo cenzus za posamezne kategorije pri prejemniku štipendije. In ta cenzus je
               relativno zelo oster in najbolj bodo zopet, v narekovajih, oškodovani ali nastradali
               tisti, ki prihajajo iz nižjega oziroma srednjega sloja.</p>
               <p>Moram pa reči, da mi je všeč amandma, ki ga predlaga Slovenska ljudska stranka,
               čeravno je moja razprava bila v začetku, da država ni vreča brez dna. Bom ga podprl,
               predvsem zaradi tega, ker smatram, da je mladim treba dati samozavesti, pa tudi
               tiste, da dobijo določena sredstva, s katerimi sami razpolagajo, in razporedijo jih
               za potrebe svojega študija, ali pa, če hočemo, tudi za čisto navadne potrebe, ki jih
               mlad človek ima.</p>
               <p>Če definiramo otroški dodatek, potem vemo, da je to dodatek, ki ga dobijo starši. In
               ti starši so dostikrat na nek način samozavestni in odločajo o tem, ali ta otrok iz
               tega otroškega dodatka sploh bo kaj dobil, nekateri pa sploh tega dodatka otroku
               enostavno ne morejo dati, ker imajo življenjske stroške tako ali tako visoke. Zato
               bom podprl amandma, ki ga je predlagala Slovenska ljudska stranka. Hvala lepa.</p>
            </sp>
            <sp xml:id="SDZ5-Redna-28-2011-05-19.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi še kdo razpravljati?</p>
               <p>Gospod Rožej, izvolite.</p>
            </sp>
            <sp xml:id="SDZ5-Redna-28-2011-05-19.sp58">

               <speaker>VITO ROŽEJ:</speaker>

               <p>Hvala lepa.</p>
               <p>Saj jaz se nisem mislil ponovno oglašati, ampak spodbodla me je razprava kolege
               Jurše. Predvsem glede tega pogleda, kako in kaj ta zakonska sprememba pomeni za
               mlade. Če se komu zdi, da bomo s tem, ko bi vrnili možnost prejemanja štipendij za
               mlajše od 18 let – njim direktno, ne pa njihovim staršem ali skrbnikom –, če kdo
               misli, da bomo s tem pripomogli k večji finančni neodvisnosti mladih, je zelo, zelo
               naiven. To je pesek v oči. Štipendije, ki veljajo 200 evrov, kaj bodo pripomogle k
               ekonomski samostojnosti? Jaz tukaj v tem Državnem zboru poslušam, da upokojenci, ki
               imajo 400, 500 evrov pokojnine in še nepremičnino zraven, v kateri živijo, ne morejo
               živeti. A 15, 16 ,17-letniki z 200 evri ali pa, če hočete, kasneje 18, 19, 20-letniki
               s tem istim denarjem ali pa s kakšnimi 100 evri več in brez nepremičnine, pa lahko?
               Ali so tolikokrat sposobnejši od svojih dedov in babic, da bodo to zmogli? Niso. Niso
               in če se komu zdi, da s tem dela kaj dobrega za mlade je to pesek v oči. Tisto, kar
               bi mladi seveda potrebovali, bi bilo več študentskih domov, tisto kar bi mladi še
               bolj potrebovali, je pregleden trg nepremičnin, možnost najema stanovanja, da bi...
               Skratka, stanovanja, ki v Sloveniji so, so v lasti ljudi, ki jih ne morejo
               vzdrževati, ljudi, ki živijo v prevelikih stanovanjih, ljudi, ki imajo preveč
               stanovanj in jih oddajajo na črno in jih nobena davkarija nikjer in nikoli ne zajame,
               niti jih noben davek na nepremičnine nikoli ne udari, zato, da bi te nepremičnine
               spravili v funkcijo. To bi pomagalo mladim. To bi pomagalo mladim, da bi se lahko
               osamosvojili. Možnost, ki jo imajo, pa rečete temu študentsko delo ali malo delo, je
               ena od teh. Štipendija 200 evrov je pa blažev žegen, je pa pljunek v morje pri
               ekonomskem osamosvajanju. Jaz sem pač imel srečo in sem se lahko pri 19 letih,
               recimo, odločil in se delno tudi ekonomsko osamosvojil; zaradi stvari, ki sem jih v
               življenju počel, sem bil za to denarno nagrajen bolj kot kdo drug iz moje generacije
               in sem se tega pač lahko lotil. Je pa še vedno potreben pogum in štipendija pri tem
               ne pomaga. Če si kdo s tem lajša vest, v redu. Sistemska ureditev, sistemska rešitev
               pa to ni. Če je že kaj, kar bi pripomoglo k ekonomski osamosvojitvi mladih ali pa k
               večanju samozavesti, bi bilo to recimo sprejetje pokojninske reforme, ki mladim
               ponuja jasno, pravično in solidarno vizijo prihodnosti, ne pa eno suženjsko delo za
               druge generacije, ki so, kot sem že prej povedal na primeru nepremičnin, premožnejše
               in bi morale biti solidarne z mladimi, ne pa mladi z njimi. To, kar se predlaga, je
               pesek v oči.</p>
            </sp>
            <sp xml:id="SDZ5-Redna-28-2011-05-19.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa. Soglašate, da damo zdaj besedo gospodu ministru za delo?</p>
               <p>Dr. Ivan Svetlik, izvolite.</p>
            </sp>
            <sp xml:id="SDZ5-Redna-28-2011-05-19.sp60">

               <speaker>DR. IVAN SVETLIK:</speaker>

               <p>Hvala lepa, gospod podpredsednik. Poslanke in poslanci!</p>
               <p>Najprej bi rad, če dovolite, opozoril na kontekst razprave. Mi razpravljamo o zamiku
               uveljavitve zakona, ki je bil že sprejet. Če tega zamika ni, zakon velja. Mi pa smo
               odgovorni za to, da državljanom dajemo kvalitetno storitev in ocenili smo, da v tem
               trenutku ne moremo zagotoviti tako kvalitetne storitve in si je treba vzeti čas, da
               ta lahko taka bo. Drugič, rad bi opozoril na nekaj zelo osnovnih podatkov, ki so bili
               omenjeni, pa smo jih preverili med tem časom in so pomembni za razpravo o tem
               vprašanju, ko gre zlasti za štipendiranje. V Sloveniji imamo v starosti od 25 do 64
               let 83,3 % ljudi, ki imajo srednjo izobrazbo ali več in imamo v starosti nad 15 let
               79 % ljudi, ki imajo srednjo izobrazbo ali več. To je eden največjih odstotkov ljudi
               s srednjo izobrazbo med Evropskimi državami; to se premalokrat poudarja. In še to – v
               srednje šole je danes vključeno 97 % odstotkov populacije, kar pomeni praktično v
               celoti. In ta populacija večinoma živi doma, pri starših, tako kot je živela in živi
               v času, ko obiskuje osnovno šolo.</p>
               <p>In še to bi rad dodal, da, kar je bilo tudi omenjeno, imamo najnižjo stopnjo
               brezposelnosti diplomantov med Evropskimi državami, kar je bilo omenjeno kot problem.
               Seveda je problem. Radi bi jih imeli več zaposlenih, ampak primerjalno imamo
               najboljšo stopnjo vključenosti v zaposlovanje diplomantov, ki so končali več kot
               srednjo šolo.</p>
               <p>Seveda, ko gre za vprašanje, kaj delajo centri za socialno delo, kaj država dela
               skozi center za socialno delo in kaj občina – ta sprememba, ki jo zdaj uvajamo,
               pomeni, da bomo občine razbremenili nečesa, kar so za državo zdaj delale, naprej pa
               lahko in morajo delati tisto, kar je njihovo poslanstvo in nihče jih pri tem ne bo
               omejeval. In tudi pri prenosu kadra se dogovarjamo neposredno z vsako posebej, kako
               bo ta prenos kadra stekel. Pri malih občinah je jasno, da če dela nekdo za tretjino
               delovnega časa, pač ne more preprosto nehati delati vse ostalo in priti na center za
               socialno delo. Tam, kjer so večje občine, se seveda ta zadeva lahko uredi drugače in
               se tudi drugače bo uredila.</p>
               <p>O konkretnem amandmaju Slovenske ljudske stranke. Najprej moram povedati, da ko se
               razpravlja o štipendijah, se spet pozablja na kontekst. Mi v vsakem primeru
               izboljšujemo državno štipendiranje, ker trenutno je tistih, ki prejemajo državne
               štipendije, pač kolikor jih je, trenutno jih je okoli 42 tisoč. In to pač glede na
               cenzus 64 % neto minimalne plače trenutno – v razponu se določa. Mi gremo zdaj na
               drug cenzus, osnovno je bilo predlagano 64 % povprečne plače, zaradi navedenih
               okoliščin smo predlagali v prehodnem obdobju 53 % povprečne plače. To pomeni, da se
               dvigne cenzus, da se bo število štipendij, državnih štipendij, v vsakem primeru
               povečalo. Seveda pa ne toliko, kot bi si želeli. Razlog, zakaj ne, smo tudi navedli
               in je neustrezno in na nek način zavajajoče poudarjati, da zdaj pa jemljemo v celoti
               gledano štipendije – dajemo jih več, tudi po tej spremembi. In ni res, da bi jih
               dajali manj.</p>
               <p>Zdaj pa o funkciji štipendije pa otroškega dodatka. Otroški dodatek in državna
               štipendija sta oboje socialna transfera. Tako kot ima otroški dodatek, tako ima tudi
               državna štipendija cilj pomagati socialno-ekonomsko najšibkejšim kategorijam
               prebivalstva oziroma družinam in otrokom, zato, da bi lahko ne glede na ta socialni
               položaj se ustrezno osamosvojili, razvili v zdrave, usposobljene, samostojne
               osebnosti. Do 18. leta po zakonu pa imamo pač določeno, da je odgovornost staršev, da
               jih do te samostojnosti in zrelosti pripeljejo. Ne glede na to, kako jim zdaj mi
               dodeljujemo posamezne transfere, ostaja odgovornost staršev primarno za to, kako, kaj
               bodo dali tem otrokom in kako jih bodo vzgojili oziroma jim zagotovili osamosvojitev.
               To je bilo, kot rečeno, v drugem kontekstu dostikrat poudarjeno. In zaradi tega je
               seveda možno, da oni kot poseben vzgojni ukrep, če hočete uporabijo tudi to, da bodo
               otroški dodatek namenili neposredno temu svojemu mladostniku, ki je med 15. in 18.
               letom in da ga bo on prejemal na svoj račun, če se bodo tako sporazumeli. Če pa
               seveda mislijo, da ni dovolj zrel še, pa pač tega ne bodo storili. V vsakem primeru
               pa je odgovornost staršev za to, kako bo ta otrok ta denar porabljal. Zamislite si,
               da gremo po drugi poti, da mu dajemo državno štipendijo na njegov račun, ne da bi
               starši imeli vpliv nanj. Hkrati, kdo pa odgovarja za porabo tistih sredstev, za
               recimo tudi take reči, kot so raznovrstne droge ali pijača in tako naprej, na kar nas
               tudi opozarjajo iz srednjih šol pogostokrat. Ali potem država lahko prevzame to
               odgovornost? Jaz mislim, da ne. In seveda v tem kontekstu še sprašujem, zakaj potem
               ne bi vztrajali, če je temu tako, da tudi po 18. letu, kar smo zdaj tudi spremenili,
               ne prejemajo še naprej otroških dodatkov potem starši, ampak mislimo, da so otroci
               pri teh starosti tudi pravno formalno zreli in da naj prejmejo ta prejemek na svoje
               račune in zanj tudi odgovarjajo.</p>
               <p>Zdaj pa kar zadeva višino. Še enkrat, vse druge štipendije ostajajo in so na voljo.
               In ostajajo nepodeljene, pazite, kadrovskih štipendij ne podeljujemo zadosti, zato
               ker ni interesa, ker se nočejo zavezati, ker nočejo v neke poklice, za katere se
               kadrovske štipendije podeljujejo. Veliko jih ostaja nepodeljenih. Kar pa zadeva
               višino tega celotnega prejemka, gre pa za to, da je celotna vsota državne štipendije
               za mladostnike prenesena v otroški dodatek, niso pa preneseni tako imenovani dodatki.
               Dodatki pa pomenijo: dodatek za oddaljenost, prevoz in prehrano. To vse se pa daje
               tem mladostnikom prek – in zdaj bodo višje – subvencij za prevoz in subvencije za
               prehrano. Tako da če vzamete v celoti prejemek posameznika, ne bo nič manjši, v
               posameznih primerih bo lahko tudi večji.</p>
               <p>Naj pa še to opozorim – če bi želeli zares vrniti v prejšnje stanje to rešitev, da
               združujemo otroški dodatek in štipendijo za mladostnika v novi otroški dodatek, da
               tega ne moremo storiti s tem amandmajem k temu členu in da tudi sprejetje tega
               amandmaja pravzaprav tega ne rešuje – tudi Zakonodajno-pravna služba bi morala potem
               svoje tu povedati. Skratka, to tudi iz tega razloga ni rešitev, čisto formalnopravno,
               ampak mislim, da tudi iz vsebinskega razloga ne.</p>
               <p>Če dovolite, bi se ustavil samo še pri vprašanju evidenc. Torej tisto, kar je bilo v
               naših močeh, smo opravili in opravljamo, vse je urejeno, tako rekoč. Je pa res, da je
               tu ne samo celotna država, če hočete, vsi resorji, ampak še nekatere druge
               institucije so morale preurejati zadeve, zato, da so lahko šle naproti nam pri
               povezovanju teh 48 baz podatkov, ki bodo vključene v enotni informacijski sistem. In
               posamezni resorji so morali najprej spremeniti svoje zakone, svojo zakonodajo, da so
               sploh lahko imeli podlago za to, da bodo te evidence vzpostavili. Iz tega seveda
               izvira kompleksnost tega sistema. Za tiste najbolj kritične točke pa imamo
               zagotovila, da bodo težave odpravljene. Recimo, za Geodetsko upravo Republike
               Slovenije imamo vse v tem sistemu že urejeno, manjka samo uradna potrditev vrednosti
               nepremičnine, in to se zdaj dela. Vse drugo pa teče, bi rekel, v informacijskem
               pogledu; vsaka nepremičnina vsakega posameznika je že razvidna, se že vidi v tem
               poskusnem informacijskem sistemu, ki se zdaj testira in ki bo potem na tej podlagi
               tudi služil za usposabljanje uradnikov oziroma svetovalcev na centrih za socialno
               delo.</p>
               <p>Še morda tole. Je problem to, kar je gospod Sajovic odprl, je problem seveda
               podatkov o nepremičninah in socialnoekonomskem položaju, ki ga posameznik ima,
               utrjuje, povečuje, zmanjšuje, čez mejo te države. Tega se zavedamo. Ravno na zadnjem
               sestanku, ki sva ga imela z avstrijskim resornim ministrom na tem področju, sva
               ugotavljala, da bo naslednji korak, ko bomo mi imeli vzpostavljen ta sistem – oni ga
               tudi poskušajo vzpostaviti, pa jim gre slabše, moram reči, od rok kot nam –, tudi
               želijo, da bi imeli meddržavni sporazum, ki bo urejal izmenjavo podatkov o
               nepremičninah, o finančnem položaju posameznika, o zaposlenosti, ko jo bo zdaj čez
               mejo veliko, in o dohodkih, ki iz tega izvirajo, in tako naprej. In to bomo seveda v
               naslednjem koraku urejali. Enako velja tudi za druge države, ampak to je predmet
               meddržavnih sporazumov. Hrvaška gre v podobno smer kot mi in ko bo na tej točki, bo
               treba skleniti ustrezen sporazum za izmenjavo podatkov o posameznikih. In takrat bomo
               lahko tudi te anomalije, če hočete, imeli pod nadzorom. Do takrat pa, seveda, te
               podlage nimamo.</p>
               <p>Druga vprašanja, kot jih je tudi gospod poslanec Sajovic navajal, mislim, da samo
               primeroma, se bodo pa skozi ta nov sistem ustrezno lahko nadzirala, urejala in
               mislim, da bo deloval ustrezno, tako kot je bilo predvideno. Hvala lepa.</p>
            </sp>
            <sp xml:id="SDZ5-Redna-28-2011-05-19.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi še kdo?</p>
               <p>Mag. Radovan Žerjav, izvolite.</p>
            </sp>
            <sp xml:id="SDZ5-Redna-28-2011-05-19.sp62">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik.</p>
               <p>Skratka, stavek ali dva. Jaz se osebno s tem ne morem strinjati, kar je bilo rečeno,
               da 200 evrov ni nič oziroma kako približno je bilo rečeno, da je to pesek v oči.
               Vedno znova ugotavljam, da smo v tej državi izgubili občutek za denar. In premetavamo
               milijone evrov sem pa tja, kot da bi premetavali cente. In vedno znova ponavljam, da
               je milijon evrov 240 milijonov starih tolarjev, in to je takrat bil blazno blazno
               velik denar. 200 evrov, žal, je danes za mnoge v tej državi ogromen denar, zelo
               pomemben za njihovo preživetje. Naj spomnim, da smo se nedolgo tega v tem Državnem
               zboru pogovarjali o pogodbah, ki so jih sklenila ministrstva in ki imajo urno
               postavko tisoč in več evrov. Tu pa se pogovarjamo o 200 evrih oziroma o cenzusu,
               odvisno od cenzusa, kolikšna je ta vrednost na mesec. Na mesec! Jaz se, spoštovani
               minister, strinjam z vami, da bo štipendij več za študente, za dijake najbrž ne. In
               zaradi tega je ta amandma pripravljen, da bodi tudi tisti, ki so mlajši od 18 let,
               skratka starejši od 15, tudi opravičeni do državnih štipendij. Tistim, ki ne živijo
               tukaj v Ljubljani, ki živijo denimo na Goričkem ali v Beli krajini, ali kje odročno,
               stran, takšen denar veliko pomeni. In ti se ne pogovarjajo o stanovanjih, ker so to
               sanje v nebesih. Ti se pogovarjajo o tem, kako bodo preživeli. In vsak evro jim prav
               pride, ne sto ali dvesto evrov. To je realnost tudi v tej Sloveniji za marsikoga.
               Hvala lepa.</p>
            </sp>
            <sp xml:id="SDZ5-Redna-28-2011-05-19.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Izvolite, gospa Andreja Črnak Meglič.</p>
            </sp>
            <sp xml:id="SDZ5-Redna-28-2011-05-19.sp64">

               <speaker>DR. ANDREJA ČRNAK MEGLIČ:</speaker>

               <p>Dober dan.</p>
               <p>Jaz vem, da je ta sistem res kompliciran. Mogoče bi bilo dobro drugič, da na panelu
               nastopamo s številkami. To je najprej, kar bi rada povedala.</p>
               <p>Še enkrat bom ponovila. Otroški dodatki za dijake so povečani za celoten znesek, ki
               bi ga predstavljala državna štipendija za dijaka. Skratka, ta prenos je zagotovljen,
               zato se zaračunava večji količnik za dijaka. Edina stvar, ki ni upoštevana, so
               posebni dodatki, ki pa bodo pretvorjeni v subvencije. In dijaki ne bodo ničesar
               zgubili! Ne zganjati demagogije! In še to bi rada rekla – lepo vas prosim, če to
               naredite, potem morate spremeniti cel zakon, drugače bodo dobili državne štipendije,
               pa še višje otroške dodatke! Ali bo to prav, glede na študente?</p>
            </sp>
            <sp xml:id="SDZ5-Redna-28-2011-05-19.sp65">

               <speaker>PODPREDSEDNIK MIRAN POTRČ:</speaker>

               <p>Gospod Marijan Pojbič.</p>
            </sp>
            <sp xml:id="SDZ5-Redna-28-2011-05-19.sp66">

               <speaker>MARIJAN POJBIČ:</speaker>

               <p>Spoštovani gospod podpredsednik!</p>
               <p>Nekaj pa je le treba zelo jasno povedati. To, kar je sedaj kolegica povedala, da
               dijaki ne bodo izgubili nič, če izgubijo celotno štipendijo! Kako lahko trdi nekaj,
               kar ne drži!? Kako lahko gospa predsednica tega odbora trdite, da dijaki ne bodo
               izgubili nič? Dijaki bodo od 15. do 18. leta izgubili štipendijo. Namesto dijakov
               bodo dobili tisto razliko starši. Dijaki bodo pa izgubili štipendijo. In to je
               resnica.</p>
            </sp>
            <sp xml:id="SDZ5-Redna-28-2011-05-19.sp67">

               <speaker>PODPREDSEDNIK MIRAN POTRČ:</speaker>

               <p>Gospa Majda Potrata.</p>
            </sp>
            <sp xml:id="SDZ5-Redna-28-2011-05-19.sp68">

               <speaker>MAG. MAJDA POTRATA:</speaker>

               <p>Hvala.</p>
               <p>Razpravljali smo tudi o družinskem zakoniku in o družini kot svetinji, in gre za to,
               če so urejene družine, ne bo problema. Štipendije ostanejo – Zoisove štipendije,
               kadrovske štipendije za deficitarne poklice –, ostajajo zdaj nerazdeljene, otroški
               dodatek bo pa povečan... <stage>/ izklop mikrofona/</stage></p>
            </sp>
            <sp xml:id="SDZ5-Redna-28-2011-05-19.sp69">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister dr. Ivan Svetlik, izvolite.</p>
            </sp>
            <sp xml:id="SDZ5-Redna-28-2011-05-19.sp70">

               <speaker>DR. IVAN SVETLIK:</speaker>

               <p>Hvala lepa.</p>
               <p>Jaz ne bi še enkrat ponovil tega, ker v mlinu, so rekli, se dvakrat ali trikrat
               pove. Ampak bi pa rad vseeno povedal še to kar bi prej lahko tudi. Namreč to, da je
               tako otroških dodatkov kot državnih štipendij deležen predvsem največji delež ljudi,
               družin, dijakov zares s podeželja, iz manj ekonomsko trdnih okolij, in da bo to
               seveda tudi po teh kriterijih, ker se dviga cenzus, tako tudi ostalo, in da zaradi
               tega ne bodo nič izgubili. In tudi dodatki, te subvencije, za prevoz, recimo, so
               točno njim namenjene, za to, da lahko pridejo do kraja šolanja, da se ti stroški
               pokrijejo. In v resnici se tukaj zanje ne spreminja v ničemer na slabše, celo če
               združimo zdaj, kot rečeno, vsoto povečanega otroškega dodatka plus subvencij, so
               najmanj na istem kot so bili doslej, pri čemer vemo, da večina srednješolcev živi
               doma, pri starših, in da so dijaški domovi prazni. Hvala lepa.</p>
            </sp>
            <sp xml:id="SDZ5-Redna-28-2011-05-19.sp71">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ker ne vidim več prijav za razpravo, zaključujem razpravo o amandmaju k
               16. členu in k zakonu.</p>
               <p>Glasovali o amandmaju in o zakonu bomo po prekinjeni 11. točki dnevnega reda danes.
               S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SOCIALNO VARSTVENIH PREJEMKIH PO NUJNEM
                  POSTOPKU.</title>
               </p>
               <p>Predlog je Državnemu zboru predložila Vlada. Za dopolnilno obrazložitev predloga
               zakona dajem besedo predstavniku Vlade, ministru za delo, družino in socialne zadeve
               dr. Ivanu Svetliku.</p>
            </sp>
            <sp xml:id="SDZ5-Redna-28-2011-05-19.sp72">

               <speaker>DR. IVAN SVETLIK:</speaker>

               <p>Hvala lepa, spoštovane in spoštovani, še enkrat!</p>
               <p>Torej ta zakon spreminjamo, da bi se preprečile težko popravljive posledice za
               delovanje države, ki bi lahko nastale zaradi začetka uporabe Zakona o socialno
               varstvenih prejemkih s 1. 6. 2011 brez zagotovitve ustreznih evidenc ter vzpostavitve
               informacijskega sistema in zato Vlada Republike Slovenije predlaga sprejem tega
               zakona. Zaradi povezave izvajanja Zakona o socialno varstvenih prejemkih z Zakonom o
               uveljavljanju pravic iz javnih sredstev, s spremembo katerega se predlaga zamik
               začetka uporabe na 1. 1. 2012, predlagamo tudi zamik uveljavitve tega zakona. S
               predlaganim zamikom začetka uporabe zakona se pričakuje, da se bo prehod na nov
               sistem odločanja in podeljevanja pravic iz javnih sredstev opravil, kot rečeno,
               kvalitetneje, hitreje, z manj zaostanki in tudi lažje za tiste, ki bodo vodili
               postopke odločanja o pravicah iz javnih sredstev in seveda tudi brez težav in brez
               dodatnih zapletov za uporabnike, kar je naša prva skrb. Zmanjšale se bodo torej
               negativne posledice za posameznike, hkrati pa se bodo s tem zamikom zmanjšale v
               letošnjem letu tudi obveznosti iz državnega proračuna. Zaradi sprememb na področju
               družbenega varstva duševno in telesno prizadetih oseb se predlaga, da se – in to je
               vsebinska sprememba –pravici do nadomestila za invalidnost in dodatka za tujo nego z
               novim začetkom uporabe zakona ne preneseta v sistem socialnovarstvenih prejemkov
               oziroma ostaneta urejeni v Zakonu o družbenem varstvu duševno in telesno prizadetih
               oseb. Ker so določbe Zakona o družbenem varstvu duševno in telesno prizadetih oseb,
               ki urejajo obe pravici, z 10. avgustom 2010 oziroma začetkom veljave zakona prenehale
               veljati, Vlada s predlogom tega zakona predlaga, da se ponovno uveljavijo z
               umestitvijo v ustrezen zakon, ki je temu področju namenjen – Zakon o družbenem
               varstvu duševno in telesno prizadetih oseb. Ker nadomestilo za invalidnost po Zakonu
               o družbenem varstvu duševno in telesno prizadetih oseb predstavlja sredstva za
               preživetje invalidov in se ne prenaša v sistem socialno varstvenih prejemkov, se pa
               mora ta pravica kot dohodek šteti v lastni dohodek samske osebe ali družine pri
               ugotavljanju upravičenosti do socialno varstvenih prejemkov. Zato Vlada predlaga
               dopolnitev 12. člena veljavnega Zakona o socialno varstvenih prejemkih z nadomestilom
               za invalidnost. Hvala lepa.</p>
            </sp>
            <sp xml:id="SDZ5-Redna-28-2011-05-19.sp73">

               <speaker>PREDSEDNIK MIRAN POTRČ:</speaker>

               <p> Hvala lepa.</p>
               <p>Predlog Zakona je obravnaval Odbor za delo, družino, socialne zadeve in invalide kot
               matično delovno telo. Stališče bo predstavila dr. Andreja Črnak Meglič, predsednica
               odbora. Izvolite.</p>
            </sp>
            <sp xml:id="SDZ5-Redna-28-2011-05-19.sp74">

               <speaker>DR. ANDREJA ČRNAK MEGLIČ:</speaker>

               <p> Hvala lepa. Ponovno lepo pozdravljeni!</p>
               <p>Odbor za delo, družino, socialne zadeve in invalide je na 29. nujni seji 10. 5. 2011
               kot matično delovno telo obravnaval Predlog zakona o spremembah in dopolnitvah Zakona
               o socialno varstvenih prejemkih, ki ga je Državnemu zboru v obravnavo predložila
               Vlada s predlogom za obravnavo in sprejetje predloga zakona po nujnem postopku.</p>
               <p>Odboru je bilo posredovano mnenje Zakonodajno-pravne službe, ki je predloženi zakon
               proučila z vidika skladnosti z ustavo in pravnim sistemom ter z
               zakonodajno-tehničnega vidika ter podala pripombe k 2., 4. in 7. členu omenjenega
               zakona. Na podlagi teh pripomb so bili oblikovani predlogi za amandmaje odbora
               koalicijskih poslanskih skupin, ki so tudi po besedah predstavnice Zakonodajno-pravne
               službe sledili njihovemu mnenju in jih je odbor tudi sprejel.</p>
               <p>Odboru so bili posredovani tudi predlogi za amandmaje odbora poslancev mag. Julijane
               Bizjak Mlakar in Andreja Magajne k 3. in 7. členu, ki pa jih odbor ni sprejel. Prav
               tako je bil odboru v sprejem predlagan tudi dodaten sklep, ki ga odbor ni sprejel. K
               predloženemu zakonu je v poslovniškem roku vložila amandmaje tudi poslanska skupina
               SLS.</p>
               <p>Odboru je bilo predloženo tudi mnenje Komisije Državnega sveta za socialno varstvo,
               delo, zdravstvo in invalide, ki ga je na seji predstavil njen predstavnik. Komisija
               predlog zakona podpira. Glede sprememb in dopolnitev predloga zakona, ki se nanašajo
               na pravico do nadomestila za invalidnost in dodatka za tujo nego in pomoč ugotavlja,
               da so skladne z vsebino pobude Zveze Sožitje in z njo tudi usklajene, zato jih v
               celoti podpira.</p>
               <p>Minister za delo, družino in socialne zadeve dr. Ivan Svetlik je uvodoma podal
               dopolnilno obrazložitev predloga zakona. V razpravi o posameznih predlaganih rešitvah
               so predstavniki predlagatelja poudarjali, da so z 68. členom Zakona o socialno
               varstvenih prejemkih zasledovali večjo socialno pravičnost in ciljno usmerjenost, z
               novelo zakona pa se krog upravičencev varstvenega dodatka razširi.</p>
               <p>Posebej je bilo izpostavljeno vprašanje varstvenega dodatka, ki je po novem zakonu
               vezan na Zakon o socialno varstvenih prejemkih. Seveda je ta dodatek pravica, ki je
               odvisna od dohodka, zato so nekateri razpravljavci menili, da je to le kredit države,
               ki ga bo treba vrniti. Zagovorniki predloga zakona so zagovarjali stališče, da to ne
               drži, predlagana rešitev pa je boljša, saj zagotavlja ustrezen prejemek osebam, ki so
               bile do sedaj izključene. Ob tem je bilo ponovno izpostavljeno stališče, da bi morale
               določbe glede obveznosti vračila prejetih denarnih socialnih prejemkov temeljiti na
               jasno postavljenih kriterijih in biti pregledno urejene v okviru zakonov s področja
               socialnega varstva in ne bi smele biti odvisne od različnih razlag določbe 128. člena
               Zakona o dedovanju. Ob tem je bilo poudarjeno, da je treba gledati tudi določbo 129.
               člena istega zakona, ki določa možnost odpovedi pravici do povračila pomoči države
               ali lokalne skupnosti, če so zapustnikovi dediči, njihov zakonec ali otroci samo
               potrebni pomoči, prav tako pa temu v prid obstajata tudi dve odločbi Ustavnega
               sodišča.</p>
               <p>Odbor ni sprejel vloženih amandmajev poslanske skupine SLS, sprejel pa je svoje
               amandmaje, pripravljene na podlagi mnenja Zakonodajno-pravne službe. Pripravljen je
               dopolnjen predlog zakona. Hvala lepa.</p>
            </sp>
            <sp xml:id="SDZ5-Redna-28-2011-05-19.sp75">

               <speaker>PREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Stališče Poslanskega kluba LDS
               bo predstavil gospod Ljubo Germič.</p>
            </sp>
            <sp xml:id="SDZ5-Redna-28-2011-05-19.sp76">

               <speaker>LJUBO GERMIČ:</speaker>

               <p> Hvala lepa za besedo, gospod podpredsednik. Spoštovani gospod minister s sodelavko,
               kolegice in kolegi, še enkrat lep pozdrav!</p>
               <p>Ker je izvajanje Zakona o socialno varstvenih prejemkih vezano na Zakon o
               uveljavljanju pravic iz javnih sredstev, ki opredeljuje vrstni red uveljavljanja
               pravic, in ker je v postopku Predlog zakona o spremembah in dopolnitvah Zakona o
               uveljavljanju pravic iz javnih sredstev, s katerim se predlaga zamik začetka uporabe
               zakona za pravice do denarne socialne pomoči in do varstvenega dodatka na 1. 1. 2012,
               je potreben zamik začetka uporabe Zakona o socialno varstvenih prejemkih, prav tako
               na 1. januar 2012.</p>
               <p>V Poslanskem klubu LDS pa poleg omenjene spremembe posebej pozdravljamo spremembe na
               področju družbenega varstva duševno in telesno prizadetih oseb, kjer predlog
               spremembe zakona predvideva, da se členi prehodnih in končnih določb Zakona o
               socialno varstvenih prejemkih spremenijo na način, da se pravici do nadomestila za
               invalidnost ali dodatka za tujo nego in pomoč z novim začetkom uporabe zakona ne
               preneseta v sistem socialno varstvenih prejemkov in se zato iz prehodnih in končnih
               določb trenutno veljavnega zakona, ki ureja njun prenos v sistem socialnovarstvenih
               prejemkov, brišeta. Zaradi tega sprememba zakona predvideva tudi dopolnitev, da se v
               lastni dohodek samske osebe ali družine, ki uveljavlja pravico do denarne socialne
               pomoči oziroma pravico do varstvenega dodatka, šteje tudi nadomestilo za invalidnost
               po Zakonu o družbenem varstvu duševno in telesno prizadetih oseb. Nadomestilo za
               invalidnost po tem zakonu namreč predstavlja sredstva za preživetje invalidov, zato
               se mora navedeni dohodek šteti v lastni dohodek samske osebe ali družine. Z brisanjem
               pravice do nadomestila za invalidnost in pravice do dodatka za tujo nego in pomoč po
               omenjenem zakonu iz prehodnih in končnih določb Zakona o socialno varstvenih
               prejemkih, ki ureja njun prenos v sistem socialno varstvenih prejemkov, se zasleduje
               cilj, da se obe pravici, ki sta vsebinsko povezani s pridobitvijo statusa invalida,
               uredita v Zakonu o družbenem varstvu duševno in telesno prizadetih oseb, katerega
               vsebina se spreminja.</p>
               <p>V Poslanskem klubu LDS menimo, da morajo biti pravice državljank in državljanov in
               njihov dostop do teh pravic urejeni jasno in razumljivo. Večja preglednost prinaša
               tudi večjo ozaveščenost, hkrati pa omogoča racionalnejšo porabo proračunskih
               sredstev. Obenem smo prepričani, da sta nadomestilo za invalidnost in dodatek za tujo
               nego in pomoč pravici, ki morata biti zagotovljeni vsakomur, ki bi ju potreboval,
               hkrati pa menimo, da ti pravici ne sodita v kategorijo socialno varstvenih prejemkov,
               ki jih država namenja upravičencem v obliki socialnih transferjev, ampak da gre za
               osebni pravici posameznikov, ki se soočajo z invalidnostjo, tako da smo zadovoljni,
               da tovrstno distinkcijo sedaj popravljamo in jo urejamo v predlogu spremembe
               zakonodaje, ki jo v Poslanskem klubu LDS podpiramo.</p>
               <p>V zadovoljstvo nam je, da so bila opozorila, ki jih je posredovala Zveza Sožitje,
               upoštevana, in podpiramo hiter odziv ministrstva v tem primeru. V LDS menimo in
               delimo mnenje Zveze Sožitje, da oseb z motnjo v duševnem razvoju ne moremo enačiti s
               težko zaposljivimi osebami, saj to enačenje preprosto ne bi bilo primerno. Ker novela
               zakona to področje ureja na ustrezen način, jo bomo v Poslanskem klubu LDS tudi
               podprli. Hvala lepa.</p>
            </sp>
            <sp xml:id="SDZ5-Redna-28-2011-05-19.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili Rezman.
           </p>
            </sp>
            <sp xml:id="SDZ5-Redna-28-2011-05-19.sp78">

               <speaker>VILI REZMAN:</speaker>

               <p>Hvala lepa ponovno, gospod podpredsednik.</p>
               <p>Najprej je treba ugotoviti, da če nepovezani poslanci podpiramo predlog sprememb
               Zakona o uveljavljanju pravic iz javnih sredstev, je edino in samo to logično, da
               podpremo tudi ta zakon oziroma to novelo. In zagotavljamo svoje glasove v podporo,
               čeprav smo tudi v postopku sprejemanja imeli kakšen pomislek ali kakšno drugačno
               stališče od tistih, ki so bila kasneje sprejeta.</p>
               <p>Kakorkoli že, vemo, da glede na dejstva, ki so bila našteta pri prejšnjem zakonu in
               ki veljajo tudi za ta zakon, moramo spremeniti ta rok uveljavitve, ker bi vse drugo
               spravljalo našo državo in tudi upravičence do socialnih transferjev v nemogočo
               situacijo. Ne gre pa samo za to, da se zamikajo roki. To niti ni najboljša referenca
               za to, da se ta zakon podpre. Boljša referenca za to je, po naši sodbi, sprejetje
               nekaterih pobud, ki so bile posredovane iz civilne družbe in s tem je Ministrstvo za
               delo, družino in socialne zadeve pokazalo, da ob tehtnih argumentih zna prisluhniti
               in svoje predlagane odločitve tudi spreminjati. Gre predvsem za spremembo ambicije,
               da se nadomestila na invalidnino prenesejo iz prejšnjega zakona v Zakon o socialnih
               prejemkih, kar se sedaj ne bo zgodilo. To je bilo nekaj, na kar je z organizirano,
               tehtno, argumentirano akcijo civilna družba opozorila in ta opozorila so segla tudi
               do ušes tistih, ki lahko to upoštevamo. Tisto, kar je pri temu zakonu, po naši oceni,
               treba po vsebini poudariti, je nekaj naslednjih dejstev. Ob tem, da se upošteva
               ambicije civilne družbe, je poudarjena tudi odgovornost posameznika in družine za
               svojo materialno in socialno stanje. Torej, ta zakon želi, da ljudje prevzemamo
               odgovornost zase in da tistim, ki to odgovornost prevzemajo in so pri tem aktivni,
               pomaga. Torej gre za načelo pomoči za samopomoč. Gre za to, da skušamo ljudi
               pripraviti do tega, da ne bi pobegnili v apatijo, da ne bi pobegnili v nek model
               zgolj preživetja, ampak da s pomočjo drugih, s pomočjo države, iščejo možnosti za to,
               da sami s svojim delom, znanjem prispevajo k boljšemu bodočemu življenju in
               izogibanju situacijam, ki jim rečemo socialne težave.</p>
               <p>Večja bo, tako se zagotavlja s tem zakonom, tudi pravičnost, upoštevaje pač vse to
               kar je bilo naštevano že tudi pri prejšnjem zakonu in sedaj tega ne bom ponavljal, in
               večja je socialna varnost in gostejša je mreža, v katero lahko ujamemo tiste, ki se
               znajdejo v socialnih problemih. Bilo je kar nekaj pomislekov, tudi v zvezi s
               spremembo, nekaterim smo v naši poslanski skupini prisluhnili, so pa bile tudi
               znotraj poslanske skupine posamične razlike v zvezi s predlaganimi določbami. Prva
               razlika se je pokazala v tem, da smo večinsko prepričani, da je prav, da se socialni
               transferji prenesejo iz pokojninske blagajne med socialne transferje. Nekateri drugi
               pa so menili, da bi ta umestitev v pokojninsko blagajno morala ostati. Veseli smo
               tudi tega, da se je pojasnilo, da tisti, ki bodo eventualno prejemniki tega, kar se
               bo zapustilo s strani tistih, ki sedaj dobivajo socialno pomoč in so sami v socialnih
               težavah, ne bodo obremenjeni pri tem lastništvu. Seveda pa nekdo, ki ni v situaciji,
               da je sam v socialni stiski, ne more pričakovati, da bo vse ostalo njegovo premoženje
               ostalo nedotaknjeno in obenem pridobivati za svoje bližnje socialno pomoč. Ker je
               torej v tem zakonu cela vrsta dobrih vsebinskih stvari, se mi tudi strinjamo z
               zamikom roka, ki ga je treba še ujeti.</p>
            </sp>
            <sp xml:id="SDZ5-Redna-28-2011-05-19.sp79">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila mag. Majda Potrata.
           </p>
            </sp>
            <sp xml:id="SDZ5-Redna-28-2011-05-19.sp80">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister s sodelavko!</p>
               <p>Naj predstavim stališče poslanske skupine Socialnih demokratov. V našo poslansko
               skupino so se predstavniki Zveze Sožitje večkrat najavili, smo jih sprejeli in
               prisluhnili njihovim željam in opozorilom na probleme oseb z motnjami v duševnem
               razvoju in njihovih svojcev glede prejemkov izobraževanja oziroma usposabljanja, ter
               o opolnomočenosti samih oseb z motnjami v duševnem razvoju. Predlagana novela zakona
               del teh problemov odpravlja, zavedamo pa se, da bo šele zakon o socialnem
               vključevanju odpravil veliko večino tistih problemov, na katere so nas predstavniki –
               zlasti predstavnice – Zveze Sožitje opozarjali. Zakon o socialno varstvenih prejemkih
               smo, tako kot Zakon o uveljavljanju pravic iz javnih sredstev, sprejeli na 19. seji
               Državnega zbora julija lani, to je bilo danes že večkrat povedano. Ampak ob tem je
               treba tudi poudariti, da oba sprejeta zakona predstavljata temelj reforme na področju
               socialnih transferjev v naši državi. Vsebina zakona, o katerem je govora zdaj,
               celovito ureja in opredeljuje nekatere pravice iz javnih sredstev, katerih naloga je
               zagotavljanje socialne varnosti tistim, ki tovrstno pomoč države dejansko
               potrebujejo. Razloga za spremembe in dopolnitve Zakona o socialno varstvenih
               prejemkih pa sta predvsem dva. Prvi in najpomembnejši razlog izhaja iz potrebe po
               tem, da se ustrezno uredi status prejemkov oseb z motnjo v duševnem razvoju.
               Konkretneje, da se pravici do nadomestila za invalidnost in dodatka za tujo nego in
               pomoč po Zakonu o družbenem varstvu duševno in telesno prizadetih oseb ne preneseta v
               sistem socialno varstvenih prejemkov, kot jih določa Zakon o socialno varstvenih
               prejemkih. S tem rešujemo problem, na katerega je, kot sem že uvodoma poudarila,
               opozorila Zveza Sožitje in ki je tudi sama predlagala dopolnitve in spremembe Zakona
               o socialno varstvenih prejemkih, s katerimi se do sprejema zakona o socialni
               vključenosti, ki bo celostno uredil področje varstva duševno in telesno prizadetih
               oseb, ustrezno uredi status dosedanjega nadomestila za invalidnost. S tem se možnost
               zagotavljanja socialne varnosti invalidov z motnjami v duševnem razvoju ohranja, to
               pa zanje predstavlja tudi možnost, za kar se da samostojno in neodvisno življenje.</p>
               <p>Drugi razlog je sistemske narave. Ker je izvajanje Zakona o socialno varstvenih
               prejemkih vezano na Zakon o uveljavljanju pravic iz javnih sredstev, ki opredeljuje
               vrstni red uveljavljanja pravic in katerega spremembe in dopolnitve predvidevajo
               zamik začetka uporabe zakona, tudi za pravico do denarne socialne pomoči in do
               varstvenega dodatka, na prvi januar 2012, je potreben tudi zamik začetka uporabe
               Zakona o socialno varstvenih prejemkih na začetek leta 2012. Oboje je bilo danes že
               večkrat poudarjeno. Ampak glede na predvidene finančne posledice sprememb in
               dopolnitev zakona, ki bo terjal v proračunu za leto 2012 tudi 47 milijonov dodatnih
               sredstev, pa se Socialni demokrati ne moremo strinjati z nekaterimi očitki, ki so
               bili izrečeni ob obravnavi predloga zakona na Odboru za delo, družino, socialne
               zadeve in invalide. Določbe zakona so bile namreč interpretirane v smislu, da zakon
               posega v socialne pravice najbolj socialno ogroženega dela prebivalstva. Nasprotno.
               Socialni demokrati smo mnenja, da zakon prinaša rešitve, ki so usmerjene v večjo
               socialno pravičnost in ciljno usmerjenost socialno varstvenih prejemkov, zato bomo
               predlog sprememb in dopolnitev zakona podprli.</p>
               <p>Naj pa v tem uvodu še povem, da predlaganega amandmaja Slovenske ljudske stranke k
               temu zakonu ne nameravamo podpreti, ker ruši koncept in posega v drugačno urejanje
               državne pokojnine. Hvala lepa.</p>
            </sp>
            <sp xml:id="SDZ5-Redna-28-2011-05-19.sp81">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Robert
               Hrovat.</p>
            </sp>
            <sp xml:id="SDZ5-Redna-28-2011-05-19.sp82">

               <speaker>ROBERT HROVAT:</speaker>

               <p>Hvala lepa, gospod podpredsednik. Spoštovani!</p>
               <p>Ker je izvajanje Zakona o socialno varstvenih prejemkih vezano na Zakon o
               uveljavljanju pravic iz javnih sredstev, je tudi pri tem bistveno spoznanje, da danes
               sprejemamo ta zakon zaradi nevzpostavitve centralne evidence pravic iz javnih
               sredstev in zaradi organizacijskih sprememb na centrih za socialno delo. Enako kot
               pri prejšnjem zakonu evidence niso vzpostavljene, prenosa kadrov iz občin na centre
               za socialno delo ter prostorov in opreme še ni. Torej ponovno opozarjamo, na to, da
               Ministrstvo za delo, družino in socialne zadeve ni opravilo svojega dela, kot smo
               sprejeli v zakonu pred enim letom. V Slovenski demokratski stranki se strinjamo z
               rešitvami predloga zakona, ki se nanašajo na urejanje pravic oseb z motnjami v
               duševnem razvoju. Tudi v naši poslanski skupini smo se soočili in seznanili s pobudo
               Zveze Sožitje za sprejem ustreznih sprememb Zakona o socialno varstvenih prejemkih,
               ki bi preprečile vključitev oseb z motnjami v duševnem in telesnem razvoju med
               prejemnike socialne pomoči. Ugotavljamo, da se je na odboru upoštevalo vse predloge
               Zveze Sožitje, torej da se zakon dopolni s pravico do nadomestila za invalidnost ali
               dodatka za tujo nego in pomoč. Hkrati pa se v Slovenski demokratski stranki
               sprašujemo, ali obstajajo tudi druge kategorije ljudi, ki se jim bodo zmanjšale
               pravice iz javnih sredstev glede na sedanje stanje. Številne invalidske organizacije
               so nas zasule s prošnjami, da se tudi za njih uredi podoben status. Država je dolžna
               vsem kategorijam ljudi, ki so v socialni stiski, po členih teh zakonov zagotoviti
               neko minimalno pokojnino ali pa varstveni dodatek, kakor hočete, za katero pa
               verjetno ni bilo nikoli mišljeno, da bo postala kredit. Socialna pomoč je namenjena
               tistim, ki so pomoči potrebni. Rešitve teh dveh zakonov, ki jih danes obravnavamo,
               sicer gredo v smeri medgeneracijske solidarnosti, vendar se nam zdi nekoliko sporno
               in je vredno nekega razmisleka, če je ta ureditev res optimalna. Namreč, zakon
               določa, da če je za čas življenja pokojnik prejemal socialno pomoč ali varstveni
               dodatek in je vknjižil svoje premoženje, ga v protivrednosti na koncu dobi država.
               Torej, če nekdo živi v hiši in v tej hiši tudi ostane, lahko dobi transfer od države,
               vendar mora državi garantirati, da bo ta transfer, ki ga je pridobil, poplačal s
               premoženjem, ki ga ima. Ne gre več za avtomatizem, kot je bil včasih, ampak po smrti
               prejemnika socialne pomoči država sede na premoženje. Sprašujemo se, ali je to res
               najboljša in najoptimalnejša rešitev? In ugotavljamo, da morda le ni to najboljša
               rešitev, ampak ker se zavedamo, da možnosti za popravo tega zakona praktično ni več,
               zakonu zaradi na začetku tega stališča obrazloženih izboljšav ne bomo nasprotovali.
               Hvala.</p>
            </sp>
            <sp xml:id="SDZ5-Redna-28-2011-05-19.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franco Juri.</p>
            </sp>
            <sp xml:id="SDZ5-Redna-28-2011-05-19.sp84">

               <speaker>FRANCO JURI:</speaker>

               <p>Hvala. Spoštovani predsedujoči, spoštovani minister, kolegi in kolegice, spoštovani
               gostje!</p>
               <p>Zakon o uveljavljanju pravic iz javnih sredstev med drugim ureja tudi uveljavljanje
               pravice do denarne socialne pomoči in do varstvenega dodatka. Vsebinsko pa sta ti dve
               pravici urejeni v Zakonu o socialno varstvenih prejemkih. Ta temelji na načelu, da
               mora oseba uveljavljati vse možnosti, ki so ji na voljo, da si izboljša svoj
               materialni položaj in položaj svoje družine, pri čemer mora vlagatelj spoštovati
               vrstni red posamezne pravice. V nasprotnem primeru se mu pri ugotavljanju njegovega
               materialnega položaja ta pravica upošteva, kot da bi jo uveljavil. Tako mora
               vlagatelj, če uveljavlja pravico do denarne socialne pomoči, najprej uveljavljati
               pravico do otroškega dodatka. Če uveljavlja pravico do varstvenega dodatka, pa mora
               najprej uveljavljati pravico do otroškega dodatka in do denarne socialne pomoči. Ker
               je izvajanje zakona vezano tudi na prej omenjeni zakon, s katerim se predlaga zamik
               začetka uporabe zakona za pravice do denarne socialne pomoči in do varstvenega
               dodatka na 1. januar 2012, je potreben tudi zamik
               začetka uporabe tega zakona na 1. januar 2012. Česar pa smo v Poslanski skupini Zares
               najbolj veseli, je sprememba, da se pravici do nadomestila za invalidnost in dodatka
               za tujo nego in pomoč po Zakonu o družbenem varstvu duševno in telesno prizadetih
               oseb, z novim začetkom uporabe zakona ne prineseteta v sistem socialno varstvenih
               prejemkov.</p>
               <p>Že marca letos smo namreč na pristojnega ministra naslovili pismo in poslansko
               vprašanje, ki je temeljilo na prejetem dopisu Zveze Sožitje, ki zagovarja interese
               oseb z motnjo v duševnem razvoju. Te osebe naj bi po uveljavitvi tega zakona ostale v
               odnosu do drugih kategorij invalidov v slabšem položaju. Obravnavali naj bi jih
               namreč kot težko zaposljive osebe, ki bodo prejemale socialne prejemke. Nadomestilo
               za invalidnost pa je bil prejemek na podlagi invalidnosti, ki je tem osebam
               zagotavljal minimum za preživetje oziroma pokrivanje določenih stroškov, ne glede na
               premoženjsko stanje družinskih članov. Ker je šlo po sprejetju zakona za prejemanje
               socialne pomoči, je zagovornike teh oseb skrbel njihov materialni položaj. Vprašanje,
               ki se je v tem času porajalo meni osebno in naši poslanski skupini je bilo, zakaj
               osebe, ki imajo priznano isto stopnjo motnje, prejemkov ne morejo prejemati več iz
               naslova invalidnosti, ampak iz naslova premoženjskega stanja? Osebe z motnjo v
               duševnem razvoju so v veliki meri invalidi, ki so trajno nezmožni za delo in
               samostojno življenje. Poslovna sposobnost pa se jim veliko primerov odvzame. Te osebe
               postanejo po polnoletnosti trajni prejemniki denarne socialne pomoči do konca
               življenja. Zakon o družbenem varstvu duševno in telesno prizadetih oseb v 3. členu
               določa, da je denarno nadomestilo denarni prejemek, namenjen preživetju oseb, ki
               imajo status invalida po tem zakonu. Ustavno sodišče Republike Slovenije je ta zakon
               z ustavno odločbo razglasilo za protiustaven in določilo enoletni rok za odpravo
               neskladja. Iz obrazložitve te odločbe izhaja, da je treba invalidom, ki pridobijo
               status po Zakonu o družbenem varstvu duševno in telesno prizadetih oseb, poleg drugih
               pravic zagotoviti možnost za dostojno življenje z zagotovitvijo minimalne stopnje
               dohodkovne varnosti. Pri zagotavljanju socialne varnosti invalidov mora zakonodajalec
               upoštevati temeljno ustavnopravno načelo socialne države, po katerem je država dolžna
               z aktivnimi ukrepi vsakomur zagotoviti možnosti za dostojno življenje. Načelo
               socialne države je, kolikor se na naša na socialne interese invalidov kot ene izmed
               ogroženih skupin prebivalstva, izpeljano iz 52. člena Ustave, ker je pravica do
               posebnega varstva invalidov kot posebna človekova pravica, pravica pozitivnega
               statusa.</p>
               <p>Vlada je torej zaradi sprememb na področju družbenega varstva duševno in telesno
               prizadetih oseb predlagala, da se členi prehodnih in končnih določb novele
               spremenijo. Prav tako se z novelo v lastni dohodek samske osebe ali družine, ki
               uveljavlja pravico do denarne in socialne pomoči oziroma pravico do varstvenega
               dodatka, šteje tudi nadomestilo za invalidnost po prej omenjenem zakonu, saj le-to
               predstavljalo sredstvo za preživetje invalidov. Skratka, Vlada je s spremembo zakona
               sledila nekaterim izpostavljenim težavam, zato bomo novelo zakona v Poslanski skupini
               Zares podprli.</p>
            </sp>
            <sp xml:id="SDZ5-Redna-28-2011-05-19.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Janez
               Ribič.</p>
            </sp>
            <sp xml:id="SDZ5-Redna-28-2011-05-19.sp86">

               <speaker>JANEZ RIBIČ:</speaker>

               <p>Spoštovani gospod minister s sodelavko, gospe in gospodje! Natanko pred enim letom
               smo ob sprejemanju obeh novih socialnih zakonov poslanci Slovenske ljudske stranke
               opozarjali, da je čas za uveljavitev tako obsežnih sprememb na področju socialnih
               prejemkov odločno prekratek. Opozarjali smo na pomanjkanje ustreznih usposobljenih
               kadrov, ki bodo morali na centrih za socialno delo prevzeti številne nove naloge,
               predvsem pa smo zahtevali, da bi morali istočasno sprejemati nov zakon o
               štipendiranju, ki je šele letos v postopku sprejemanja. Posledice na hitro
               spremenjenega zakona bodo dolgoročne in nepopravljive. Ne prepričajo nas obljube o
               večjih prejemkih za vse, ki so pomoči potrebni, ne prepričajo nas lepe besede, če ne
               dobimo ustreznih dokazov o tem, da ne bodo storjene nove krivice. Zahtevali smo tudi
               ustrezne primerjalne izračune, ki jih seveda nismo dobili. Poslanci nismo slišali
               prepričljivih primerljivih izračunov, ki bi upravičili posledice tega zakona, niti v
               dodatnih pojasnilih, kakšne bodo posledice upoštevanja premoženja prosilca pomoči in
               kako se bo izvajal nov socialni sistem v celoti. Nasprotovali smo določbam, ki
               posledično zahtevajo, da bodo prosilci morali na primer prodati družinsko hišo ali
               kmetijo, če bodo izgubili službo in prosili za socialno pomoč.</p>
               <p>Ponovno opozarjamo, da bi morali vse zakone, ki spreminjajo socialni sistem in s tem
               položaj ljudi v naši državi, obravnavati vzporedno in uveljaviti istočasno. Zato
               poslancev Slovenske ljudske stranke ne preseneča dejstvo, da danes z enakimi
               argumenti Vlada predlaga spremembe in podaljšanje uveljavitve novih še ne
               uveljavljenih socialnih zakonov. Predvsem pa podpiramo nove določbe, sprejete na
               odboru, s katerimi smo prisluhnili in vrnili pravice upravičencem po Zakonu o
               družbenem varstvu duševno in telesno prizadetih oseb, s čimer smo jim vrnili socialno
               varnost in dostojanstvo.</p>
               <p>Poslanci Slovenske ljudske stranke se sicer strinjamo s podaljšanjem uveljavitve
               tega zakona, ne moremo pa ga podpreti, če ne bo sprejet naš amandma, ki odpravlja
               krivično ukinitev državnih pokojnin. Nedopustno je, da se že pridobljene zakonite
               pravice po 59. členu veljavnega zakona preprosto ukine z novim socialnim zakonom.
               Prejemniki državnih pokojnin so večinoma ljudje, ki v preteklosti niso mogli ali celo
               niso smeli biti zavarovani, kot na primer gospodinje in kmečke žene, kljub temu, da
               so vse življenje delale. S tem zakonom smo jih ukinili, zdaj imamo priložnost, da
               poslanci popravimo to napako in neustavnost, ne glede na to, da je podobna določba v
               novem pokojninskem zakonu, katerega usoda na referendumu pa je seveda vprašljiva,
               zato vas pozivamo, da podprete amandma naše poslanske skupine. Če amandma ne bo
               sprejet, sprememb zakona ne bomo podprli, čeprav so nujne in podpiramo podaljšanje
               roka uveljavitve zakona. Hvala.</p>
            </sp>
            <sp xml:id="SDZ5-Redna-28-2011-05-19.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-28-2011-05-19.sp88">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav velja ministru in sodelavki.</p>
               <p>Na začetku moram povedati, da smo v naši poslanski skupini zaskrbljeni zaradi tega,
               ker Ministrstvo za delo, družino in socialne zadeve ni zaznalo tega problema, da je
               na to morala opozoriti Zveza Sožitje. Vsi radi povemo, da so nas iz društva obiskali,
               obiskali so tudi našo poslansko skupino, in poslušali smo to, kar so povedali, in na
               nek način smo bili tudi sami zelo zaskrbljeni.</p>
               <p>Novela tega zakona predlaga zamik uporabe le-tega, torej namesto prihodnji mesec naj
               bi se zakon začel uporabljati v prihodnjem letu. Poleg tega spremembe in dopolnitve
               Zakona o socialno varstvenih prejemkih prinašajo še vsebinsko spremembo, ki pomeni
               ohranitev obstoječega sistema pravic in nadomestil osebam, ki so do njih upravičene
               po Zakonu o družbenem varstvu duševno in telesno prizadetih oseb. Tako bodo osebe z
               motnjami v duševnem in telesnem razvoju ohranile svoje denarne prejemke zaradi
               priznane invalidnosti, nadomestilo za invalidnost ter dodatek za tujo nego in pomoč
               jim ne bo odvzeto, kot je bilo predvideno z osnovnim zakonom, po katerem bi ti
               invalidi padli v čisti sistem socialne pomoči. To bo doseženo s ponovno uveljavitvijo
               členov zakona, ki ureja pravice in omenjena nadomestila duševno in telesno prizadetim
               osebam.</p>
               <p>Poslanci naše poslanske skupine se strinjamo, da gre pri osebah z motnjo v duševnem
               in telesnem razvoju za status, ki mora biti ločen od sistema socialnih podpor, katere
               temeljijo izključno na ekonomskem položaju upravičencev.</p>
               <p>Status invalidnosti je objektivno dejstvo, ki še kako vpliva na življenje teh ljudi
               in njihovih svojcev, praktično že od samega rojstva. Status invalidnosti je tudi
               posebej in ločeno od splošne socialne varnosti varovan z Ustavo Republike Slovenije.
               Naša država je zavezana voditi aktivno invalidsko politiko in sprejemati različne
               ukrepe, ki naj zagotovijo takšen položaj invalidov, ki bo ravno zaradi posebnih
               okoliščin, zaradi katerih so prikrajšani za normalno oziroma običajno življenje v
               družbi, omogočal neodvisno življenje. Slednje je treba razumeti tudi v kontekstu
               materialne preskrbljenosti, na katero pa sami zaradi nezmožnosti dela ne morejo
               vplivati in so tako odvisni od države in seveda svojcev. Torej bodo po tej noveli
               duševno in telesno prizadete osebe ohranile pravico do denarnih prejemkov iz naslova
               svojih invalidnosti, ki izvira iz Zakona o družbenem varstvu duševno in telesno
               prizadetih oseb, poleg tega pa imajo še vedno pravico tudi do uveljavljanja socialnih
               pravic. Pri tem pa se z novelo predlaga, da se nadomestilo za invalidnost všteva v
               lastni dohodek osebe, če bo uveljavila pravico do denarne socialne pomoči ali/in
               varstveni dodatek.</p>
               <p>Poslanci DeSUS-a bomo seveda podprli ta zakon.</p>
            </sp>
            <sp xml:id="SDZ5-Redna-28-2011-05-19.sp89">

               <speaker>PREDSEDNIK MIRAN POTRČ:</speaker>

               <p> Hvala lepa.</p>
               <p>Končali smo s predstavitvijo stališč poslanskih skupin. Ker je Slovenska ljudska
               stranka k predlogu zakona k 7. členu vložila amandma, odpiram razpravo o amandmaju k
               7. členu in 7. členu zakona. Želi kdo besedo? Vidim več prijav. Prosim, kdor želi
               razpravljati, naj se prijavi. Izvolite mag. Majda Potrata.</p>
            </sp>
            <sp xml:id="SDZ5-Redna-28-2011-05-19.sp90">

               <speaker>MAG. MAJDA POTRATA:</speaker>

               <p> Hvala, gospod podpredsednik, za besedo.</p>
               <p>No, že v mnenju poslanske skupine sem napovedala, da poslanska skupina Socialnih
               demokratov tega amandmaja ne podpira, razlog pa je konceptualne narave. V zakonu o
               pokojninah je uveljavljeno pravilo, da so vplačani prispevki tisti, ki nakazujejo na
               odmero pokojnine, seveda z določenimi odstopanji in prilagoditvami, da bo jasno, ki
               upoštevajo zlasti solidarnostno načelo.</p>
               <p>Dosti smo takrat razpravljali ravno o državnih pokojninah, ki so bile kot socialni
               korektiv vpeljane za tiste, ki so zlasti v kmečkih gospodinjstvih ostali brez
               ustrezne finančne varnosti. No in takrat je bilo že veliko razprave o tem, kako
               urediti državno pokojnino in sprejeli smo odločitev, da za vse tiste, ki so uživalci
               – gre pa predvsem za uživalke ali upravičenke do državne pokojnine –, ta pravica
               ostane, da pa se za nove upravičence tega na novo ne vpeljuje. S predlaganim
               amandmajem se rešitev vrača in je neskladje med obema zakonoma, zato tega ni mogoče
               podpreti.</p>
               <p>Druga stvar, ki bi jo rada omenila, pa je, da je bilo dosti govora zlasti o
               varstvenem dodatku in o obveznostih ob dedovanju za upravičence do dedovanja, če je
               lokalna skupnost ali država financirala varstveni dodatek. Rada bi opozorila na to,
               da je že po veljavni zakonodaji – že zdaj po Zakonu o dedovanju – tako, da se lahko
               bodisi lokalna skupnosti ali država odrečeta uveljavljanju pravice do vračanja
               vplačanih sredstev od nepremičnine iz dediščine, če bi to kakorkoli poseglo v
               socialno varnost upravičencev do dediščine. Torej nista ne lokalna skupnost ne država
               avtomatično upravičeni do poplačila iz dediščine, ampak se to poplačilo ravna po
               finančni zmožnosti dedičev. Sama moram reči, da sem se kot novopečena poslanka s
               takimi zahtevki in celo presojo ustavnosti tega določila v Zakonu o dedovanju
               seznanila v prvem letu svojega mandata, tako lahko iz lastne izkušnje povem, da je to
               določilo, ki je že dolgo časa v veljavi. Upam pa, da razumete, da gre preprosto za
               nesiromašenje fonda, iz katerega se varstveni dodatki vplačujejo oziroma izplačujejo.
               Hvala lepa.</p>
            </sp>
            <sp xml:id="SDZ5-Redna-28-2011-05-19.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Marijan Križman.</p>
            </sp>
            <sp xml:id="SDZ5-Redna-28-2011-05-19.sp92">

               <speaker>MARIJAN KRIŽMAN:</speaker>

               <p>Hvala lepa, spoštovani podpredsednik. Spoštovani gospod minister in ostali, kolegice
               in kolegi!</p>
               <p>Seveda tega amandmaja stranke SLS ne bom podprl, pa ne zaradi tega, ker ga ne bi
               podprl kar tako, razloge je zdaj navedla kolegica Majda Potrata, zato jih ne bom še
               enkrat ponavljal. Rešitve že obstajajo v zakonu in zaradi tega ne bo prišlo do napak,
               pomot, še manj pa do prizadetosti določenih skupin.</p>
               <p>Je pa ob tem zakonu treba povedati, da je, če lahko tako rečem, razveseljivo, da je
               zakon zelo dober, da ga večina poslancev ali pa skoraj vsi podpiramo. Še posebej me
               pa veseli, da smo se poenotili pri predlogih Zveze Sožitje, ki je z zelo težkim srcem
               spremljala razprave in prejšnji epilog zakona, kjer so bili tudi sami uvrščeni v
               kategorijo, po kateri bi se njihove nepremičnine morale znajti na seznamu odplačil
               dolga do države. Ker pa smo v parlamentu, sem prepričan, socialno čuteči ljudje, še
               posebej v Odboru za delo, družino, socialne zadeve in invalide, se je pokazalo, da
               smo vsi skupaj to podprli in da ni bilo pravzaprav nikogar, ki bi dvomil, da je to
               prava rešitev. Prava rešitev je tudi zato, ker so tisti, ki vodijo to društvo,
               vztrajni in so se zavzeli za to, da ta svoj problem rešijo in da svojim otrokom, ki
               so prizadeti, omogočijo dostojno življenje. Tako ali tako so jim že vse, kar so
               imeli, dali, bilo bi res krivično, da bi morali na koncu žrtvovati še tisto malega
               premoženja, kar ga imajo. Zato bom, če lahko izrabim to priložnost, ta zakon z
               veseljem podprl, ker ne samo, da rešuje problem tega društva, ki je v Sloveniji zelo
               številčno – mislim, da ima celo 52 svojih ekspozitur po državi –, ampak tudi zaradi
               vsega drugega. In na koncu je to še en pameten premislek, da se stvari ne delajo na
               hitrico, da se stvari ne delajo z velikansko hitrostjo in misleč: "Zelo smo
               učinkoviti, ker hitro delamo, delamo na tone zakonov in zato smo v tem Državnem zboru
               dobri." Ne! Tudi o tem zakonu je bil potreben temeljit premislek, premislek se je
               opravil; danes zaključujemo s svojimi mislimi pravzaprav ta zakon. Na ta zakon več
               kot teh nekaj amandmajev, kar je bilo danih, seveda ni več kaj dosti povedati. In
               tukaj se je še enkrat pokazala modrost ministrstva, da ne hiti in da ne dela napak,
               ki jih bodo morali drugi popravljati. Zato še enkrat v tem sklopu zakonodaje, oziroma
               teh dveh zakonov, ki jih bomo danes sprejeli, sem prepričan, da bo njihov učinek
               dober in dolgoročen. Hvala lepa.</p>
            </sp>
            <sp xml:id="SDZ5-Redna-28-2011-05-19.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Janez Ribič.</p>
            </sp>
            <sp xml:id="SDZ5-Redna-28-2011-05-19.sp94">

               <speaker>JANEZ RIBIČ:</speaker>

               <p>Hvala za besedo.</p>
               <p>Spoštovani, Poslanska skupina Slovenske ljudske stranke daje z amandmajem
               priložnost, da popravimo napako in črtamo ukinitev državne pokojnine, in sicer s
               kompromisno rešitvijo, ki je bila sicer deležna večinske podpore že pri sprejemanju
               novega pokojninskega zakona. Ker pa smo ukinili državno pokojnino s tem zakonom,
               torej z Zakonom o socialno varstvenih prejemkih, je prav, da popravimo napako v tem
               zakonu in določimo izplačevanje pokojnin vsem, ki jih že prejemajo tudi po
               uveljavitvi tega zakona. Zato z amandmajem v novih treh odstavkih k 7. členu to
               ustrezno urejamo. V prvem odstavku 79. člena zato črtamo 1., 2., 3. in 4. točko. V
               novem drugem odstavku določamo, da se določbe, ki se nanašajo na državno pokojnino,
               prenehajo uporabljati s pričetkom veljavnosti tega zakona. Z novim tretjim odstavkom
               pa določamo, da se zato vsem uživalcem državne pokojnine, ki so izpolnili pogoje po
               59. členu Zakona o pokojninskem in invalidskem zavarovanju in imajo oziroma pridobijo
               to pravico do začetka uporabe tega zakona, izplačuje državna pokojnina še naprej v
               znesku, kot je bil določen za zadnji mesec pred uveljavitvijo tega zakona, in da se
               njihove pokojnine usklajujejo enako kot druge pokojnine. S sprejetjem zakona julija
               leta 2010 se je določila ukinitev izplačevanja državnih pokojnin po 59. členu, kar je
               nedopustno in neustavno, saj so upravičenci, tako kot drugi upokojenci, pridobili
               pravico zakonito po veljavnem zakonu, Zakonu o pokojninskem in invalidskem
               zavarovanju, in se zato pridobljene pravice po 59. členu tega zakona ne morejo
               preprosto črtati z novim socialnim zakonom. Ne glede na to, da je v Zakonu o
               pokojninskem in invalidskem zavarovanju, za katerega je poleg tega sicer tudi malo
               verjetnosti, da se bo sploh uveljavil s potrditvijo na referendumu, že bila sprejeta
               podobna določba kot kompromisna rešitev, je prav, da s sedanjimi spremembami
               popravimo neustavno določbo, s katero je bila državna pokojnina ukinjena. Zato je
               prav, da se s spremembami in dopolnitvami, ki jih sprejemamo, določi vsaj to, da vsi,
               ki že prejemajo državno pokojnino ali bodo to pravico uveljavili do začetka
               veljavnosti tega zakona, to pravico obdržijo. Od 1. 1. 2012 dalje, torej od
               uveljavitve tega zakona, pa ne bo več možno na novo uveljavljati pravice po 59. členu
               Zakona o pokojninskem in invalidskem zavarovanju. Torej novih prejemnikov državne
               pokojnine ne bo več. Ohranjale pa bi se zakonito pridobljene pravice vsem, ki so
               uživalci pokojnine po 59. členu še veljavnega zakona. Hvala.</p>
            </sp>
            <sp xml:id="SDZ5-Redna-28-2011-05-19.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Gvido Kres.</p>
            </sp>
            <sp xml:id="SDZ5-Redna-28-2011-05-19.sp96">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani minister s sodelavko, spoštovane
               kolegice in kolegi!</p>
               <p>Poglejte, največja težava zame je ravno v tem, da zakona ne bom mogel podpreti
               zaradi vašega eventualnega nestrinjanja, da podprete tudi naš odličen amandma. Tako,
               kot je vaš zakon dober, je tudi naš amandma odličen. In sledi tistemu, kar smo uspeli
               se dogovoriti in pride do kompromisa v Zakonu o pokojninskem in invalidskem
               zavarovanju 2. Poglejte, mislim, da to sploh ni tako velik strošek za to državo, kaže
               pa tisto socialno noto, ki naj bi obdržala mnogim od teh ljudi pot takšno, kot je, ne
               pa, da se spet ponovno poskušajo pridobiti pravice, ki jim sicer po tem zakonu
               pripadajo, ampak veste, kakšne bodo to poti. Največ gre pa to za ljudi iz
               podeželskega okolja. Spoštovana koalicija, jaz moram vam povedati, da ste sposobni,
               ampak vaša sposobnost je neenakomerno porazdeljena v slovenskem družbenem prostoru.
               To ste dokazali že v torek, ko ste gladko sprejeli zakon o nezdružljivosti funkcij
               župana, podžupana ali poslanca. Torej, se pravi, nekje bi se lahko našli in takšno
               sposobnost, kot ste jo dokazali v tem, razpršili tudi na to, kar je pa bistveno bolj
               pomembno, kot pa tisti zakon, ki ste ga sprejeli v torek. Lepo prosim, podprite naš
               amandma. Amandma je dober za vse državljanke in državljane te naše države Slovenije
               in s tem je pa resnično enakomerno porazdeljeno po celem slovenskem družbenem
               prostoru. Hvala lepa.</p>
            </sp>
            <sp xml:id="SDZ5-Redna-28-2011-05-19.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Magajna.</p>
            </sp>
            <sp xml:id="SDZ5-Redna-28-2011-05-19.sp98">

               <speaker>ANDREJ MAGAJNA:</speaker>

               <p>Sam bom podprl ta amandma. Njegova naravnanost je jasna. Gre za to, da to, za kar smo
               se pravzaprav lani borili in nekako izborili predvsem po iniciativi Slovenske ljudske
               stranke, da ohranimo državne pokojnine kot osebni prejemek državljana, ki ni vezan na
               premoženje v pokojninskem zakonu, zdaj nekako rešujemo. Rešujemo namreč situacijo ob
               predpostavki, da pokojninski zakon na referendumu ne bo podprt. Tega se ne zavedamo.
               Kaj, če ne bo podprt, kaj bo s statusom prejemnikov državne pokojnine? In k temu je
               naravnan ta amandma, k tej situaciji. Še vedno bo omogočil, ne glede na to, iz
               katerega ministrstva se ta denar zagotavlja, omogočil bo izplačila. Nadaljnja
               izplačila državnih pokojnin. In zato jaz mislim, da je neke vrste ta amandma
               varovalka pred tem, kar se lahko zgodi na referendumu in ga je za podpreti ne glede
               na to, da smo zdaj v nekem konceptualnem sporu oziroma v situaciji, ki konceptualno
               ni čisto jasna oziroma je protislovna. Tako, da bodimo res pozorni na ta amandma in
               na njegov cilj. Škoda bi bilo, da bi ugotovili po 5. juniju, da državnih pokojnin ne
               bo več. Tega seveda ne smemo dopustiti in moramo že danes o tem razmišljati.</p>
               <p>Pa še nekaj besed o zakonu in socialnih transferjih. Že pri predhodni točki je
               predsednica odbora Andreja Črnak Meglič rekla: "Zakon o socialnih transferjih je
               prava mala revolucija." Ja, revolucijo smo delali lani poleti. Ob tem, ko ni bilo več
               koncentracije, ko nismo pravzaprav vedeli, kaj sprejemamo – no vedeli smo, morda so
               nekateri še preveč vedeli. In take, bi rekel, kategorialne spremembe se ne dogajajo v
               takem obdobju, v obdobju, ko pravzaprav ni več možno temeljito razmišljati o teh
               konceptualnih zadevah. Zato ni čudno, da so se na odboru začele debate od A, od
               začetka, zato, ker se je ta prva faza – kaj sploh hočemo s temi spremembami zakona –
               nekako preskočila. Vse je bilo predstavljeno; zadeve so povsem enostavne, socialna
               varnost se ne bo spremenila, mi samo prenašamo iz enega resorja v drugega, zadevo
               bomo malo prekvalificirali – čeprav primerjave niso vedno najbolj primerne, tako smo
               pred 20 leti prenesli tudi neke evidence izbrisanih v neko drugo evidenco in vidimo
               kaj se je potem zgodilo. Ti prenosi niso samo tehnično vprašanje.</p>
               <p>Poglejte, danes je še ena dilema, ki bo ostala. Varstveni dodatek. Varstveni dodatek
               k pokojninam. 47 tisoč, nekaj več, upokojencev prejema manj kot 450 evrov in so
               upravičeni do varstvenega dodatka. Po novem bo to socialni transfer. Po svoje
               logično; nekdo, ki ne dosega tega minimuma, mu država pomaga s sredstvi. Vendar je
               velika razlika – ali je to osebni prejemek, ki je last nekoga, ali je pokojnina
               osebni prejemek, ne glede na to, kaj še država k temu prida, k temu življenjskemu
               minimumu, ali pa je to socialni transfer, ki bo obremenil svojce. Sam menim, da
               pokojnina ne more biti, tudi v tem delu, socialni transfer, čeprav ima to funkcijo.
               Bodimo dosledni. Če bi bili dosledni, bi tudi vse te prejemnike prve tarifne skupine,
               ki so zaposleni – druge, tretje, četrte tarifne skupine –, torej vse te, ki so pod
               minimalno plačo, lahko tretirali kot dodatek, kot pomoč države, ker ne dosegajo tiste
               minimalne plače, ki jo je država določila kot minimum za preživetje delavca. Zakaj v
               tem primeru nismo tako tolmačili te zadeve?</p>
               <p>Pokojnina izhaja iz dela, ne glede na to, da nekdo ni dosegel polne pokojninske
               dobe. In kot je bilo danes že rečeno, je gospod Ribič sam povedal, niso mogli ali
               celo smeli uveljavljati pokojnine, ker jim država tega ni omogočila. Niso krivi zato,
               ker so bili, poenostavljeno, leni, ker niso hoteli delati. So različni razlogi. Pač
               so prejemniki pokojnine, in pokojnino sam pojmujem kot prejemek, ki ga ne bomo
               presojali po tem, koliko ima nekdo premoženja, več ali manj. Če pa država popravlja
               ta spodnji minimum, kot ga z Zakonom o minimalni plači, gre pa v bistvu za
               valorizacijo prejemka. Ampak tu pač načenjam tisto izhodiščno dilemo, ki bi jo morali
               lani spomladi temeljito prediskutirati, preden smo se lotili teh zakonov. Zato se
               bodo ta vprašanja naprej in naprej ponavljala. Kaj je v bistvu socialna pomoč, kaj pa
               je osebna pravica oziroma prejemek posameznika, ki ni vezan na premoženjsko stanje.
               In ker tega nismo razčistili, se bodo zadeve, na žalost, vlekle naprej.</p>
               <p>Zakon kljub temu popravlja neke stvari. Slišali smo, da se je Zveza Sožitje obrnila
               na parlament; vsi soglasno, lepo, gladko smo doumeli naenkrat, to pa le ni prav – pa
               ni bilo tako idilično. Bom kar povedal odkrito. Če ne bi skupina poslancev zagrozila,
               da bomo začeli zbirati podpise za to društvo oziroma zvezo, ne vem, če bi se
               premaknilo. Mogoče bi se, mogoče ne. Tako, da tako idilično gladko ni bilo, verjetno
               je bila v ozadju tudi nevarnost, da bi se zadeva preveč medijsko publicirala, da bi
               se o tem govorilo. Gre za izpostavljeno skupino. Malce pa zamerim predstavnicam
               Zveze, da so tako modro molčale na Odboru za delo, ko smo se pogovarjali o drugih
               transferjih, tudi o varstvenem dodatku. Morda jih tudi razumem; niso hotele, da se
               zadeva preveč razširi, da ne bi tudi njihova pravica naenkrat postala vprašljiva.
               Njihov molk je še manj razumljiv ob tem, da je kar 10 tisoč 500 podpisnikov se
               pridružilo tej Zvezi, ampak niso bili samo iz njihove Zveze, pač pa tudi drugi
               invalidi. Malo več solidarnosti tudi do drugih invalidov bi pričakoval od njih; pa
               naj mi ne zamerijo, jim bom tudi še osebno povedal, pa verjetno bodo to tudi slišali.</p>
               <p>Varstveni dodatek ne bi smel biti socialni transfer, govorim za upokojence. To bi
               bila bolj valorizacija njihovih pokojnin, minimalnih. In tako tretiranje pokojnin, ki
               potem bremenijo svojce, je nedopustno in nepravilno, zato tudi ne bom podprl tega
               zakona.</p>
            </sp>
            <sp xml:id="SDZ5-Redna-28-2011-05-19.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>K razpravi se je že javil gospod minister, vendar vidim, da je še interes za
               razpravo. Soglašate, gospod minister, da najprej damo še poslankam in poslancem
               besedo? Prosim, kdor od poslank in poslancev želi še razpravljati, naj se prijavi.
               Dr. Luka Juri. <stage>/ oglašanje iz dvorane/</stage> Bomo upoštevali, gospa Črnakova, pomota.</p>
               <p>Gospod Luka Juri, izvolite.</p>
            </sp>
            <sp xml:id="SDZ5-Redna-28-2011-05-19.sp100">

               <speaker>DR. LUKA JURI:</speaker>

               <p>Dober dan, lep pozdrav vsem!</p>
               <p>Čisto na kratko se bom dotaknil neposredno amandmaja z vprašanjem ministru. In
               mislim, da je primerno, da je minister počakal še na ta krog razprave.</p>
               <p>Meni se ta amandma, ko ga preberem, z znanjem, ki ga imam – govorim o amandmaju
               Slovenske ljudske stranke –, zdi povsem smiseln, kajti zagotavlja, da se bo neka
               oblika, ki smo jo prenesli iz enega zakona v drugega, še vedno upoštevala, tako kot
               se je doslej. Tako da moje vprašanje je predvsem naslednje: Ali brez tega amandma
               obstaja možnost in ali nam zagotavljate, da tiste državne pokojnine, ki že doslej
               tečejo, se nikakor ne bodo spremenile, tudi brez tega amandmaja? Ker če obstaja ta
               možnost, potem mislim, da je korektno, da amandma uveljavimo in zagotovimo tistim, ki
               že imajo določene pridobljene pravice – tako ali drugače, pridobljene so –, da bodo
               ostale enake. In torej do nadaljnjega izražam svojo podporo temu amandmaju, razen
               seveda če, minister – in bom vesel, če bo tako – boste dali drugo razlago, ki bo
               dejansko odgovorila na te potrebe, ne da bi potrebovali amandma.</p>
               <p>Na koncu bi pa še na kratko odgovoril kolegu Magajni. Zveza Sožitje je izvedla kar
               široko akcijo prepričevanja o potrebnosti spremembe, do katere prihaja. Mislim, da
               nismo bili nikjer, ne v koaliciji ne opoziciji, nič boljši in nič slabši. Mislim, da
               smo bili vsi zelo dovzetni do tega razumevanja. In še preden bi prihajalo do
               kakršnihkoli groženj s strani poslancev – pa mislim, da se med kolegi nima smisla
               pogovarjati o grožnjah –, ampak še preden bi prišlo do takšnih napovedi, je v
               koaliciji že bilo dozorelo razumevanje do tega in je bila že pripravljena sprememba,
               ki je danes na mizi. Saj veste, da se te spremembe ne zgodijo čez noč in da rabijo
               nekaj časa, da je zadeva postavljena v proceduro. Bila je postavljena v proceduro in
               vam zagotavljam, tudi če si ne bi grozili med seboj oziroma če nam ne bi grozili z
               nekimi podpisi, bi se vseeno vse zgodilo. Enostavno zato, ker tako na strani
               opozicije kot, ne boste verjeli, tudi na strani koalicije smo poslanke in poslanci z
               nekim čutom za zdravo pamet in za socialne pravice. Hvala.</p>
            </sp>
            <sp xml:id="SDZ5-Redna-28-2011-05-19.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Andreja Črnak Meglič, izvolite.</p>
            </sp>
            <sp xml:id="SDZ5-Redna-28-2011-05-19.sp102">

               <speaker>DR. ANDREJA ČRNAK MEGLIČ:</speaker>

               <p>Hvala lepa, gospod podpredsednik.</p>
               <p>Najprej, da začnem pri Zvezi Sožitje. Ko smo obravnavali omenjeni zakon v Državnem
               zboru, smo na razpravo vabili res širok nabor civilnodružbenih organizacij. In če bi
               bili že tedaj opozorjeni na problem, bi seveda že tedaj reagirali. Nesporno dejstvo
               je, da je področje socialnega varstva izredno kompleksno področje, ki ima ogromno
               skupin in podskupin in prav vse zakonodaje in vsega, kar se ureja prek tega sistema,
               pač vsi poslanke in poslanci ne moremo poznati. In nesporno, če si kdo želi
               pripenjati kolajne, potem lahko rečem, da te kolajne res pripadajo vsem poslankam in
               poslancem tega Državnega zbora. Kajti, niti trenutek od tedaj, ko smo prejeli
               argumente, nihče od nas ni pomišljal, da je treba odreagirati. In smo nemudoma
               stopili v korak z ministrstvom, in to se je zgodilo. To je za začetek.</p>
               <p>Drugič, kar se tiče državnih pokojnin, pa me bo minister popravil, če prav razumem
               ali ne. Če bomo uveljavili ZPIZ-2 je stanje jasno. Državne pokojnine, ki so bile
               pridobljene po prejšnjem sistemu, ostanejo, od tu naprej se pač upošteva Zakon o
               socialno varstvenih prejemkih. Tukaj je problem rešen, zato ni nobene potrebe, da se
               dikcija, ki jo rešuje ZPIZ-2, prenaša v ta zakon. Analogno bi lahko zahtevali, da se
               v ta zakon prenašajo tudi določila, ki urejajo, recimo, dedovanja ali kaj podobnega,
               tudi v ta zakon. To je nepotrebno. Če pa ZPIZ-2 ne bo uveljavljen, pa jaz mislim, da
               je enako; da za tiste, ki imajo zatečene pravice po ZPIZ-1, pravica ostane, za nove
               pa se obračunava po novem modelu. Če nimam prav, me bo minister popravil, zato menim,
               da amandma ni potreben.</p>
               <p>In še varstveni dodatek. Poglejte, ni varstveni dodatek samo izmišljotina
               koalicijskih poslancev. Prenos varstvenega dodatka, ki je socialni transfer, ker
               upošteva socialno-ekonomski položaj upravičenca in izhaja iz tega, da se prenese
               oziroma da se pokojninska blagajna očisti vseh socialnih transferjev, to je bila
               vseskozi tudi zahteva socialnih partnerjev. Na podlagi tega se je to tudi uveljavilo.</p>
               <p>Sedaj pa, kar se tiče dedovanja. Mogoče še najbolj plastično upravičenost do
               povračila vlaganj države v posameznika verjetno pojasni stavek gospe Mateje Kožuh
               Novak: "Če imaš premoženje, je po mojem prav in pravično do vseh, ki plačujejo davke,
               iz katerih se črpa varstveni dodatek, da dediči vrnejo iz podedovanega premoženja. To
               pa se ne zgodi, če so tudi dediči socialno ogroženi. To določa 129. člen Zakona o
               dedovanju. In še nekaj – zakaj pa potem ne odprete tudi ostalih določil
               socialnovarstvene zakonodaje, ki pravi, da morajo otroci skrbeti za svoje starše in
               doplačevati, če so v domovih starejših? Če ne, pa se država usede na to premoženje.
               Ali v tem ne vidite analogije? Starši skrbijo za otroke, otroci morajo skrbeti za
               starše.</p>
               <p>In tukaj bi vas opozorila še na nekaj. Prav Zveza društev upokojencev Slovenije je
               izvedla zelo odmevno raziskavo – pa bi bilo dobro, da jo včasih kdo vzame v roke –, o
               nasilju nad starejšimi. Tam notri je bilo zelo jasno pokazano, kako se ne tako redko
               dogaja, da se otroci najprej obesijo tudi na pokojnine, potem pa pričakujejo tudi in
               nekako izrivajo starejše iz stanovanj, da izvajajo psihično, včasih pa tudi fizično
               nasilje nad njimi. Ne pozabiti na to! Ni vse tako grozno idealno, kot bi radi v tej
               družbi prikazali. Poglejte, starši lahko preživijo nešteto otrok. Prav je, da tudi
               otroci pomagajo staršem. To je pravično. Hvala.</p>
            </sp>
            <sp xml:id="SDZ5-Redna-28-2011-05-19.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati pred ministrom? Izvolite, prijavite se k razpravi.</p>
               <p>Mag. Majda Potrata, izvolite.</p>
            </sp>
            <sp xml:id="SDZ5-Redna-28-2011-05-19.sp104">

               <speaker>MAG. MAJDA POTRATA:</speaker>

               <p>Saj sem se samo kot reakcija javila. Ne morem soglašati s tem, da veljavnost ali
               utemeljenost nekega zakona vežemo na čas sprejemanja. Če ima kdo težave z letnimi
               časi in časom pred počitnicami, potem je to njegov osebni problem, moj ni. Res je, da
               smo takrat sprejemali zakon pred počitnicami, ampak zdaj vas pa vprašam: po mnenju
               nekaterih ni nikoli noben čas ustrezen za sprejemanje zakonov. Mi smo imeli dolgo
               razpravo o tem. Ali smo se zavedali vseh čeri, ki tu prežijo? Ne vem. Vem pa, da se
               je zakon, ki na eno točko usmerja vse socialne transfere, pripravljal dolgo časa, da
               se je tudi reforma dela centrov za socialno delo pripravljala dolgo časa; da pa so
               bili odpori v okoljih precejšnji, je pa tudi res. Ampak tisto, kar se mi zdi vredno
               povedati, je še to – jaz se na civilna združenja ne bi upala nikoli tako spraviti in
               jim očitati, kdaj so se oglašala in kdaj se niso oglašala. Dobili smo dopis od
               predsednika Državnega zbora, vsi po vrsti, kakšno je bilo besedilo, pod katereim je
               bilo zbranih več kot 10 tisoč podpisov in so govorili v prid tej spremembi zakona, ki
               jo zdaj uveljavljamo. Naj pa ob tej priložnosti povem, ko sem govorila o obiskih
               predstavnic Zveze Sožitje v poslanskih skupinah, da so izkoristile to priložnost tudi
               za opozorila na druge zakone in, recimo, smo lahko zaradi njihovih opozoril tudi
               poskrbeli in spodbudili nekatere intervencije v Zakon o usmerjanju otrok s posebnimi
               potrebami, ki pa še ni v Državnem zboru. Torej, pomembno je, da na opozorila
               reagiramo, in da jih potem, ko ugotovimo njihovo upravičenost, tudi podpremo in
               pričakovala bi, da ne bi potem tehtali in grozili, "če bo sprejeto, bomo podprli, če
               ne bo sprejeto, ne bomo podprli". Mislim, da ta zakon vendarle ureja probleme
               precejšnje skupine ljudi in bi bilo prav spremembe zakona podpreti. Hvala.</p>
            </sp>
            <sp xml:id="SDZ5-Redna-28-2011-05-19.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Gvido Kres, izvolite.</p>
            </sp>
            <sp xml:id="SDZ5-Redna-28-2011-05-19.sp106">

               <speaker>GVIDO KRES:</speaker>

               <p>Hvala za besedo.</p>
               <p>Ja, pa res ne vem, ali je takšen problem sedaj tole podpreti, pa da ne bomo eden
               drugemu grozili, kaj bomo pa kaj ne bomo. Ker konec koncev, obstaja bojazen; nihče
               nikogar ne obtožuje, da je nekaj bilo narejeno ali zanič ali ne dobro. Mi smo že
               povedali, da je za nas zakon sprejemljiv. Ker pa obstaja bojazen, ker imamo slabe
               izkušnje, ker vemo, da nikoli ne bomo napisali takšnega zakona, da se bo dalo
               popolnoma vse dobro storiti, ker vemo, da pa zdrav človeški razum v tej državi tudi
               ne deluje – zaradi tega bi to zapisali, da bi to zadevo imeli urejeno in da se ta
               bojazen odkloni. Moram pa povedati, da mi smo zakon ZPIZ-2 podprli in mi še zmeraj za
               njim stojimo. In mi želimo, da gre skozi. In če mene osebno vprašate, moram reči, da
               dobro kampanjo sedajle peljete in mogoče bo celo ratalo in bo bojazen odklonjena.
               Ampak nismo pa prepričani in zaradi tega, če to zapišemo, ne bomo naredili prav
               nobene škode. Potem pa, kar se tiče našega tradicionalnega slovenskega življenja.
               Seveda, starši pomagajo otrokom, otroci pomagajo staršem. Otroci se poročijo, pride
               druga manira v hišo, postane nova skupnost, ki pa mogoče nič več ne deluje v tem
               smislu, ker je prišla ena druga manira v ta zakon. Zaradi tega mislim, da v nedogled
               to ne gre – starši za otroka, otrok za starša. In tam, kjer otrok za starše skrbi,
               tudi ni nobenega problema pri dedovanjih itn. Ampak poglejte, veste, župan ki
               podpiše, da se bo odpovedal, tisto, kar je vložil v to, da je pomagal s socialnimi
               transferji neki družini ali neki osebi, je odgovoren tudi občinskim svetom. Kakšen
               občinski svet ima? Saj si ga ne izbira. Lahko ima pa takšen občinski svet, ki
               konkretno dela samo na ekonomiji. Tudi taki so v občinskih svetih in rečejo, "če ni
               nikoli delal, pa nič ne damo". Samo oni ne razumejo, zakaj ni delal, ker imajo
               plašnice. Gledajo samo naravnost, nič levo in desno. Mi politiki smo pa tisti, ki naj
               bi prinesli v to širino. In jaz želim, da to zadevo sprejmemo, ne zaradi tega, ker ne
               zaupamo sposobnosti kogarkoli ali pozitivni energiji, ampak zaradi bojazni, da nam ta
               zadeva ne rata. Hvala lepa.</p>
            </sp>
            <sp xml:id="SDZ5-Redna-28-2011-05-19.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Magajna.</p>
            </sp>
            <sp xml:id="SDZ5-Redna-28-2011-05-19.sp108">

               <speaker>ANDREJ MAGAJNA:</speaker>

               <p>Poglejte, danes je bilo večkrat postavljeno vprašanje: Državne pokojnine – kaj se bo
               zgodilo, če pokojninski zakon pade na referendumu? Ne vem, bo na to minister
               odgovoril? In ravno v tem kontekstu podpiram predlog, mislim amandma Slovenske
               ljudske stranke, ki bo nekako ohranil možnost izplačila teh pokojnin. To je zame neka
               varovalka. Tudi če se bi zadeva podvajala, ni nič narobe, kot da bo narobe to, da bi
               ob nesprejetju oziroma zavrnitvi pokojninskega zakona bili tudi ob državne pokojnine.
               To je ključna dilema.</p>
               <p>Drugo je pa, kot že večkrat rečeno, varstveni dodatek k pokojninam. Saj se je že
               prej tako imenoval, samo je ključna razlika, da je bil to del pokojnine, ki je
               posamezniku pripadal, ne glede na njegovo premoženje; je pač pravica, ki izhaja iz
               statusa, ne pa iz življenjske situacije. Trenutno je nekdo premožen – ali ima
               premoženje ali ne, pokojnino pridobiva v enakem obsegu –, sedaj pa je ta varstveni
               dodatek postal socialni transfer. Čeprav se enako imenuje, je iz druge blagajne, ima
               drug status in je v bistvu breme za svojce, kasneje pri dedovanju. Pa še nekaj – 47
               tisoč in več prejemnikov varstvenega dodatka, torej prejemnikov, ki imajo nižje
               pokojnine kot 450 evrov; kaj bo drugo leto? Čez dve leti? Tri? Ministrstvo bo
               odgovorilo: "Saj prejemate varstveni dodatek, saj ni problem." In ta delež socialne
               podpore se bo sorazmerno večal. Pokojnine najnižje bodo stale, z izgovorom, "saj bodo
               tako ali tako dobili pa varstveni dodatek". Samo ta varstveni dodatek se bo knjižil
               kot breme. Na imetje tega prejemnika. In tega se bojimo, zato varstveni dodatek ne bi
               smeli, ta termin bi morali... Prej ni bil moteč ta termin, ki je v bistvu pomenil
               neke vrste valorizacijo. Mi bi morali govoriti o valorizaciji pokojnin, ne pa o
               socialni podpori k pokojninam.</p>
            </sp>
            <sp xml:id="SDZ5-Redna-28-2011-05-19.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker nas veliko pričakuje, da bo nekatere različne poglede razjasnil gospod minister
               v zvezi z amandmajem Poslanske skupine Slovenske ljudske stranke, mislim da je prav,
               da mu damo besedo. Doktor Ivan Svetlik, minister, izvolite.</p>
            </sp>
            <sp xml:id="SDZ5-Redna-28-2011-05-19.sp110">

               <speaker>DR. IVAN SVETLIK:</speaker>

               <p>Lepa hvala.</p>
               <p>Spoštovane in spoštovani, glejte, v tej razpravi, tudi v navezavi na prejšnjo, me
               nekoliko moti, da se že od enega zakona do drugega logika argumentacije spremeni in
               prihaja sama s sabo v nasprotje, pa bom tudi povedal, kje.</p>
               <p>Najprej glede izpostavljenega varstvenega dodatka in državne pokojnine; amandma se
               nanaša na državno pokojnino. Oba ta dva transferja sta socialna transferja, trenutno.
               Nihče ni vplačeval za to prej, dokler je bil aktiven ali kakorkoli drugače, da bi
               potem dobil bodisi varstveni dodatek, bodisi državno pokojnino. Oboje je bilo uvedeno
               z namenom, da se pač korigira socialni položaj ljudi, ki imajo nizke prejemke; ali
               vsaj predpostavka je takšna bila. In v primeru varstvenega dodatka imate prav. Veliko
               jih prejema, po novih izračunih se ta številka širi in se bo še širila zelo, ker
               prihajajo prezgodaj v pokoj mnogi ljudje, ki potem dobivajo tako nizke pokojnine, da
               nam je treba varstveni dodatek potem zagotavljati. In tudi s tem v zvezi je treba
               gledat drugače, najbrž, na novi predlagani pokojninski zakon, kot bi nekateri
               gledali. Če bomo nadaljevali po tej poti, bo počasi, večina upokojencev prešla v
               sistem socialne varnosti, kjer bo dobivala varstvene dodatke. Ne delati tega, če smo
               razumni in če želimo ustaviti naraščajočo socialno problematiko starejših. Treba je
               spremeniti, ravno zato, pokojninsko zakonodajo. Ampak, pustimo zdaj to.</p>
               <p>Varstveni dodatek in, še to bi opozoril, državna pokojnina se po našem predlogu, po
               novem, selita v sistem socialne varnosti, kjer je usmerjeno ukrepanje na, kot rečemo
               temu, celovit socialno-ekonomski položaj posameznika, kjer se gleda ne samo
               posameznika, ampak tudi njegovo gospodinjstvo, njegovo družino, ki tako ali drugače
               potem pomaga tistemu, ki ima manjši dodatek, seveda če mu lahko, če ne, pa tudi ne.
               Pri tem bi rad opozoril posebej na to, pri državni pokojnini, da je po našem vpogledu
               v konkretne primere danes večina prejemnikov državne pokojnine takšnih, ki ste jih
               malo poprej imeli za vprašljive udeležence pri socialnih prejemkih. Njihovi
               partnerji, denimo, ali pa oni sami imajo neko premoženje in dobivajo pač to
               pokojnino. Zdaj pa se moramo odločiti, ali bomo dajali socialne transfere tistim, ki
               imajo zagotovljen socialno-ekonomski položaj skozi druge vire, ali pa ne. in tudi
               živijo potem v različnih, lahko v dobro situiranih gospodinjstvih oziroma družinah.
               Tako, da v tem primeru gre za ta premislek: če gre za socialni transfer, če gre za
               socialno pomoč, potem je mora biti zares deležen tisti, ki jo zares potrebuje, ki
               nima drugih virov. In vsem tem, ki nimajo drugih virov in imajo danes samo 190 evrov,
               morda, državne pokojnine, se bo po tej zakonodaji dvignil prejemek na 450 evrov, če
               nimajo drugih virov. Vsem tem bomo izdatno pomagali, ne želimo pa, da ohranjajo ta
               prejemek tisti, katerih partnerji imajo mogoče tisoč evrov pokojnine ali tisoč 500
               evrov pokojnine ali pa veliko premoženje. Zakaj? Ali je država dolžna potem podpirati
               tudi tiste, ki imajo takšno premoženje? Kajti niso potem vsi v enakem položaju; potem
               so samo tisti državni upokojenci obravnavani kot posebna privilegirana socialna
               kategorija, če hočete, v odnosu na tiste, ki pa nimajo ničesar drugega in ne bodo
               deležni več kot, smo rekli, največ 450 evrov iz teh transferov. Hkrati, kot rečeno,
               se vsi zavzemamo/zavzemate – tudi drugi socialni partnerji so se zavzemali – za
               čiščenje pokojninske blagajne. Seveda, mi imamo te transfere prestavljene v sistem
               socialne varnosti in treba jih je obravnavati skladno, enotno, vse transfere na enak
               način, ne pa zdaj ene izvzemati iz tega sistema in jih potem ponovno vključevati.</p>
               <p>Še to – ko gre za prejemnike državne pokojnine – manjšina, smo to že večkrat
               poudarili, teh prejemnikov, tistih, ki prihajajo iz kmečkega okolja, je kakšnih 3
               tisoč v odnosu na 15 tisoč in nekaj vseh prejemnikov. Manjšina. Vsi drugi so
               prejemniki, ki so lahko, ne vem, v dobro situiranih gospodinjstvih. Oče, partner,
               mož, ki je bil morda celo direktor, njegova žena ni nikdar delala, pa zdaj dobi
               državno pokojnino, ob njegovi plači in vsem tistem, kar je on v tem času dal na
               stran, kot se reče. Takšna situacija je zdaj, zato ni logično, da bi ta transfer
               ohranjali v takšni obliki, kot je. Ga pa dajmo tistim, ki zares dobivajo samo državno
               pokojnino in nimajo nič drugega. Dajmo jim več, pravimo, in ta zakon določa, da bodo
               dobili več.</p>
               <p>Morda še komentar glede premoženja, ker nujno pridemo potem pri tem vprašanju do
               premoženja. Večkrat je bilo že povedano – premoženje se upošteva, iz razlogov, ki so
               bili večkrat navedeni, zato ker je premoženje pač samo drug vir, druga oblika
               kapitala, če hočete, iz katerega si lahko posameznik zagotavlja svoj
               socialno-ekonomski položaj. Vendar, če je posameznik v stanju, ko ni sposoben delati,
               ko je toliko star, da ne more, mu nihče, tudi če ima premoženje, ne bo odtegnil
               socialne pomoči in varstvenega dodatka za časa njegovega življenja. S tem, da mora
               dati na razpolago to premoženje, da se povrne to pomoč. O tem je odločalo Ustavno
               sodišče, mislim, da že dvakrat, in je ugotovilo, da ni nič narobe s tem, kajti s tem
               ščitimo socialno državo na tak način, da bodo imeli tudi tisti, ki bodo pozneje
               upravičeni do takih pomoči, iz česa jemati. Ne pa, da poskrbimo, država, za te
               upravičence, otroci pa poskrbijo za dediščino, kot se reče, ali starši skrbijo za
               otroke, otroci pa za dediščino. Ni to prava logika. Zato je treba na to premoženje
               gledati kot na premoženje, ki je v funkciji ohranjanja socialno-ekonomskega položaja,
               in ravnati tako, da posameznik ni ogrožen in tudi ne njegovi dediči, če so v enako
               težkem položaju, kot je bil ta prejemnik socialne pomoči. In to se tudi tako v zakonu
               regulira.</p>
               <p>Še nekaj je treba dodati k temu: da amandma, ki ga predlagate, je podoben temu, kar
               je ZPIZ-2 uredil, zato je na nek način nesmiselno, da se ga prenaša še v ta zakon,
               seveda pa ima svoje finančne posledice. Vredne so trenutno okrog 35 milijonov evrov.
               In zdaj preprosto opozarjam na tisto, kar je pomembno: če bo ZPIZ-2 sprejet, bodo te
               posledice tudi nastale; bodo vse manjše, ker bo pač prejemnikov vedno manj, tistih,
               ki so že upravičeni, tisti bodo dobivali do konca, novih ne bo, smo se dogovorili in
               je tako zapisano v zakonu. Seveda, če pa ZPIZ-2 ne bo sprejet, potem je pa treba te
               posledice, teh 35 milijonov, prišteti k tistim 300 milijonom, na kar opozarjamo že
               vseskozi. In bo treba potem vseh 335 pa še kaj milijonov letno porazdeliti kako
               drugače, ko bomo prišli pred vas, poslance, s programom varčevanja. Ne bo druge
               rešitve. Zdaj se pa vprašajte: ali ima smisel dajati nekomu, ki zares iz socialnih
               razlogov ni upravičen do tega prejemka, zato da bi pozneje varčevali pri tistih, ki
               pa so mogoče upravičeni. To je dilema. In mislim, da iz tega razloga ni dobro
               forsirati, če hočete, take rešitve. Ni dobra, ker ne prispeva več k socialni
               pravičnosti. Ker tisti, kot rečeno, ki zares so upravičeni do tega, do pomoči države,
               bodo dobili večjo pomoč. Tisti, ki pa jo dobivajo zato, ker so slučajno v tem
               položaju, da niso bili zavarovani, pa, kot rečeno, so situirani razmeroma dobro,
               tisti pa državne pokojnine ne bi po tej ureditvi v primeru, da ZPIZ-2 ne bo sprejet,
               več dobivali. Mislim, da je to z vidika socialne pravičnosti ustrezna rešitev. Hvala
               lepa.</p>
            </sp>
            <sp xml:id="SDZ5-Redna-28-2011-05-19.sp111">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo besedo, prosim?</p>
               <p>Izvolite.</p>
            </sp>
            <sp xml:id="SDZ5-Redna-28-2011-05-19.sp112">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Se opravičujem, ker se nisem prej vključil v debato zaradi drugih obveznosti. Želel
               bi podkrepiti besede ministra, pa mi ne zamerite, če se bom na začetku lotil širše
               tematike in na koncu prišel na samo vsebino amandmaja, tako kot tudi že nekateri
               govorci pred mano.</p>
               <p>V debati o smiselnosti in pravičnosti tega zakona se je izpostavilo, da te socialne
               podpore, ki jih država namenja upravičencem, ki tudi imajo neko premoženje, v bistvu
               s tem, ko je kasneje država tudi eden od upravičencev dedovanja, postajajo pravzaprav
               nek kredit, hipotekarni kredit, ker upravičenec s svojim premoženjem jamči, da bo pač
               to vrnil. Kot smo že rekli v spremembah tega zakona, se to pravzaprav podaljšuje tudi
               na njegove dediče, če so tudi sami v nezavidljivem socialnem položaju, kljub
               premoženju, ki ga imajo. Z drugimi besedami, če so dedičevi upravičenci ravno tako
               socialno ogroženi, jim bo država prolongirala kredit, jim ga bo podaljšala. V redu,
               prav, ne bo ne prvi kredit, ki bo podaljšan v tej državi, in ne zadnji. Sedaj pa se
               postavimo v vlogo tistih... Skratka, država bo upravičencu in vsemu njegovemu rodu
               naprej prolongirala kredit, če so socialno ogroženi. Postavimo se v vlogo tistih, ki
               sploh ne dobijo kredita v tej državi, ki so mladi, prejemajo nekaj, pa bi želeli
               kredit dobiti za to, da bi neko nepremičnino ustvarili. Ali dobijo ta kredit? Ne
               dobijo. Pri bankah ne dobijo, pri državi ne dobijo. Za njih in za cel njihov rod, ki
               bi morda lahko živel v tisti nepremičnini, za katero bi se želeli zakreditirati, ne
               dobijo tega kredita. To je tudi tisto, kar ni pravično. Zaradi tega je treba to
               logiko tukaj tako postaviti – zato da bodo tisti, ki bi si kredit za svoj rod, ki ga
               šele bodo imeli, lahko dobili, zato, da ga bodo pač sploh lahko dobili.</p>
               <p>Kar pa se tiča amandmaja k 7. členu, o katerem se govori, je pa tudi že minister
               povedal. ZPIZ-2 to tematiko rešuje, Slovenska ljudska stranka ga je podprla. Upam, da
               tudi verjame v njegovo uveljavitev in v rešitve, ki jih prinaša. Če pa po tihem
               verjame, da ZPIZ-2 ne bo uresničen, da bo skratka padel, potem je pa seveda tudi
               jasno, da bo treba nekje varčevati. In že zaradi tega, ker z zavedanjem, da bo, če
               ne, treba varčevati, ste pač podprli ZPIZ-2, in če se nekje varčuje, zakaj potem ta
               amandma? Ta amandma ni namenjen varčevanju, ki bo potreben, če bo ZPIZ-2 padel.
               Verjamem, da v resnici vemo vsi, da smo v tej situaciji skupaj in da zato tudi –
               upam, da ne boste zamerili –, da jaz sam pač tega amandmaja ne bom mogel podpreti,
               ampak bom rajši napel vse sile za to, da bo ZPIZ-2, verjamem, da tudi vi, uveljavljen
               in da bo ta situacija rešena, da bo pravzaprav ta amandma in ZPIZ-1 s tem postal
               brezpredmeten. Če pa temu ne bo tako, potem bo pa treba varčevati tudi pri tem
               ZPIZ-1, zato pač ta amandma ne more biti sprejet, ker bi bile finančne posledice
               škodljive in pravzaprav ne bi imeli od kod vzeti, zato da bi se vsebina tega
               amandmaja izvajala. Hvala.</p>
            </sp>
            <sp xml:id="SDZ5-Redna-28-2011-05-19.sp113">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Žerjav, imate besedo.</p>
            </sp>
            <sp xml:id="SDZ5-Redna-28-2011-05-19.sp114">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Jaz sicer nisem nek strokovnjak na tem področju, ampak... Minister, sami ste na nek
               način priznali, da je ta amandma, tako kot pravite, težak 30 milijonov ali koliko –
               35. To pomeni, če tega amandmaja ne bo, in glede na vse projekcije, ki jih imamo – pa
               se lahko seveda vsi tu na glavo postavimo, tisti, ki zagovarjamo pokojninsko reformo
               –, tako kaže, da bo pokojninska reforma padla, in tako bo 16 tisoč ljudi ostalo brez
               pokojnin, državnih pokojnin, za katere smo si mi izredno prizadevali takrat, ko smo
               se pogajali, pogovarjali in poskušali izboljšati ZPIZ-2, ki je po naši oceni potreben
               in nujen. Ampak tako kot ste vi povedali en roben primer, kjer je mož, ki ima tisoč
               evrov pokojnine in žena, ki ima državno pokojnino, z ogromno premoženja, jaz lahko
               povem kakšen drug roben primer, ki pa je bistveno drugačen, ki je bistveno bolj
               grozen in bistveno bolj težak za tistega, ki komaj preživi. Ne vem, komu in zakaj so
               te državne pokojnine tako v napoto. In so bile zakonito podeljene takrat v skladu s
               ZPIZ-1, takrat ko so jih ljudje dobili. Zakonito podeljene na osnovi zakona. Mi smo
               sedaj to spremenili in jih bomo kar pobrali, črtali.</p>
            </sp>
            <sp xml:id="SDZ5-Redna-28-2011-05-19.sp115">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-28-2011-05-19.sp116">

               <speaker>DR. IVAN SVETLIK:</speaker>

               <p>Če dovolite, bi samo povedal: na drugi skrajnosti, sem rekel, so ljudje, ki danes
               dobivajo državno pokojnino in morda nimajo skoraj nič drugega. Tem ljudem bomo po
               novem zakonu dali najmanj 450 evrov in ne samo 190, tako da je ta problem za njih
               ugodno rešen – to hočem povedati. Ne da ostane ta institut državne pokojnine, ki je
               tako, če samo od te živiš, prenizka. In še to moram poudariti, kar zadeva upoštevanje
               premoženja: če je dedič v socialno težkem položaju, ne gre za to, da bi se potem ta
               dolg prenesel na njega in bi ga še naprej bremenil; njemu se odpiše tisto. Ne gre za
               to, da bi se skozi dedovanje reproducirala revščina, če hočete, na ta način.
               Preprosto se ta obveznost potem njemu ne pripiše, on ni obvezen potem vračati. Vrača
               pač, seveda če je v dobrem socialno-ekonomskem položaju.</p>
            </sp>
            <sp xml:id="SDZ5-Redna-28-2011-05-19.sp117">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pojbič, edini ste, ki ste dvignili roko. Prosim.</p>
            </sp>
            <sp xml:id="SDZ5-Redna-28-2011-05-19.sp118">

               <speaker>MARIJAN POJBIČ:</speaker>

               <p>Hvala, spoštovani gospod podpredsednik.</p>
               <p>Jaz mislim, da se pojavlja pri tej diskusiji in razpravi tudi nekaj dilem. Najprej
               bi uvodoma rad povedal, da tudi v Slovenski demokratski stranki, tudi sam osebno,
               podpiram rešitve, ki so pomembne za normalno funkcioniranje Zveze Sožitje, in med
               drugim je bilo tukaj tudi izpostavljeno, da si nekateri poskušajo na ta račun
               pridobiti neke kolajne itn. Jaz mislim, da je to naloga poslank in poslancev
               Državnega zbora, da iščejo rešitve, ki so pisane na kožo večine državljank in
               državljanov Republike Slovenije, in vsak tisti, ki si misli, da je na ta račun dobil
               kot politik kakšno medaljo, je najmanj, kar je, po moji oceni, neumen. Torej, zdajle
               se pa vrnemo nazaj k temu amandmaju, ki ga je predlagala Slovenska ljudska stranka.
               Jaz bom seveda ta amandma podprl. Rad bi pa izpostavil eno vprašanje. Vsi tukaj v tem
               Državnem zboru vemo in smo, sem prepričan, prepričani, tudi minister in predsednik
               Vlade itn., da ZPIZ-2 tak, kakšen je predlagan, na referendumu ne bo videl luči na
               koncu tunela. V to sem prepričan in to boste tudi sami ugotovil, ko bo dan D, to je
               5. junij. In če se bo to zgodilo, seveda ta rešitev, kot je predlagana v tem
               amandmaju, ne bo obveljala. Zdajle pa se mi postavlja eno pomembno vprašanje: Kako je
               mogoče, da je ta ista vlada v zakonu, ki ga je predlagala, torej v Zakonu o
               pokojninskem in invalidskem zavarovanju, ta amandma upoštevala, v zakonu, ki ga imamo
               danes na mizi, pa je ta amandma nesprejemljiv? Ja naj mi nekdo razloži, ali smo mi
               norci tukaj notri v tem parlamentu!? Ista vlada danes razlaga dve različni stvari.
               Meni trdite, da nisem, ne vem, da ne znam ne vem kako dobro govoriti itn., in da ne
               vem, kaj vse slišim v ozadju. Ampak nisem pa toliko neumen, dragi gospod minister, da
               ne bi razumel osnovnih stvari, in osnovne stvari so, da imamo dva zakona na mizi;
               eden je podprt s strani Vlade, se pravi, ta amandma po vsebini je v tistem zakonu
               podprt, in to je ZPIZ-2, zakona, ki ga imamo pa danes na mizi, pa Vlada ne podpira.
               In zdaj se sprašujem, v čem je pa poanta, v čem je razlog? Ali je morda razlog v tem,
               da ste s takimi amandmaji poskušali prepričati Slovensko ljudsko stranko, da podpre
               Zakon o pokojninskem in invalidskem zavarovanju in jih na tak način naplahtati, to,
               kar ste danes naredili, kar danes počenjate? Čisto vsakemu normalnemu človeku v tej
               državi se postavlja ta dilema in to vprašanje. In dragi kolegi, jaz sem neveden,
               oprostite, jaz res ne razumem, ali ta vlada dela iz veh državljank in državljanov
               Republike Slovenije same – da ne bom rekel kaj, da ne bom uporabljal takih in
               drugačnih izrazov. Jaz ne želim biti eden izmed tistih, da bi bil najbolj neumen. Res
               si tega ne želim. In gospod minister, najmanj, kar pričakujem od vas, da boste
               izredno jasno povedali, zakaj v pokojninskem in invalidskem zavarovanju ta amandma
               ja, in zakaj ta amandma v tem zakonu ne, če v naprej vemo, vsi skupaj v tem
               parlamentu in v tej državi, da bo ZPIZ-2 padel stoprocentno. Jaz trdim in to bodo
               rekli ljudje. Ljudje bodo to rekli, verjemite mi, ljudje vam bodo povedali, ker so
               vam povedali. Zakaj niste takrat, ko je bil čas za to, poslušali, se pogovarjali z
               ljudmi in vsemi družbenimi skupinami in našli ustrezen kompromis v dobro državljank
               in državljanov Republike Slovenije? Zakaj tega niste naredili? Ta zakon ne bi bil na
               referendumu, ne bi imeli treh referendumov! Ne bi jih imeli, drage kolegice in
               kolegi! In če bi se znali na pravi način pogovarjati, bi morda ta zakon šel pol leta
               kasneje v obravnavo v Državni zbor in v vse institucije in ne bi šel na referendum in
               bi prihranili 4,5 milijona evrov. A zdaj so vsi drugi krivi, vsi drugi smo krivi,
               opozicija, družbene skupine in tako naprej, da je šel zakon na referendum, samo ne
               tisti, ki so zakon pripravili.</p>
               <p>Naj se vrnem na razpravo o tem amandmaju. Vprašal bi še naslednje: Če ta amandma ne
               obvelja in ZPIZ pade, se pravi, bodo državne pokojnine se izplačevale kot socialni
               transferji. V tem primeru, taka je vsaj moja ocena, prejemniki državnih pokojnin, ki
               jih sedaj prejemajo, ostanejo tako, kot so – če sem vas pravilno razumel, gospod
               minister. Je tako? Se pravi, pomeni, ponovno bomo prišli do neke situacije, kjer
               bosta dve skupini ljudi pred zakonom neenaki. Eni bodo prejemali državno pokojnino,
               tisti, ki jo prejemajo po starem zakonu, tisti novi, ki bodo pa to pokojnino
               pridobivali, bodo pa prišli med tiste, ki so prejemniki socialnih transferjev. In ne
               bodo več prejemniki državnih pokojnin, ampak bodo prejemniki socialnih transferjev.
               In kaj se zgodi – tisti, ki so prejemniki socialnih transferjev, bodo imeli probleme
               s premoženjem, ker se jim bo zgodilo, da se bo država in občina usedla na njihovo
               premoženje. Tisti, ki pa do sedaj prejemajo in bodo še v času življenja prejemali
               državne pokojnine po starem zakonu, pa ne bodo s tem obremenjeni. Gospod minister, če
               ne razumem stvari, vas lepo prosim, da mi ustrezno odgovorite, da se bom poučil, če
               je ta moja dilema neupravičena.</p>
               <p>Še za konec – seveda bom ta amandma, kot ga je predlagala Slovenska ljudska stranka,
               podprl, zato ker sem prepričan, da je nepošteno, da lahko Vlada igra tako dvojno
               igro. V Zakonu o pokojninskem in invalidskem zavarovanju, kot sem rekel, ja, danes
               tukaj pa ne. Vnaprej pa vem, da bo Zakon o pokojninskem in invalidskem zavarovanju
               padel. Se pravi, tu naj bi šlo za popolno izigravanje, to je moja ocena, Slovenske
               ljudske stranke.</p>
            </sp>
            <sp xml:id="SDZ5-Redna-28-2011-05-19.sp119">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-28-2011-05-19.sp120">

               <speaker>DR. IVAN SVETLIK:</speaker>

               <p>Hvala lepa.</p>
               <p>Glejte, ne gre za nobeno izigravanje. Najprej bom povedal, kakšno je stanje stvari.
               Trenutno imamo zakone, ki določajo državno pokojnino in jo vsak prejema po tem zakonu
               še naprej. S temi zakoni, o katerih danes govorimo, je bilo določeno, da se državna
               pokojnina ukine kot pokojnina, da se prenese v sistem socialne varnosti, in vsi, ki
               imajo tak socialno-ekonomski položaj, da so upravičeni do transferjev, jih bodo tudi
               dobili. Ne pa več državne pokojnine, je ni več. V ZPIZ-2 smo se pa zmenili, da tisti,
               ki prejemajo državno pokojnino ta hip, ob uveljavitvi, jo prejemajo še do konca,
               novih se pa ne podeljuje in se vse te primere obravnava v sistemu socialne varnosti.</p>
               <p>Zdaj pa – ali je zdaj tu nekonsistentnost. Dva razloga sta za tako rešitev. Prvi je
               čisto vsebinski. Če obravnavamo to vprašanje znotraj ZPIZ-2, potem seveda ostane ta
               državna pokojnina do izteka znotraj ZPIZ-2, ker je to del vzpostavljenega sistema, ki
               potem ugasne, postopno, ko prejemnikov ni več. Ob tem, ko pa želimo – to je pa zdaj
               amandmiranje – prenesti to državno pokojnino v sistem socialne varnosti, po logiki
               ZPIZ-2, ki pa ima drugo logiko, je pa sprememba drugačna. Če jo prenesemo v ta
               sistem, pa moramo uveljaviti znotraj sistema socialne varnosti načela, ki sicer
               veljajo. Se pravi, da gledamo celovit družbenoekonomski položaj posameznika, da
               upoštevamo tudi to, kar ima njegov partner, da upoštevamo njegovo premoženje in
               podobno. In s tem nimamo nič nekonsistentne rešitve, če pravimo, da v tem sistemu pa
               pač ta logika ne more samo za prejemnike državnih pokojnin veljati, da se jim ne
               upošteva partnerjev socialno-ekonomski položaj, ampak za vse ostale pa – ker bi bili
               s tem kot prejemniki v neenakem položaju. In drugi razlog, kot sem že poprej povedal,
               je finančne narave. Če ZPIZ-2 obvelja, potem imamo toliko rezerve, da bomo lahko to
               pokrili. Če ne, bomo pač tistemu dodatnemu varčevanju morali prišteti še eno dovolj
               zajetno vsoto, ki izhaja iz tega naslova. In o tem je treba tudi razmišljati. Hvala
               lepa.</p>
            </sp>
            <sp xml:id="SDZ5-Redna-28-2011-05-19.sp121">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk.</p>
            </sp>
            <sp xml:id="SDZ5-Redna-28-2011-05-19.sp122">

               <speaker>SAMO BEVK:</speaker>

               <p>Hvala za besedo, gospod podpredsednik.</p>
               <p>Rad bi povedal, kako SDS producira referendume kot po tekočem traku. Da bom bolj
               plastičen, bom to povedal na primeru zakona, ki smo ga ravnokar sprejeli, in sicer
               Zakona o poslancih. 48 poslank in poslancev je sprejelo ta zakon v Državnem zboru.
               Več kot polovica Državnega zbora. SDS je temu zakonu nasprotovala. Sedaj samo
               pričakujem, da bodo zbrali 30 podpisov in zahtevali razpis referenduma, da bodo
               ljudje ukinili to, kar smo sprejeli, sprejeli pa smo nezdružljivost županske in
               poslanske funkcije. Tako smo imeli vrsto referendumov SDS in mislim, da to ni neko
               posebej legitimno početje. Hvala lepa.</p>
            </sp>
            <sp xml:id="SDZ5-Redna-28-2011-05-19.sp123">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bevk, vas moram opozoriti, da to ni bila razprava o amandmaju k 7. členu.</p>
               <p>Izvolite, gospa mag. Potrata.</p>
            </sp>
            <sp xml:id="SDZ5-Redna-28-2011-05-19.sp124">

               <speaker>MAG. MAJDA POTRATA:</speaker>

               <p>Hvala.</p>
               <p>Zelo na kratko. Me preseneča, da se poslanski kolegi SDS zavzemajo za vpeljavo, novo
               vpeljavo državne pokojnine, ob tem, da ob ZPIZ-2 zagovarjajo kot alternativno možnost
               uvedbo individualnega računa, ki temelji na vplačanih prispevkih. Vam krepne vaša
               obrazložitev, zaradi tega, ker državno pokojnino dobivajo tisti, ki niso vplačevali
               prispevkov. Samo toliko, hvala.</p>
            </sp>
            <sp xml:id="SDZ5-Redna-28-2011-05-19.sp125">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jože Tanko, izvolite.</p>
            </sp>
            <sp xml:id="SDZ5-Redna-28-2011-05-19.sp126">

               <speaker>JOŽE TANKO:</speaker>

               <p>Hvala lepa.</p>
               <p>Spoštovani predsedujoči, pričakoval sem, da mi boste dali besedo takoj, ko je končal
               gospod Bevk, ki je govoril o stvareh, ki niso imele nobene povezave z obravnavo pri
               tej točki dnevnega reda in tem amandmaju. Vse oziroma večino ključnih referendumov v
               tem mandatu so zahtevale civilnodružbene skupine. Tako...</p>
            </sp>
            <sp xml:id="SDZ5-Redna-28-2011-05-19.sp127">

               <speaker>PODPREDSEDNIK MAG. VASJA KLAVORA:</speaker>

               <p>Ali je to postopkovno?</p>
            </sp>
            <sp xml:id="SDZ5-Redna-28-2011-05-19.sp128">

               <speaker>JOŽE TANKO:</speaker>

               <p>Postopkovno.</p>
            </sp>
            <sp xml:id="SDZ5-Redna-28-2011-05-19.sp129">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Nadaljujte.</p>
            </sp>
            <sp xml:id="SDZ5-Redna-28-2011-05-19.sp130">

               <speaker>JOŽE TANKO:</speaker>

               <p>...natančno bom tudi povedal, zakaj to povem. Zato, ker na tak način poskušajo kolegi
               iz Poslanske skupine SD zavajati slovensko javnost in diskreditirati Slovensko
               demokratsko stranko. Referendumi, ki so bili in ki ste ga izgubili – recimo,
               referendum o malem delu so zahtevali predstavniki študentske organizacije ob javni
               podpori sindikatov. Referendum o ZPIZ zahtevajo sindikati, Semoličevi sindikati.
               Semoličevi sindikati! In tako naprej. Najbrž se bo kaj podobnega zgodilo pri
               Družinskem zakoniku, ko bodo zahtevali spet drugi iz civilnodružbenih skupin podoben
               referendum. In ne obremenjevati in ne utrujati slovenske javnosti, da predlagamo mi
               kakršnekoli referendume. Vse tisto, kar bomo predlagali, gospod Bevk, bomo pa sami se
               o tem odločili, ne potrebujemo nobenega mentorja, nobenega svetovalca. Ker če ste
               tako dobri v teh postopkih, potem polovice teh referendumov sploh imeli ne bi, zato
               ker bi se izpeljal socialni dialog, ker bi se opravil pogovor ekonomsko-socialnih
               partnerjev in še koga. Vendar, kadar koalicija štarta z nasiljem, pač je edini možni
               odgovor upor ljudstva. In to se dogaja. Jaz upam, da bo enkrat tega nerazumnega
               ravnanja koalicije konec, čim prej konec...</p>
            </sp>
            <sp xml:id="SDZ5-Redna-28-2011-05-19.sp131">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko, jaz pričakujem postopkovni predlog...</p>
            </sp>
            <sp xml:id="SDZ5-Redna-28-2011-05-19.sp132">

               <speaker>JOŽE TANKO:</speaker>

               <p>...in pričakujem, spoštovani predsedujoči, da boste vse tiste, ki govorijo o stvareh,
               ki so govorili o stvareh in povzročajo potem tudi replike in ugovor na nasprotni
               strani, opozorili, pravočasno opozorili in jim tudi vzeli besedo, ker to klevetanje
               ne vodi k ničemur. Hvala lepa.</p>
            </sp>
            <sp xml:id="SDZ5-Redna-28-2011-05-19.sp133">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Jaz upam, da bom to opozoril enakomerno porazdelil po vseh klopeh tega
               parlamenta.</p>
               <p>Gospod Samo Bevk, gospod Pojbič je bil prej.</p>
            </sp>
            <sp xml:id="SDZ5-Redna-28-2011-05-19.sp134">

               <speaker>MARIJAN POJBIČ:</speaker>

               <p>Čisto na kratko, gospod podpredsednik. Hvala lepa za besedo.</p>
               <p>Povedal bi samo to, da Slovenska demokratska stranka predlaga, seveda res v primeru,
               da bo treba pripraviti novo pokojninsko reformo, osebni pokojninski račun. Ampak ta
               osebni pokojninski račun se predlaga v tej reformi v smislu prihodnosti. In za to
               trditev,...</p>
            </sp>
            <sp xml:id="SDZ5-Redna-28-2011-05-19.sp135">

               <speaker>PODPREDSEDNIK MAG. VASJA KLAVORA:</speaker>

               <p>Gospod...</p>
            </sp>
            <sp xml:id="SDZ5-Redna-28-2011-05-19.sp136">

               <speaker>MARIJAN POJBIČ:</speaker>

               <p>...o kateri je govorila...</p>
            </sp>
            <sp xml:id="SDZ5-Redna-28-2011-05-19.sp137">

               <speaker>PODPREDSEDNIK MAG. VASJA KLAVORA:</speaker>

               <p>...Gospod Pojbič, spet razpravljamo...</p>
            </sp>
            <sp xml:id="SDZ5-Redna-28-2011-05-19.sp138">

               <speaker>MARIJAN POJBIČ:</speaker>

               <p>...kolegica, ne drži....</p>
            </sp>
            <sp xml:id="SDZ5-Redna-28-2011-05-19.sp139">

               <speaker>PODPREDSEDNIK MAG. VASJA KLAVORA:</speaker>

               <p>...o neki drugi stvari. Še vedno je točka amandma k 7. členu.</p>
               <p>Gospod Samo Bevk.</p>
            </sp>
            <sp xml:id="SDZ5-Redna-28-2011-05-19.sp140">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Prosim gospoda Tanka in njegove kolega iz SDS, da prenehajo govoriti neresnice. Tri
               petine referendumov ste dosegli s 30 podpisi poslank in poslancev, čeprav so bili
               nekateri zakoni v tem Državnem zboru sprejeti z več kot absolutno večino glasov. Tako
               da s to manipulacijo, prosim, da prenehate,...</p>
            </sp>
            <sp xml:id="SDZ5-Redna-28-2011-05-19.sp141">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bevk...</p>
            </sp>
            <sp xml:id="SDZ5-Redna-28-2011-05-19.sp142">

               <speaker>SAMO BEVK:</speaker>

               <p>...30 glasov, s katerimi se lahko zahteva referendum v tej državi, je unikum v
               svetovnem merilu, zato pa po vaši zaslugi zapravljamo denar, namesto da bi dali ta
               denar za nova delovna mesta...</p>
            </sp>
            <sp xml:id="SDZ5-Redna-28-2011-05-19.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Bevk!</p>
            </sp>
            <sp xml:id="SDZ5-Redna-28-2011-05-19.sp144">

               <speaker>SAMO BEVK:</speaker>

               <p>...in za razvoj.</p>
               <p>Hvala le... <stage>/ izklop mikrofona/</stage></p>
            </sp>
            <sp xml:id="SDZ5-Redna-28-2011-05-19.sp145">

               <speaker>PODPREDSEDNIK MAG. VASJA KLAVORA:</speaker>

               <p>Jaz mislim, da ste se zdaj na eni in na drugi strani izenačili v tem, kakšno
               razpravo ste vodili. Zato vas prosim, da prekinemo s to razpravo, nobenih
               postopkovnih predlogov ne bi rad več slišal in če ima še kdo kaj razpravljati o 7.
               členu, in sicer o amandmaju. Želi še kdo razpravljati? Ja, ampak o amandmaju k 7.
               členu!</p>
               <p>Gospod Rožej, izvolite.</p>
            </sp>
            <sp xml:id="SDZ5-Redna-28-2011-05-19.sp146">

               <speaker>VITO ROŽEJ:</speaker>

               <p>Hvala lepa.</p>
               <p>Na začetku naj se opravičim za svojo napačno interpretacijo v svojem prejšnjem
               javljanju, glede, kot sem rekel, prolongiranja dolga dedičem socialno ogroženih, ki
               imajo nepremičnino. Skratka, gre še za milejši finančni ukrep, gre za odpis dolga. Da
               pojasnim za tiste, ki se na makroekonomijo bolj razumejo – to se pravi situacijo, v
               kateri je danes Grčija, da se finančni ministri odločajo o tem, ali bodo prolongirali
               ta dolg ali ga bodo pač odpisali, ker če ne, pač ne vedo, kaj se bo zgodilo. Skratka,
               Slovenija se je v primeru teh socialnih upravičencev, ki nepremičnine imajo, milostno
               odločila, da odpiše dolg njihovim dedičem, če bi tako daleč prišlo.</p>
               <p>Zdaj pa da se lotim nazaj še svojega videnja tega amandmaja oziroma zakaj je Vlada
               podobni vsebini v ZPIZ-2 ugodila, v zdajšnjem zakonu pa mu nasprotuje. Kolega Pojbič
               po mojem ni popolnoma dobro razumel te teme. V ZPIZ-2, ki obravnava to isto tematiko,
               je šlo tudi za to, da se bremena pokojninske blagajne enakomerno razporedijo, in ker
               bodo enakomerno razporejena, bo še nekaj manevrskega prostora za to, da se do zdaj
               uveljavljene pravice še vedno lahko spoštujejo. In to je bil ta amandma, ki je bil
               upoštevan, in zato velja, da bodo državne pokojnine kljub temu, da se za njih niti
               evra, dinarja, tolarja, nobene denarne valute ni vplačalo v slovenski pokojninski
               sklad, še vedno izplačevane iz te pokojninske blagajne, dokler bodo upravičenci še
               živi. Od tukaj naprej je ta zakon, ki ga danes noveliramo, omogočil vsem, ki so v
               tako nezavidljivi socialni situaciji, da bodo, po besedah ministra, dobili 400 in
               nekaj evrov vsak, skratka, na boljšem bodo, kot če bi še vedno prejemali državne
               pokojnine. Res pa je, da se bo obenem preverilo tudi njihovo premoženjsko stanje.</p>
               <p>Zakaj zdaj ta amandma težko sodi v ta zakon? Zato, ker govori o ZPIZ-1, ki nič ne
               govori o tem pravičnem razdeljevanju bremen, in pomeni – če bo sprejet tak, kot je –,
               res izključno in samo izdatek te blagajne, ne da bi, kot v ZPIZ-2, tudi kaj več
               prišlo v to blagajno in bi se ta izdatek lahko iz česa izplačal. In če nekateri s
               takšno gotovostjo govorijo, da bo ta pokojninska reforma padla, jaz danes tudi z
               enako gotovostjo trdim: vse rešitve, ki so v tej pokojninski reformi, in še kakšna
               strožja, bo morala biti sprejeta, če ne v naslednjem mandatu, pa v enem mandatu
               kasneje ali še kakšnem kasneje, ampak vsaka kasnejša, ki bo, bo pač morala biti
               strožja. In popolnoma vseeno je, katera vlada bo, katera koalicija bo. Prejšnja ni
               imela poguma, da se tega loti, zdajšnja je to imela in je to zato naredila. Res pa
               seveda je, da vse rešitve, in tudi ta, o kateri recimo govori amandma k 7. členu, ne
               morejo biti take, ki bile pisane na kožo večini, kot je rekel kolega Pojbič, ampak
               morajo biti pravične za vse; ne pisane na kožo večini. Ker če se začnemo pogovarjati
               o rešitvah, ki bodo pisane na kožo večini, potem je seveda treba določiti manjšino,
               na katere kožo pa te rešitve ne bodo pisane. A se bomo zdaj odločili, katera manjšina
               bo to? Izbrisani, istospolni, Romi, priseljenci iz drugih republik nekdanje
               Jugoslavije, tujci kar tako, Štajerci, Kranjci, Belokranjci, Korošci, Prekmurci in
               vsi ostali, ki se prevečkrat v tem Državnem zboru po nemarnem omenjajo? Tako ne gre.
               Rešitve morajo biti pravične za vse. In ta, ki jo je skratka Zakon o socialno
               varstvenih prejemkih in tudi tisti prejšnji, o uveljavljanju pravic iz javnih
               sredstev uvedel, so take, ki so pravične za vse. Lahko pa seveda, da so za nekoga
               nekaj novega, ampak ne zato, ker ne bi bile pravične, ampak zato, ker je bil prej
               navajen na preveč dobrega. Tako kot se težko pričakuje v bodoče, da se bo iz
               pokojninske blagajne kaj dobilo, če se vanjo ni nič vplačalo. Podobno velja seveda za
               socialne transferje. Nekdo, ki jih res potrebuje, jih bo dobil, ta ki bi mu pa te
               pomenile samo dodatek poleg nepremičnine, ki jo že ima, pa seveda ne. Ob tem je treba
               povedati, da uživalci državnih pokojnin, o katerih govori ta amandma k 7. členu, so
               seveda tudi nekateri med njimi lastniki nepremičnin. Roko na srce, jih je pa večina
               takih, kjer gre za nepremičnine, kot bi rekel, nekvalitetne. Ne gre za
               večstanovanjske hiše v središču mest, ki bi se jih dalo po astronomskih najemninah
               oddajat. Gre za majhne, po večini stare kmetije in tako naprej. Zato se meni seveda
               ukrep, ki je bil sprejet v ZPIZ-2, ne zdi slab v tem pogledu. Res pa je, da je nekje
               treba začeti z drugim konceptom in če smo se vsi strinjali, da mora biti pokojninska
               blagajna očiščena vseh socialnih transferjev, vključno s SDS, ki je želel tudi vse te
               osebne račune, potem je to tematika, ki pač ne sodi v Zakon o pokojninskem in
               invalidskem zavarovanju, ampak v ta o socialno varstvenih prejemkih, o katerem danes
               govorimo. Mislim, da so bile spremembe, ki jih je Vlada predlagala, popolnoma zadosti
               in da še dodatne izjeme, ki bi zvodenile pravične rešitve, ki so bile predlagane,
               niso sprejemljive, zato, kot rečeno, tega amandmaja ne morem podpreti. Hvala.</p>
            </sp>
            <sp xml:id="SDZ5-Redna-28-2011-05-19.sp147">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Tanko.</p>
            </sp>
            <sp xml:id="SDZ5-Redna-28-2011-05-19.sp148">

               <speaker>JOŽE TANKO:</speaker>

               <p>Hvala lepa za besedo.</p>
               <p>No, tu se, zanimivo, debata vodi v temelju o povsem drugih zadevah, kot pa o vsebini
               amandmaja. Mnogo raznih obtožb je prišlo, tudi takih negativističnih. Namesto, da bi
               se iskale neke kompromisne rešitve in predlogi in da se pride do neke dobre rešitve,
               se predvsem ukvarjajo v koaliciji s tem, kdo je kaj predlagal in zakaj kakšna stvar
               ni sprejemljiva. Potem, ko se neke dobre rešitve predlagajo, ki jih koalicija
               vehementno zavrne, potem se še tistega, ki ob tem protestira ali pa ugovarja, obtoži
               in obdolži, da ne deluje konstruktivno v tem Državnem zboru in pri oblikovanju
               rešitev, ki so pomembne za državljane – predvsem za državljane. Mi bomo ta in jaz bom
               ta amandma podprl. Ta amandma Slovenske ljudske stranke. Zagotovo. Zato, ker je tudi
               malo verjetnosti, da bo pokojninska reforma, ki sicer prinaša minimalistične učinke v
               naslednjih nekaj letih... ne prinaša ustreznega odgovora na to in najbrž ne bo
               sprejeta. Jaz mislim, da je modro, da se z rešitvami, ki so bile do sedaj
               uveljavljene, na tak način zaščiti praznino, ki bo najverjetneje nastala zaradi tega,
               ker se bo tam nekaj zgodilo. In jaz bi gospodu Bevku in tudi drugim poslancem iz
               koalicije, predvsem pa iz SD, svetoval, da bi bilo mnogo bolje, da bi se posvetili
               temu, kaj rešitve, ki jih predlagajo posamezni predlagatelji iz opozicije, prinašajo
               dobrega državljanom, kot pa temu, da se jih poskuša na vsak način diskreditirati in
               omalovaževati.</p>
               <p>Mi smo vam ponudili na začetku tega mandata sodelovanje pri strateških reformah, pri
               vseh, in tudi prevzeti sorazmeren del odgovornosti za to, tudi težko stanje, v
               katerem se je znašla država, več ali manj po nepotrebnem, zaradi ukrepov, ki niso
               bili učinkoviti. Zaradi ukrepov, ki so privilegirali določene sloje, za katere se je
               po nujnih in ne vem kakšnih postopkih reševal nadstandardni položaj. Tukaj pa z
               državnim predlogom za uveljavitev državne pokojnine uvajamo socialno varnost,
               socialni prag za tiste, ki nimajo določenih pozicij. Mi smo reševali odvetniške
               tarife, sodniške plače, dodatke k vdovskim pokojninam itn. za oficirje JLA, tukaj pa
               zadeve ne podprete, s katerim rešujemo recimo problem podeželja in podobnih stvari.
               Če ne, boste pa dopolnili amandma. Saj se ga da dopolniti tudi v tretjem branju še,
               itn. Skratka, dobro bi bilo, da bi rešitve, ki jih sprejema ta Državni zbor, predvsem
               po zaslugi koalicije, da bi bile take, da bi bile sorazmerno odmerjene; da ne
               zagotovimo notarjem in odvetnikom po zemljiški knjigi 30 milijonov evrov, ki si jih
               bo razdelilo 300 pisarn, tukaj pa imamo težavo, da zagotovimo državno pokojnino v
               višini 250 ali 270 evrov. To je nesorazmerno. Sprejemate nesorazmerne ukrepe,
               sprejemate ukrepe, ki so prilagojeni bogatim socialnim skupinam, ne ukrepate proti
               tistim, ki vzamejo državno premoženje. Tukaj smo včeraj videli primer recimo Darsa in
               podobnih. Zelo velike težave pa imate takrat, kadar je treba tistim z minimalnimi
               pogoji za preživetje karkoli omogočiti. In potem tudi vse te razprave o tem, kaj je
               kdo predlagal, sprožil, tudi kakšno referendumsko pobudo. To je brezvezno očitanje.
               Če bi v koaliciji bili sposobni speljati socialni dialog, če bi bili v koaliciji
               sposobni speljati politični dialog, če bi se bili v koaliciji sposobni dogovoriti
               vsaj o petih prioritetah, potem bi... <stage>/ nerazumljivo/</stage></p>
            </sp>
            <sp xml:id="SDZ5-Redna-28-2011-05-19.sp149">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko, 7. člen in amandma. Prosim. Malo... <stage>/ nerazumljivo/</stage></p>
            </sp>
            <sp xml:id="SDZ5-Redna-28-2011-05-19.sp150">

               <speaker>JOŽE TANKO:</speaker>

               <p>Saj govorim o tem in o težavah, ki se porajajo zaradi teh stvari. In gospod
               predsedujoči, zelo bi prosil, da ste enaki do vseh.</p>
            </sp>
            <sp xml:id="SDZ5-Redna-28-2011-05-19.sp151">

               <speaker>PODPREDSEDNIK MAG. VASJA KLAVORA:</speaker>

               <p>Poskušam biti, ampak zelo težko je to.</p>
            </sp>
            <sp xml:id="SDZ5-Redna-28-2011-05-19.sp152">

               <speaker>JOŽE TANKO:</speaker>

               <p>Gospoda Bevka in ostalih niste niti prekinili. Lepo ste se nasmehnili, ko sta
               govorila...</p>
            </sp>
            <sp xml:id="SDZ5-Redna-28-2011-05-19.sp153">

               <speaker>PODPREDSEDNIK MAG. VASJA KLAVORA:</speaker>

               <p>Brez skrbi, bom porazdelil to enakost.</p>
            </sp>
            <sp xml:id="SDZ5-Redna-28-2011-05-19.sp154">

               <speaker>JOŽE TANKO:</speaker>

               <p>Zdaj sem jaz na vrsti in bi prosil, da imam mir.</p>
            </sp>
            <sp xml:id="SDZ5-Redna-28-2011-05-19.sp155">

               <speaker>PODPREDSEDNIK MAG. VASJA KLAVORA:</speaker>

               <p>Sem vas opozoril.</p>
            </sp>
            <sp xml:id="SDZ5-Redna-28-2011-05-19.sp156">

               <speaker>JOŽE TANKO:</speaker>

               <p>In bi pričakoval od koalicijskih poslanskih skupin, da modro presodijo o tem, kdaj
               sprožijo kakšno debato. Mi smo pri vrsti stvari, pri vrsti zakonov, ki so potem
               končali ali z vetom ali na referendumih, predlagali dobre rešitve. Tudi pri
               pokojninskem zakonu smo predlagali dobre rešitve, pa niso bile sprejete. Tudi pri
               Družinskem zakoniku predlagamo mnoge dobre rešitve, pa niso bile sprejete. Tudi pri
               kakšnih drugih zakonih predlagamo dobre rešitve, pa niso bile sprejete. In zato ni
               čudno, da se potem v teh postopkih, ko neke logične stvari koalicija zavrne samo
               zato, ker ni predlagatelj pravi, končajo tam, kjer končajo – da se preveri z javnim
               odločanjem. In tukaj imate v tem mandatu velike težave in ne pomaga očitati nikomur,
               da ni storil vsega, kar bi bilo potrebno, da bi se določene stvari sprejele. Vi ste
               tisti, ki ste o tem odločali, vi ste tisti, ki ste zavrnili in vi ste tisti, ki ste
               sprožili proces, da se o teh stvareh odloča potem na referendumih. In 5. junija boste
               imeli priložnost, ko boste prebrali rezultate, ki bodo morda precej podobni tistim iz
               kakšnega meseca pred tem. In boste potem delili očitke levo in desno. Hvala lepa.
           </p>
            </sp>
            <sp xml:id="SDZ5-Redna-28-2011-05-19.sp157">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Želi še kdo razpravljati? Ugotavljam da ne, zato zaključujem razpravo o amandmaju k
               7. členu, skratka o amandmaju. O amandmaju bomo v skladu s časovnim potekom seje
               Državnega zbora odločali danes v okviru glasovanj, pol ure po prekinjeni 11. točki
               dnevnega reda. S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O INTEGRITETI IN PREPREČEVANJU KORUPCIJE PO
                  SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila skupina 12 poslank in
               poslancev s prvopodpisanim mag. Borutom Sajovicem. Za dopolnilno obrazložitev
               predloga zakona dajem besedo predstavniku predlagateljev.</p>
               <p>Gospod mag. Borut Sajovic, izvolite.</p>
            </sp>
            <sp xml:id="SDZ5-Redna-28-2011-05-19.sp158">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Vsem skupaj prijazen pozdrav! Pozdrav tudi
               predstavnicama ministrstva!</p>
               <p>Dejstvo je, da govorimo o integriteti in pa preprečevanju korupcije, in če v javnih
               medijih skoraj dnevno ali pa tedensko zasledimo članke, da seveda ravno področje
               korupcije in pa integritete je eno od tistih, ki zelo, po mnenju nekaterih pa celo
               najbolj zavira razvoj Slovenije, potem je to zagotovo potrebna in pa pomembna tema.
               Nekaj težav je bilo že na začetku, ko smo govorili, ali je treba ga uvrstiti in pa
               obravnavati po skrajšanem postopku. Po našem mnenju je to tema in problematika, ki si
               to zasluži. Zagotovo bo danes veliko slišati o tem, da je zakon relativno mlad.
               Sprejeli smo ga v letu 2010, pa ga že popravljamo. Pa to ne prvič, danes ga
               popravljamo drugič. Ampak vsi skupaj smo s sprejemom tega zakona odprli neko novo
               relativno neznano, nepoznano in pa neobdelano področje, in zato seveda, če se v
               praksi pojavijo težave, na katere lahko odgovorimo s spremembo zakona, z njegovo
               dopolnitvijo, se mi zdi pametno, logično in pa prav, da to storimo. Pred časom smo
               popravljali spremembe, ki so se nanašale na združljivost funkcij, in soglasje, da to
               uredimo v Državnem zboru, za to temo, je bilo kar veliko. Jaz nekaj podobnega
               pričakujem tudi danes, ko urejamo področje, ki se tiče lobiranja. Na drugi strani
               urejamo tudi področje, ki se tiče večje učinkovitosti Komisije za preprečevanje
               korupcije, kar se tiče pridobivanja dokumentov. Recimo, na tretji stopnici bi lahko
               rekli: pri tej rešitvi se ponujajo vrzeli v veljavni zakonodaji, kjer ni sistemske
               določbe o dolžnosti izogibanja nasprotja interesov. O tem področju lahko veliko
               preberemo dnevno tudi v medijih. Pomembna je tudi sprememba, ki uvaja nadzor nad
               poslovanjem države prek javnih naročil s podjetji, v katerih obstajajo tako imenovani
               tihi družbeniki oziroma podjetji, katerih lastniki so pravne ali fizične osebe v tako
               imenovanih offshore državah, in pa ne nazadnje pomembne so določbe, ki Komisijo samo
               zavezujejo k še bolj transparentnemu delu z javno objavo njenih kriterijev pri izbiri
               posameznih primerov in z rednimi revizijami in tudi jedrnatih, kratkih, predvsem pa
               pravočasnih poročilih o njenem delu. Skratka, predlagane spremembe zasledujejo
               zagotovo pozitivne potrebne cilje in bodo omogočile po eni strani bolj jasno, s tem
               pa tudi pravno bolj varno, po drugi strani pa tudi bolj življenjsko izvajanje
               temeljnega protikorupcijskega zakona v naši državi. Mogoče velja poudariti tudi to,
               da so predlagane spremembe nastale na pobudo Komisije za preprečevanje korupcije, ki
               pa je sodelovala s posameznimi strokovnimi službami drugih samostojnih nadzornih
               državnih organov in strokovnjakov. Predlagatelji smo proučili in se v celoti
               pozitivno odzvali tudi na pripombe Zakonodajno-pravne službe in s tem tudi vložili
               dodatne amandmaje, ki v celoti sledijo mnenju Zakonodajno-pravne službe in jaz
               pričakujem, da bodo sprejeti in da dobimo seveda izboljšan zakon, ki bo omogočal to,
               da od besed preidemo h konkretnim dejanjem, v dobro te države pa zmanjšamo
               korupcijska delovanja in pa povečamo integriteto vseh. Hvala lepa.</p>
            </sp>
            <sp xml:id="SDZ5-Redna-28-2011-05-19.sp159">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Za predstavitev poročila odbora dajem besedo predsedniku odbora dr. Vinku Gorenaku.
               Izvolite.</p>
            </sp>
            <sp xml:id="SDZ5-Redna-28-2011-05-19.sp160">

               <speaker>DR. VINKO GORENAK:</speaker>

               <p>Hvala lepa.</p>
               <p>Predlog zakona o spremembah in dopolnitvah Zakona o integriteti in preprečevanju
               korupcije smo obravnavali po skrajšanem postopku – odločitev Kolegija predsednika
               Državnega zbora –, sicer pa je odbor to opravil na 32. seji 22. aprila letos.
               Predlagatelj je bil gospod Sajovic s skupino poslancev. Kolegij pa, kot sem že rekel,
               je odločil, da bo postopek skrajšan. Na razpolago je odbor imel kar veliko gradiv.
               Najprej predlog zakona, potem je imel na razpolago Zakonodajno-pravno službo oziroma
               njeno mnenje, mnenje Državnega sveta in kar nekaj mnenj občin, in sicer: Krško,
               Ljubljana, Maribor, Slovenske Konjice, kot tudi predlog amandmajev Zavoda Center za
               informiranje, sodelovanje in razvoj nevladnih organizacij. V poslovniškem roku je
               bilo vloženih večje število amandmajev. Ne vidim potrebe, da bi jih posebej našteval.
               Predlagatelji uvodne obrazložitve k predlogu zakona niso podali, zato pa je državna
               sekretarka gospa Teržanova v imenu Vlade poudarila, da so predlagane spremembe zakona
               smiselne in potrebne. Gospa Sonja Bien Karlovšek, predstavnica Zakonodajno-pravne
               službe, je poudarila, da je večina pripomb, ki jih je Zakonodajno-pravna služba
               pripravila upoštevanih v predlogih amandmajev. Državni svet oziroma njegov
               predstavnik je zakon podprl. V razpravi sta sodelovala gospod Goran Klemenčič,
               predsednik Komisije za preprečevanje korupcije, in gospod Goran Forbici, predstavnik
               Zavoda Center za informiranje, sodelovanje in razvoj nevladnih organizacij. V
               razpravi so poslanci koalicije predlog zakona zagovarjali, poslanci opozicije pa so
               poudarili, da gre v kratkem času za zelo obsežno spremembo.</p>
               <p>Da skrajšam, odbor je sprejel 17 amandmajev koalicije. Odbor je zavrnil dva
               amandmaja SDS, brezpredmetni so postali trije amandmaji. Odbor je sprejel še šest
               amandmajev odbora. Na koncu je odbor opravil še glasovanje o vseh členih predloga
               zakona s sprejetimi amandmaji in jih sprejel, in ta tekst je priloga poročila. Hvala.
           </p>
            </sp>
            <sp xml:id="SDZ5-Redna-28-2011-05-19.sp161">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavnici Vlade.</p>
               <p>Gospa Tina Teržan, državna sekretarka, izvolite.</p>
            </sp>
            <sp xml:id="SDZ5-Redna-28-2011-05-19.sp162">

               <speaker>TINA TERŽAN:</speaker>

               <p>Hvala za besedo. Spoštovane in spoštovani!</p>
               <p>Vlada je obravnavala predlog sprememb in dopolnitev Zakona o integriteti in
               preprečevanju korupcije in oblikovala mnenje, da ta predlog vsekakor podpre, saj
               smatra, da so predlagane spremembe smiselne in upravičene, predvsem zaradi nekaterih
               težav, ki so se pokazale pri uporabi določil tega zakona v praksi. S predlaganimi
               spremembami in dopolnitvami se ne spreminja sistematika ter cilji in načela osnovnega
               Zakona o integriteti in preprečevanju korupcije, ampak se nekatere zakonske določbe
               urejajo jasneje ter bolj pregledno, dodajajo se pa določbe, ki bodo omogočile lažje
               ter bolj pregledno izvajanje namena tega zakona. Vlada je ves čas tudi aktivno
               sodelovala pri pripravi amandmajev, zato ocenjujemo, da je dopolnjen predlog zakona,
               ki ga imate pred seboj, primeren. Ob tem bi želela tudi poudariti, da s tem predlogom
               sprememb Zakona o integriteti in preprečevanju korupcije sledimo tudi Resoluciji o
               normativni dejavnosti, s katero smo se zavezali, da bo vsak pripravljavec predpisov v
               določenem času ves čas spremljal, kako je predpis primeren, življenjski, in da bo
               pristopil k spremembam, če se bo pokazalo, da kakšnih določb predpisa ne more dovolj
               učinkovito izvajati. Hvala lepa.</p>
            </sp>
            <sp xml:id="SDZ5-Redna-28-2011-05-19.sp163">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod mag. Borut Sajovic v
               imenu Poslanskega kluba LDS.</p>
            </sp>
            <sp xml:id="SDZ5-Redna-28-2011-05-19.sp164">

               <speaker>MAG. BORUT SAJOVIC:</speaker>

               <p>Hvala lepa. Še enkrat prijazen pozdrav, tudi pomembnim gostom na balkonu, ki
               spremljajo našo razpravo!</p>
               <p>Zdi se mi prav, da vsi skupaj v Državnem zboru, pa tudi skupaj s Komisijo za
               preprečevanje korupcije, ki smo jo ustanovili, spremljamo to dejavnost in naredimo
               zadeve čim bolj pregledne, predvsem pa učinkovite. Kajti, pomanjkljivosti sedanje
               ureditve so bile ugotovljene, težave pri vsakdanjem reševanju problemov pa realne.
               Sprejetje predloga zakona, ki ga danes obravnavamo, pomeni proaktivno delovanje in
               dosledno reševanje problemov, ki so bili zaznani tekom izvajanja zakona, zato ga v
               Poslanskem klubu Liberalne demokracije Slovenije podpiramo, smo ga sopodpisali,
               predlagali in želimo, da bi bil sprejet.</p>
               <p>Temeljni cilj predloga zakona je odpraviti nekonsistentnost, napake in
               pomanjkljivosti Zakona o integriteti in preprečevanju korupcije, ki jih je med
               implementacijo že prej omenjenega zakona zaznala Komisija za preprečevanje korupcije.
               Konkretni cilji pa so naslednji. Prvič, učinkovitejše izvajanje preventivnih nalog
               komisije in učinkovitejše uresničevanje strateških ciljev, ki smo jih določili v
               Resoluciji o preprečevanju korupcije v Republiki Sloveniji. Nadalje, ustrezneje
               definirati in urediti področje lobiranja, kar bo pomenilo, da bo vplivanje na
               odločitve državnih organov in organov lokalnih skupnosti transparentno. Hkrati pa ob
               tem ne bo ogroženo in omejeno demokratično participiranje civilne družbe in legitimne
               zasebne pobude pri sprejemanju odločitev nosilcev oblasti. Nadalje, spodbujanje
               poštenega in transparentnega vedenja javnih uslužbencev ter spodbujanje dobrih praks
               vseh vpletenih v katerokoli fazo procesov odločanja. Vzpostavili bomo tudi boljše
               pogoje za uresničevanje ustavnih načel. Med pomembnejšimi načeli so zagotovo: načelo
               ustavnosti in zakonitosti, delitve oblasti, načelo ljudske suverenosti, načelo
               sorazmernosti v uresničevanju in omejevanju pravic, načelo enakosti pred zakonom in
               načelo pravne varnosti.</p>
               <p>Želimo si, da bi bila nadalje ustrezno urejena in osmišljena tudi ureditev načrtov
               integritete, da le-ti postanejo orodje, s katerim lahko zavezanci dejansko
               izboljšujejo pravilnost, smotrnost in etičnost svojega delovanja.</p>
               <p>S krepitvijo integritete in etike javnega sektorja se posledično zvišujeta
               integriteta in etika poslovanja v zasebnem sektorju, kot tudi v družbi kot celoti.
               Javni in zasebni sektor sta v praksi življenjsko, neločljivo povezana, na eni strani
               skozi poslovne dogodke, na drugi strani pa skozi javni servis, ki ga javni sektor kot
               storitev zagotavlja zasebnemu sektorju. Zato neizogibno prihaja do prenosa vrednot in
               vzorcev iz enega sektorja v drugega, in ta celoten postopek želimo urediti.</p>
               <p>Nadalje želimo okrepiti tehnično in informacijsko podporo komisiji pri pridobivanju
               določenih podatkov, ki jih morajo po sedanji ureditvi komisiji sporočati zavezanci
               sami. To je naslednji pomemben korak k zmanjševanju administrativnih ovir.</p>
               <p>Bistvene vsebinske rešitve, ki jih prinaša predlog zakona, pa vsebujejo na eni
               strani pravnosistemsko konsistentno in določeno opredelitev temeljnih pojmov, na
               primer, avtonomna definicija uradne osebe, mednarodno primerljiva definicija
               lobiranja. Drugič, jasno in točno določeno, predvsem pa transparentno opredelitev
               postopkov komisije ob sumu korupcije – pomemben je dodatek k protikorupcijski
               klavzuli, ki zahteva razkritje oziroma nadzor nad obstojem tihih družbenikov,
               opcijskih in terminskih pogodb oziroma offshore posredovanega lastništva zasebnih
               subjektov, ki poslujejo z državo –, odpravo posameznih administrativnih ovir pri
               pridobivanju podatkov, odpravo pomanjkljivosti pri ureditvi zaščite prijaviteljev
               korupcije ter novo opredelitev lobiranja, ki v večji meri sledi tujim, že dobro
               preizkušenim praksam in pa omogoča realno nadziranje tega področja s strani komisije.</p>
               <p>Naj zaključim – razlogov za spremembo zakona je očitno več kot dovolj in v
               Poslanskem klubu se jim bomo pridružili. Hvala lepa.</p>
            </sp>
            <sp xml:id="SDZ5-Redna-28-2011-05-19.sp165">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Franc Žnidaršič v imenu Poslanske skupine nepovezanih
               poslancev.</p>
            </sp>
            <sp xml:id="SDZ5-Redna-28-2011-05-19.sp166">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovana državna sekretarka s pomočnico,
               spoštovane kolegice in kolegi!</p>
               <p>Zakon o integriteti in preprečevanju korupcije je bil sprejet v Državnem zboru 26.
               maja 2010. Veljati je začel 5. junija 2010, razen določbe osmega poglavja, ki se
               uporablja od 5. decembra 2010. Državni zbor Republike Slovenije je s sprejemom Zakona
               o integriteti in preprečevanju korupcije storil pomemben korak naprej na področju
               krepitve delovanja pravne države kar zadeva preprečevanje korupcije in odpravljanja
               nasprotja interesov. Zakon je z novimi pristojnostmi in nalogami povsem preoblikoval
               okoliščine, v katerih deluje komisija, zato temu sledi tudi preoblikovanje
               organizacijske strukture komisije, ki se mora smiselno prilagoditi novim nalogam in
               pristojnostim. Komisija je postala prekrškovni organ, hkrati pa se je z Zakonom o
               integriteti in preprečevanju korupcije prvič v zgodovini Republike Slovenije
               vzpostavil pogoj za regulacijo in nadzor dejavnosti lobiranja. Struktura in
               organiziranost komisije se bo za učinkovitejše doseganje ciljev in namena zakona
               prilagodila z vzpostavitvijo dveh osnovnih notranjih organizacijskih enot, in sicer
               Centra za preventivo in integriteto ter Službe za nadzor in preiskave. Rešitve
               predloženega zakona sledijo v uvodu napovedanim ciljem in zagotavljajo rešitve
               predvsem v naslednjih načelih: načelo pravne varnosti, enakosti pred zakonom,
               zakonitosti delovanja državnih organov, sorazmernosti, ekonomičnosti in ravnotežja
               med stroški in prihodki državnega proračuna. Upoštevaje ta načela zakon prinaša
               številne pozitivne rešitve, kot so: pravnosistemsko konsistentno opredelitev
               temeljnih pojmov, jasno določeno, predvsem pa pregledno opredelitev postopkov
               komisije ob sumu korupcije, dodatek k protikorupcijski klavzuli, ki zahteva razkritje
               oziroma nadzor nad obstojem tihih družbenikov, opcijskih in terminskih pogodb oziroma
               offshore posrednega lastništva posebnih subjektov, ki poslujejo z državo, odpravo
               posameznih administrativnih ovir pri pridobivanju podatkov za ugotavljanje dejanskega
               stanja, povečanje odgovornosti nadzornih organov, odpravo nekaterih pomanjkljivosti
               pri ureditvi zaščite prijaviteljev korupcije in tako dalje, da ne ponavljam
               povedanega s strani predlagatelja. V Poslanski skupini nepovezanih poslancev smo
               prepričani, da zakon pomembno izboljšuje zadevno materijo Zakona o integriteti in
               preprečevanju korupcije in ugotavljamo, da je odbor saniral pripombe
               Zakonodajno-pravne službe, hkrati pa rešitve kot potrebne sprejema in podpira tudi
               Vlada. V takih razmerah je povsem logično, da bo naša poslanska skupina zakon enotno
               podprla. Hvala lepa.</p>
            </sp>
            <sp xml:id="SDZ5-Redna-28-2011-05-19.sp167">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Janez Kikelj v imenu Poslanske skupine poslancev Socialnih
               demokratov.</p>
            </sp>
            <sp xml:id="SDZ5-Redna-28-2011-05-19.sp168">

               <speaker>JANEZ KIKELJ:</speaker>

               <p>Gospod podpredsednik, gospa državna sekretarka, kolegice, kolegi.</p>
               <p>Sedaj veljavni Zakon o integriteti in preprečevanju korupcije je bil sprejet v tem
               domu že maja 2010. Z današnjo drugo novelo, ki je pred nami, želi predlagatelj
               dodatno urediti opredelitev temeljnih pojmov, kot so: avtonomna definicija uradne
               osebe, mednarodno primerljiva definicija lobiranje in lobistov, celovitejša
               definicija javnega sektorja, poslovodnih oseb v podjetjih v večinski ali v
               prevladujoči državni lasti, zajem celotnega spektra vrst javnega naročanja,
               vključitev nepremoženjske koristi kot morebitnega elementa zasebne koristi in druge.
               Predlagana je transparentna opredelitev postopkov Komisije za preprečevanje korupcije
               ob sumu korupcije. Prav tako dodatek k protikorupcijski klavzuli, ki nalaga razkritje
               oziroma nadzor nad obstojem tihih družbenikov, opcijskih in terminskih pogodb in tako
               dalje. Predlog nalaga povečanje odgovornosti nadzornih organov in odgovornih oseb, ki
               so pristojne za ukrepanje v primeru zasledene korupcije ali kršitve načrtov
               integritete s strani podrejenih. Predlaga se tudi nova opredelitev lobiranja, ki je
               primerljiva tujim praksam in omogoča nadzor s strani Komisije za preprečevanje
               korupcije in tudi odpravlja monopol profesionalnih lobistov. Predlagane spremembe in
               dopolnitve obstoječega zakona so smiselne, zlasti zaradi ugotovljenih problemov pri
               uporabi določb tega zakona v sami praksi. Ne spreminjajo se sistematika ter cilji in
               načela zakona, se pa določbe urejajo jasneje in bolj pregledno. Dodatno pa so
               zapisane določbe, ki omogočajo preglednejše izvajanje namena zakona. Predlog
               podpirata tudi Vlada Republike Slovenije in Komisija za preprečevanje korupcije. Zato
               bomo poslanke in poslanci Socialnih demokratov Predlog zakona o spremembah in
               dopolnitvah Zakona o integriteti in preprečevanju korupcije podprli. Kar pa se tiče
               samih amandmajev, ki so predloženi za današnjo sejo, naj poudarim, da so amandmaji
               koalicije redakcijske narave in sledijo mnenju Zakonodajno-pravne službe, zato jih v
               SD podpiramo. Amandmaji Slovenske demokratske stranke pa želijo uvesti nadzor
               komisije, to se prvi slovenske Komisije za preprečevanje korupcije, tudi nad
               funkcionarji iz Republike Slovenije v mednarodnih institucijah, ki so pa bili
               imenovani s strani mednarodnih samih institucij, za katere slovenska komisija ne more
               biti pristojna, saj so podvrženi nadzoru same institucije, ki jih je na položaj
               imenovala. Vsi ostali slovenski funkcionarji v tujini pa so zajeti v 4. členu
               obstoječega zakona. Zato amandmaja SDS poslanke in poslanci Socialnih demokratov ne
               bomo podprli. Hvala.</p>
            </sp>
            <sp xml:id="SDZ5-Redna-28-2011-05-19.sp169">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Branko Grims v imenu Poslanske skupine SDS.</p>
            </sp>
            <sp xml:id="SDZ5-Redna-28-2011-05-19.sp170">

               <speaker>MAG. BRANKO GRIMS:</speaker>

               <p>Spoštovani, vsem zbranim v imenu Slovenske demokratske stranke prav lep pozdrav!</p>
               <p>Kaj je rdeča nit, ki zaznamuje zdaj že več kot dve leti in pol obstoja te vlade?
               Sledile so si korupcijske afere. Ena za drugo, za tretjo, naj spomnim samo na tisto
               razvpito – najem stavbe s strani Ministrstva za notranje zadeve, ki je bil tudi
               razlog za eno od interpelacij v tem Državnem zboru. Značilno je bilo, da nihče od
               poslancev koalicije nobenega od teh ravnanj takrat ni postavljal pod vprašaj.
               Nasprotno, branili in zagovarjali so vsako korupcijsko afero posebej. Očitno je za
               stranke sedanje vladajoče koalicije korupcija zaželeno in častno dejanje, če te pri
               tem neposredno ne zalotijo, seveda. Rezultat tega in tako razširjene korupcije, pa
               tudi neuspešnega boja zoper korupcijo v času sedanje vlade je, da je Slovenija na
               lestvicah konkurenčnosti zgrmela navzdol, in če pogledate, gospe in gospodje,
               svetovni letopis konkurenčnosti, je Slovenija, žal, tukaj pod to vlado povsem na
               repu. Pred njo so države, ne boste verjeli, kot je Romunija, Peru ali pa kot
               Kazahstan. Saj se še spomnite filma Borat. No, boste videli, ne bo dolgo, ko bodo
               isti ljudje v tem parlamentu, ki so nekoč Boruta Pahorja kovali v zvezde in
               zagovarjali njegov progam "Slovenijo je mogoče voditi bolje", njegove sposobnosti in
               njegov namen spopadanja s korupcijo, grmeli "bolje Borat nego Borut" in ga poskušali
               zamenjati z bog vedi kom in pri tem zamolčali, da so vse druge alternative, ki jih
               lahko ponudijo oni, še bistveno slabše, kajti Borut je pač med njimi zagotovo najbolj
               sposoben in tudi najbližji evropskim vrednotam. Zato da bi to svojo rdečo nit svoje
               vladavine – vsa korupcijska dejanja, vse korupcijske afere – v očeh javnosti nekoliko
               omilili, je potem vladajoča koalicija pred ne prav veliko meseci šla na vrat na nos
               sprejemat nov Zakon o integriteti in preprečevanju korupcije. Naredila je en zelo
               zanimiv partizanski golaž iz načelnih določb o boju proti korupciji in o lobiranju,
               in klub opozorilom SDS, da je lobiranje izjemno zahtevna materija, ki jo obravnavajo
               povsod po svetu v posebnih zakonih in zelo precizno, so pustili zakon praktično tak,
               kot je bil prvotno predlagan. Večina amandmajev, skoraj vsi, ki jih je predlagala
               SDS, so bili, tako kot vedno, zavrnjeni. Rezultat je bil, da imamo sedaj zakon, ki ne
               samo, da ni učinkovit pri preprečevanju korupcije – saj to najbrž tudi ni bil namen
               predlagatelja glede na njihovo dejansko ravnanje –, ampak dela dejansko škodo, kajti
               institucije preprosto ne morejo optimalno delovati zaradi popolnoma neživljenjskih
               določb obstoječega zakona. Naj povem samo, da ovira – poleg občinskih funkcionarjev,
               institucij – tudi poslance pri njihovem delu. Postavlja te ves čas pod vprašanj,
               teoretično te lahko nekdo nagovori, pa tudi praktično, da ne bo pomote, nekje, te
               nekaj vpraša, priporoči o neki zadevi in kasneje prijavi komisiji, da je on bil
               lobist. Ti ga slučajno nisi poznal in ti si, ne boste verjeli, v hudem prekršku in
               javno ožigosan, da si bil lobiran in tega nisi prijavil, sploh tega nisi vedel. Taka
               zmešnjava je obstoječi zakon, ki ste ga, gospe in gospodje, kljub opozorilom SDS vi
               sprejeli. Ker se tega zaveda, da se torej dela dejanska škoda državi s tem vašim
               zakonom, tudi komisija sama, je pravzaprav v njenem jedru nastal predlog sprememb in
               dopolnitev Zakona o integriteti in preprečevanju korupcije. In kljub temu, da vodi to
               komisijo bivši državni sekretar, ki ste ga nekoč samo postavili na to mesto, torej
               vaš politik, ste tisti njegov osnovni predlog, njegovo zamisel dodatno pokvarili z
               amandmaji, ki so bili že sprejeti. Nekateri precej čudni pa so s strani koalicije še
               predlagani. In znova imamo nek neoperativen zakon, in bo očitno ostal tak, glede na
               večino, ki je v tem parlamentu, ki bo kvečjemu povzročal škodo, korupcije pa zagotovo
               ne bo učinkovito preprečeval. Ker ste torej dobronameren predlog, ki je nastal v sami
               komisiji, še dodatno pokvarili, ga na glasovanju poslanke in poslanci SDS ne bomo
               podprli.</p>
            </sp>
            <sp xml:id="SDZ5-Redna-28-2011-05-19.sp171">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-28-2011-05-19.sp172">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovana državna sekretarka s sodelavko,
               kolegice in kolegi!</p>
               <p>Ne zamerite mi, če se bom, za razliko od predgovornika, osredotočil na vsebino
               zakona. <stage>/ oglašanje iz dvorane/</stage> Če mački stopiš na rep, pač, zacvili. In za gospoda
               Grimsa velja isto.</p>
               <p>Naj na začetku povem, da bomo v poslanski skupini predlog zakona podprli. Soglašamo
               z ureditvijo pristopov k ukrepom in metodam za krepitev integritete in
               transparentnosti ter ukrepov za preprečevanje korupcije in odpravljanje nasprotja
               interesov, ki so temelj učinkovitega trga, kot tudi seveda spoštovanja temeljnih
               moralnih in etičnih načel. Kot je rečeno, tudi s strani Vlade, menimo, da so
               dopolnitve, ki so predlagane s strani skupine poslancev, smiselne in upravičene
               predvsem zaradi težav, ki so bile ugotovljene pri uporabi določb tega zakona v
               praksi. S tem se osnovna načela Zakona o integriteti in preprečevanju korupcije ne
               spreminjajo. Nekatere zakonske določbe pa se urejajo jasneje in bolj pregledno, zato
               bo tudi izvajanje tega zakona, po našem mnenju, lažje.</p>
               <p>Predlog skupine poslancev za spremembe in dopolnite omenjenega zakona obsega tiste
               reči, ki so nujno potrebne za dejansko kakovostno izvajanje nadzora in preventive in
               s tem doseganja strateških ciljev na področju višanja integritete in manjšanja
               korupcije v Republiki Sloveniji. Predlagane spremembe in dopolnitve naj bi omogočile
               boljše izhodišče za doseganje postavljenih strateških ciljev v boju proti korupciji
               ter posledično izboljšanje pozicije Slovenije na področju preprečevanja korupcije v
               mednarodnem okolju.</p>
               <p>Posebej pozdravljamo naslednje bistvene vsebinske rešitve. Predlagana je jasna in
               določna, predvsem pa transparentna opredelitev postopkov Komisije za preprečevanje
               korupcije ob sumu korupcije, vključno z jasnejšo opredelitvijo pravnih jamstev, ki
               jih imajo posamezniki v morebitnih postopkih pred komisijo. Predlagan je tudi dodatek
               k protikorupcijski klavzuli, ki zahteva razkritje oziroma nadzor nad obstojem, kot je
               bilo že omenjeno, tihih družbenikov, opcijskih in terminskih pogodb oziroma offshore
               posrednega lastništva zasebnih subjektov, ki poslujejo z državo.</p>
               <p>Tisto, kar se nam zdi še posebej pomembno je, da se odpravljajo tudi nekatere
               pomanjkljivosti pri ureditvi zaščite prijaviteljev korupcije ali, kot se jim v
               angleščini pravi "whistleblowerjev" .</p>
               <p>Predlaga se tudi nova opredelitev lobiranja, ki v večji meri sledi tujim dobrim
               praksam in omogoča realno nadziranje tega področja s strani komisije s tem, da njene
               aktivnosti usmerja v transparentnost lobiranja in nadzor nad lobiranjem kot
               dejavnostjo, odpravlja pa se tudi monopol profesionalnih lobistov. Morda je ravno
               zaradi tega bilo tudi izza te govornice slišati nasprotovanje temu zakonu, v isti
               sapi pa je bilo slišati, da je lobiranje zahtevna stvar. In zdaj, ko se ta monopol
               očitno ukinja, imajo nekateri težave s tem. Hkrati se omejujejo nesorazmerni ukrepi,
               kot je javna objava sprememb premoženjskega stanja vseh oseb, ki sodelujejo v
               postopkih javnega naročanja.</p>
               <p>Kar se tiče amandmajev, predlaganih s strani Poslanske skupine SDS, želimo v
               Poslanski skupini Zares – nova politika SDS spomniti na številne poskuse ukinitve in
               onemogočanja delovanja Komisije za preprečevanje korupcije. Prejšnja vladajoča
               koalicija se je, denimo, z ministrom za javno upravo na čelu, ob asistenci nekaterih
               poslancev in kasneje tudi ministra za pravosodje, hotela komisije na vsak način
               odkrižati ali pa okrniti njeno delovanje. Seveda ne moremo niti mimo v tem mandatu
               škandaloznega vodenja državnozborske komisije za nadzor nad delom Komisije za
               preprečevanje korupcije s strani poslancev Slovenske demokratske stranke, ki je bila
               z novim zakonom ukinjena. Glede na moralno integriteto njenega predsednika smo lahko
               samo hvaležni, da je temu tako.</p>
               <p>Kot kažejo ti amandmaji, se v Slovenski demokratski stranki še vedno niso odrekli
               možnosti, da bi v zakon vgradili politične mehanizme, s katerimi bi posegali v
               funkcionalno samostojnost komisije, pri čemer niti ne skrivajo, da pri obravnavi in
               nadzoru premoženjskega stanja želijo vdirati v zasebnost in osebne podatke zavezancev
               po Zakonu o integriteti in preprečevanju korupcije. Da obenem lahko s te iste strani
               slišimo ponovno ponavljanje teorije, da nepoznavanje prava ni nič hudega – če se pač
               ne ve, da je nekaj kršitev zakona, da to najbrž ni –, je precejšnje poenostavljanje
               te tematike in kaže na resnično zavezanost preprečevanju korupcije.</p>
               <p>Naveličani smo tudi nenehnih poskusov vlaganja amandmajev, ki so bili argumentirano
               že zavrnjeni in nimajo ustrezne pravne podlage oziroma so v nasprotju s pravili
               institucij Evropske unije. Naj še enkrat ponovimo, da so funkcionarji, ki so na
               položaju – imenovani s strani mednarodnih organizacij –, tisti, ki niso podvrženi
               slovenski zakonodaji, ne glede na to, ali jih je na to mesto imenovala Vlada oziroma
               Državni zbor Republike Slovenije.</p>
               <p>Amandmajev, kot rečeno, ne bomo podprli, sam zakon pa.</p>
            </sp>
            <sp xml:id="SDZ5-Redna-28-2011-05-19.sp173">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Gvido Kres v imenu Poslanske skupine Slovenske ljudske stranke.
           </p>
            </sp>
            <sp xml:id="SDZ5-Redna-28-2011-05-19.sp174">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovana državna sekretarka s sodelavko,
               spoštovane kolegice in kolegi!</p>
               <p>Pred skoraj natanko letom dni sem s te govornice ob predstavitvi stališča Poslanske
               skupine Slovenske ljudske stranke pri sprejemanju Zakona o integriteti in
               preprečevanju korupcije poudaril in opozoril, da zakon vsebuje preveč nepreglednosti
               in nedorečenosti, da je v določenih točkah premalo življenjski in da se bojimo, da
               bodo z izvajanjem v praksi težave. Zakona takrat poslanci Slovenske ljudske stranke
               nismo podprli. Naše slutnje pa so se izkazale za upravičene, kajti zakon spreminjamo
               in dopolnjujemo že drugič v slabem letu dni. Tokrat gre za precej konkretne popravke,
               saj spreminjamo več kot tretjino členov, zato je nekoliko neprimerno, da se zadeva
               sprejema po skrajšanem postopku, kajti v Poslanski skupini Slovenske ljudske stranke
               smo prepričani, da bi tekom temeljitejše razprave lahko poiskali še kakšno dopolnitev
               in še boljšo rešitev. Govorimo namreč o zakonu, ki za izboljšanje potrebuje še mnogo
               povratnih informacij. Priznati moramo, da se na področju preganjanja korupcije nekaj
               premika in da se čuti določen nadzor, se čutijo določeni pozitivni pritiski z
               zahtevami po večji transparentnosti pri delu organov in funkcionarjev, in to je
               pohvalno. V zakonu sicer po našem mnenju še vedno ni v popolnosti dorečena dikcija
               glede ureditve lobiranja, kajti sedaj na tem področju vlada velika zmeda, čeprav so
               določene izboljšave predlagane. Ocenjujemo, da bodo nekatere težave pri
               interpretaciji tega zakona ostale in da bo na tem področju treba delati v
               prihodnosti, da najdemo rešitev, ki jo bo mogoče tudi tekoče izvajati. Do takrat pa
               se moramo zanesti tudi na zdrav človeški razum.</p>
               <p>Pa vendar, v Poslanski skupini Slovenske ljudske stranke ocenjujemo, da vse
               vključene spremembe v tej noveli zakona gredo v pravo smer, da se zakon naredi
               uporaben in da služi svojemu namenu, zato ga bomo podprli. Ne vidimo pa nobene ovire,
               da se ne bi v zakonu upoštevalo tudi amandma Poslanske skupine SDS, da se pod nadzor
               vzame tudi funkcionarje iz Republike Slovenije v institucijah in drugih organih
               Evropske unije ter drugih mednarodnih institucijah, ki so v te institucije napoteni
               na podlagi sklepa ali s soglasjem Vlade Republike Slovenije oziroma Državnega zbora.
               To so med drugim tudi zastopniki Slovenije v svetu in po zadnjih dogodkih v zvezi z
               zdaj že nekdanjim slovenskim poslancem v Evropskem parlamentu in okrnjenim ugledom
               Slovenije, ki jih je to prineslo, takšen dodatek k zakonu ne more povzročiti
               škode.</p>
               <p>V Poslanski skupini Slovenske ljudske stranke smo mnenja, da bodo predlagane
               zakonske spremembe olajšale delo protikorupcijske komisije, ki je, resnici na ljubo,
               eden izmed redkih državnih organov, ki še uživa zaupanje ljudi. Zato, kot že rečeno,
               bomo v Poslanski skupini Slovenske ljudske stranke novelo zakona podprli. Vsekakor pa
               s tem proces vzpostavljanja boljših pogojev za delo protikorupcijske komisije še
               zdaleč ni končan. Hvala lepa.</p>
            </sp>
            <sp xml:id="SDZ5-Redna-28-2011-05-19.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-28-2011-05-19.sp176">

               <speaker>ANTON URH:</speaker>

               <p>Hvala za besedo spoštovani gospod podpredsednik. Spoštovana državna sekretarka,
               kolegice in kolegi!</p>
               <p>Zakon o integriteti in preprečevanju korupcije tokrat noveliramo že drugič v enem
               letu od njegovega sprejema. Tudi tokrat gre za spremembe in dopolnitve, ki so nujno
               potrebne za dejansko kakovostno izvajanje nadzora in preventive in s tem doseganja
               strateških ciljev na področju višanja integritete in zmanjševanja korupcije v
               Republiki Sloveniji.</p>
               <p>Predlagane spremembe in dopolnitve naj bi omogočile boljše izhodišče za doseganje
               postavljenih strateških ciljev v boju proti korupciji ter posledično izboljšanje
               pozicije Slovenije na področju preprečevanja korupcije v mednarodnem okolju. Prav
               tako pa po navedbi predlagatelja pomenijo proaktivno delovanje glede na ugotovljene
               pomanjkljivosti sedanje ureditve in realne težave pri izvajanju določb zakona.
               Bistvene vsebinske rešitve predloga novele vsebujejo pravnosistemsko, konsistentno in
               določno opredelitev temeljnih pojmov, kot so: avtonomna definicija uradne osebe,
               mednarodno primerljiva definicija lobiranja in lobistov, celovitejša definicija
               javnega sektorja, poslovodnih oseb v podjetjih z večinskim ali prevladujočim državnim
               deležem, zajem celotnega spektra vrst javnega naročanja, vključitev nepremoženjske
               koristi kot morebitnega elementa zasebne koristi. Predlagana je jasna in določna,
               predvsem pa transparentna opredelitev postopkov pristojne protikorupcijske komisije
               ob sumu korupcije. Vključena je jasnejša opredelitev pravnih jamstev, ki jih imajo
               posamezniki v postopkih pred komisijo. Predlagan je dodatek k protikorupcijski
               klavzuli, ki zahteva razkritje oziroma nadzor nad obstojem tihih družbenikov,
               opcijskih in terminskih pogodb oziroma offshore posrednega lastništva zasebnih
               subjektov, ki poslujejo z državo. Prav tako naj bi se odpravile posamezne
               administrativne ovire pri pridobivanju podatkov za ugotavljanje dejanskega stanja na
               področju omejitev, poslovanja in nadzora nad premoženjskih stanjem s tem, da se
               vzpostavlja zakonska podlaga za elektronsko poslovanje in oddajanje vlog.</p>
               <p>Povečuje se odgovornost nadzornih organov in odgovornih oseb, pristojnih za
               ukrepanje v primeru ugotovljene korupcije ali kršitve načrtov integritete s strani
               njihovih podrejenih. Odpravljajo se nekatere pomanjkljivosti pri ureditvi zaščite
               prijaviteljev korupcije. S predlogom novele se obenem krepi tudi transparentnost in
               notranja integriteta same komisije s tem, da se uvajajo redne notranje revizije –
               določitev obveznih kriterijev za prednostne obravnave primerov. Med drugim se
               predlaga tudi nova opredelitev lobiranja, ki v večji meri sledi tujim dobrim praksam
               in omogoča realno nadziranje tega področja s strani komisije, s tem, da njene
               aktivnosti usmerja v transparentnost lobiranja in nadzor nad lobiranjem kot
               dejavnostjo. Odpravlja pa se tudi monopol profesionalnih lobistov. V Poslanski
               skupini DeSUS menimo, da so predlagane spremembe in dopolnitve Zakona o integriteti
               in preprečevanju korupcije smiselne in upravičene, predvsem zaradi nekaterih težav,
               ugotovljenih pri uporabi določb tega zakona v praksi. Obenem menimo, da se s
               predlaganimi spremembami in dopolnitvami ne spreminja sistematika ter cilji načela
               veljavnega zakona, temveč se nekatere zakonske določbe urejajo jasneje ter bolj
               pregledno. Dodajajo pa se določbe, ki bodo omogočile lažje ter bolj pregledno
               izvajanje namena tega zakona, zato bomo v Poslanski skupini DeSUS predlog novele tudi
               podprli. Hvala.</p>
            </sp>
            <sp xml:id="SDZ5-Redna-28-2011-05-19.sp177">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Zmago Jelinčič Plemeniti v imenu Poslanske skupine SNS.</p>
            </sp>
            <sp xml:id="SDZ5-Redna-28-2011-05-19.sp178">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo in lep pozdrav!</p>
               <p>Eno leto star obstoječi zakon je slab. In tudi te spremembe so pravzaprav enako
               slabe, saj ne rešujejo praktično ničesar. Vsi amandmaji, ki so bili predlagani,
               predvsem s strani SDS, opozicije, niso bili sprejeti in so bili zavrženi. Človek se
               pravzaprav vpraša, kaj je razlog tega zakona, ki so ga predlagali koalicijski
               poslanci, nikakor pa ga ni Vlada predlagala. Kaj pomeni, da gre tukaj za samostojno
               igro morda gospe ministrice za notranje zadeve in da je namen zakona le ta, da se ji
               opere obraz in reši kožo? Verjetno je to tisto, kar je pri zadevi najbolj pomembno.
               Kajti zanimivo je, da nobenih pogajanj, nobenih dogovorov s poslanci opozicije ni
               bilo v zvezi s tem zakonom. Vse je bilo delano na tiho, na en čuden način, na nekak,
               bi rekel, zelo čuden način, ki spreminja skoraj tretjino členov, o čemer nismo
               pravzaprav vedeli ničesar. In še po skrajšanem postopku je bila predlagana obravnava,
               da ja ne bi odpirali kakšnih prehudih debat in pa razglabljanj o stvareh, ki jih, kot
               kaže, hoče zakon pripeljati na majhna vrata. Konec koncev se predlagatelji zakona
               niso posvetovali tudi z drugimi državnimi organi, na primer z informacijsko
               pooblaščenko, kar bi bilo smiselno, da bi naredili, tako da se človek vpraša, ali je
               namen tega zgolj in samo to, da dobi Komisija za preprečevanje korupcije nova
               pooblastila. Da bo lahko v imenu Ministrstva za notranje zadeve, Ministrstva za
               pravosodje, ki sta v rokah iste stranke, tudi ta komisija, ki ima predsednika
               pravzaprav iz nekdanjega ministrstva za notranje zadeve, lahko delovala po čudnih
               vzorcih in bo imela tudi izrecno pravico, da predlaga razrešitev funkcionarja,
               uradnika na položaju ali poslovodne osebe v primeru kakšnih koruptivnih dejanj –
               seveda piše "v primeru večjih koruptivnih dejanj", ampak večja koruptivna dejanja so
               lahko različna. Kadar je nekdo, ki ga pač nimajo radi, recimo, v koaliciji, je
               koruptivno dejanje neka večerja. Kadar so pa "naši", takrat je pa koruptivno dejanje
               vse, kar se zbaše v žep nad 11 milijonov evrov. Tako, da tukaj človeka nehote ponese
               na vprašanje Nacionalnega preiskovalnega urada. Potem začne človek razmišljati o
               raznih zbirkah luksuznih avtomobilov slovenskih funkcionarjev, ko se ni plačeval
               davek, in podobno. Pa potem zanese človeka tudi v Hypo banko in v razne hipoteke
               določenih nepremičnin in tako naprej. Skratka, zelo zanimiv predlog, ki pa seveda,
               moram povedati, v Slovenski nacionalni stranki nikakor ne bo dobil podpore.</p>
               <p>Potem, zanimivo je to, da zakon razširja zavezance za prijavo premoženjskega stanja
               tudi na uradnike Državne revizijske komisije, vendar pa se človek vpraša, zakaj pa ne
               na razne gospode, funkcionarje, ki so v imenu Republike Slovenije bili poslani v
               Evropo. Gospod Cvikl, gospod Rop... Navkljub čudni povezanosti ki se kaže s firmami,
               ki so vpletene v zadevo okoli Patrie – sicer s firmo Viator &amp; Vektor, Sistemska
               tehnika –, bodo ti gospodje lahko kraljevali tam v tujini in si lepo tlačili v žepe,
               kaj jaz vem, koliko denarja – dvajset, petindvajset tisoč evrov na mesec ali kaj
               podobnega. Potem pa še lobiranje. Saj se ne ve, kaj je to lobiranje. Recimo, danes je
               bila pri meni na obisku ena šarmantna gospodična in me je povabila na večerjo. Zdaj
               pa ne vem, ali je to lobiranje ali je to korupcija? Kajti ne vem, koliko časa bo
               trajala ta večerja – kaj pa, če bo šel zraven še zajtrk, ki bo potem presegel to
               skupno vsoto in me bo potem korupcijska komisija povprašala? Kdo bo plačal zdaj to,
               gospodična ali jaz? Hvala lepa.</p>
            </sp>
            <sp xml:id="SDZ5-Redna-28-2011-05-19.sp179">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih, ki jo bomo opravili na podlagi pregleda vloženih
               amandmajev. V razpravo dajem 2. člen in amandma Poslanske skupine SDS. Želi kdo
               razpravljati? Ja, vidim dva.</p>
               <p>Gospod dr. Gorenak, izvolite.</p>
            </sp>
            <sp xml:id="SDZ5-Redna-28-2011-05-19.sp180">

               <speaker>DR. VINKO GORENAK:</speaker>

               <p>Kljub temu, da je 2. člen, ki se nanaša na 12. člen, mi dovolite dva stavka uvoda.
               Kljub temu, da nekatere stvari ponavljamo že zelo dolgo časa, preprosto se ne
               slišijo, kot je bila tista, da smo v preteklem mandatu ukinjali protikorupcijsko
               komisijo – v preteklem mandatu smo protikorupcijsko komisijo pustili pri miru, ampak
               smo del njenih pristojnosti, ki se nanašajo na funkcionarje, prenašali na Računsko
               sodišče – ampak to moram ponoviti, ker nekateri nočejo slišati.</p>
               <p>Kar se tiče tega zakona, odnosno zdaj teh amandmajev, je pa treba nekaj reči.
               Poglejte, lansko leto približno v istem času smo ta zakon obravnavali, bil je krasen,
               bil je najboljši... Jaz sem namenoma šel gledat magnetogram, nisem našel v koaliciji
               niti ene same skeptične besede na ta zakon, skratka, koalicija je pripravila in
               sprejela nekaj, kar je podobno kili čistega zlata. Ampak ni res, mi smo lani
               opozarjali na to, da ima ta zakon, ki je bil lani sprejet, vrsto pomanjkljivosti,
               vrsto težav da bo z njim in tako dalje. Ne samo težave, ki jih je omenjal gospod
               Jelinčič, pa se je kar cela dvorana nekoliko smejala, ko je govoril, ampak kar dajte
               malo tako narediti pa pomislite, kdaj boste v primeru lobiranja lahko imeli težave.
               Jaz zelo resno razmišljam ob vsakem telefonskem klicu, ali sem dolžan kaj ukreniti
               ali nisem dolžan nič ukreniti, pa sem šel zakon in vsa tista načelna mnenja, ki jih
               je komisija dala, temeljito, temeljito brat. In jaz nisem prepričan, da vsi poslanci
               vemo, kaj je in kaj ni lobiranje. Prej kot slej bo tudi kdo znajde, lahko tudi jaz, v
               takšni situaciji.</p>
               <p>Poglejte, potem pa po manj kot letu dni prenesemo zakon – dobro, vložila ga je sicer
               poslanska skupina odnosno gospod Sajovic ga je vložil s skupino poslancev, ampak jaz
               upam in verjamem, da je ta zakon nastal tudi ob sodelovanju gospoda Klemenčiča. In
               glede na to, da ravno omenjam njegovo ime, moram tudi jasno reči nekaj – kolikor sem
               bil lansko leto ob imenovanju nekoliko skeptičen, moram biti zdaj previdno
               optimističen zaradi mnogih pozitivnih signalov; manjka še kronski, vemo kateri,
               mislim na tistega, ki govori o NPU.</p>
               <p>Pa da grem k amandmaju; poglejte, ta amandma, kaj pravzaprav predlaga ta amandma?
               Neko rešitev, ki se ji reče tudi nek nadzor nad to komisijo. Mi smo imeli, mi imamo v
               tej državi po mojem mnenju hude težave z neodvisnimi organi in zato omenjam ravno ta
               amandma; ta amandma vzpostavlja nek nadzor nad komisijo, ki ga danes ni. Kaže se pa,
               da vsi orani v tej državi ali pa vse institucije v tej državi, ki nimajo nadzora, so
               problematična zadeva, pa tudi, če se imenujejo sodna veja oblasti. Tudi če se
               imenujejo sodna veja oblasti! Poglejte, da se lahko zgodi, moram to omeniti, da se
               lahko zgodi, da nekdo je obsojen na enajst let zapora, ker grozi predsedniku Vlade,
               je meni čisto všeč. Ne morem pa nikoli sprejeti neodvisne odločitve neodvisnega
               sodišča, ki reče: Ker je bil sodnik na bolniški, je pregon tistega, ki je Janši
               grozil, da bo naredil z njim podobno kot s Krambergerjem, zastaral." Ker je bil
               sodnik na bolniški, da to delajo neodvisni organi! Jaz ne bi rad o sedanjem vodstvu
               komisije kaj slabega mislil, ampak imam načelno mnenje, da v zvezi s tem 2. členom in
               amandmajem, ki tudi meni ni najbolj všeč, mislim, da obstajajo še kakšne boljše
               rešitve, ampak je pa vsaj začasna rešitev, po mojem, ki vzpostavlja nadzor nad
               komisijo. Kolikor je meni poznano iz kakega neformalnega pogovora, tudi sama komisija
               ne nasprotuje nadzorovanju njenega dela. Sedaj o obliki se je seveda treba
               pogovoriti. Mi smo imeli v prejšnjem zakonu jasno določeno, da to nadzira
               parlamentarna komisija, posebna parlamentarna komisija, ki je bila iz takih ali
               drugačnih razlogov, jaz jih ne bom obujal, ukinjena. Ampak zdaj je pa to nekako na
               pol preneseno pod tako imenovano Mandatno-volilno komisijo. Mandatno-volilna komisija
               – glede na to, da sem tam tudi član in vem, koliko dela ima – ne bo nikoli tega dela
               mogla opraviti dobro. Posebne parlamentarne komisije nimamo, zato predlagamo v tem
               amandmaju kaj? Ta poročila, ki bi jih komisija pošiljala Državnemu zboru. Globoko sem
               prepričan, da je ta rešitev na nek način na pol rešitev, ker končna rešitev bi morala
               biti še v nekem drugem zakonu ali Poslovniku Državnega zbora, če želite, ki bi neko
               komisijo ustanovil. In poudarjam – kolikor vem, vodstvo komisije tudi ne nasprotuje
               nadzoru, ker se zaveda, da vsaka institucija preprosto potrebuje nadzor. In jaz
               mislim, da bi bilo treba ta amandma sicer podpreti ali pa ga spremeniti tako, da je
               užiten in sprejemljiv, če vi menite temu, da je treba kaj spremeniti, če je s tem
               kakšna težava. V nobenem primeru pa ne mislim, da bi bilo dobro, da bi Državni zbor
               ta amandma zavrgel in s tem zakon zaprl. Mi bomo ali v tem ali v naslednjem mandatu
               prišli do neke institucionalne oblike nadzora tudi te komisije. Vsakdo, poudarjam,
               vsakdo nadzor potrebuje. In ni dobro, da imamo neke tovrstne neodvisne organe – pa ne
               mislim samo na Komisijo za preprečevanje korupcije, mislim bolj na druge, zlasti na
               sodno vejo oblasti, pa še na koga drugega prej kot na to komisijo –, ampak temeljno
               pravilo, da vsakdo mora imeti nadzor, pač bi moralo veljati. In zato mislim, da bi ta
               amandma kazalo podpreti, pa tudi če bi bil dopolnjen, spremenjen ali karkoli;
               zavračanje tega amandmaja pač pomeni, da bomo imeli v zakonodaji na tem področju neko
               slepo črevo. Hvala lepa.</p>
            </sp>
            <sp xml:id="SDZ5-Redna-28-2011-05-19.sp181">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Grims.</p>
            </sp>
            <sp xml:id="SDZ5-Redna-28-2011-05-19.sp182">

               <speaker>MAG. BRANKO GRIMS:</speaker>

               <p>Hvala.</p>
               <p>Vsebina tega amandmaja, ki ga vsekakor predlagam v imenu SDS, pa tudi podpiram, je
               institucionalizacija večjega sodelovanja med Komisijo za preprečevanje korupcije in
               pa Državnim zborom kot institucijo. Tako sodelovanje je zagotovo v interesu države in
               v korist obeh strani. Kolikor mi je znano, mu tudi ne nasprotuje, nima nobenih
               pomislekov o boljšem, večjem obsegu sodelovanja niti sama komisija. Edini, ki to
               preprečuje, je obstoječa vladajoča koalicija v Državnem zboru in zato nadaljujem z
               utemeljitvijo tam, kjer je končal eden od predgovornikov s strani koalicije, ki je
               dejal, "nekateri tu imajo očitno težave z lobiranjem", kajti z njim se popolnoma
               strinjam – pa ne samo z lobiranjem; sedanja vladajoča koalicija ima očitno najhujše
               možne težave tako z ureditvijo lobiranja na zakonski ravni kot tudi z lobiranjem kot
               takim. Da ima težave z zakonsko ureditvijo lobiranja, je najboljši dokaz današnja
               seja, kajti po samo nekaj mesecih spreminja na vrat na nos velik del zakona, ki ga je
               pred nekaj meseci kot najboljšega možnega gromoglasno sprejemala sama v tej dvorani z
               velikimi donečimi besedami.</p>
               <p>Da ima pa težave tudi z lobiranjem kot takim, pa dokazujejo vse tiste korupcijske
               afere, ki smo jim bili priča od ustanovitve sedanje koalicije in njenega prevzema
               oblasti pred dvema letoma in pol do današnjega dne – pa najbrž še kakšna sledi –, pa
               do tega, da so te svoje koruptivne metode očitno prenesli tudi v Evropo, kar dokazuje
               primer gospoda Thalerja, nosilca liste SD, največje vladne stranke, ki je bil pri
               koruptivnem dejanju nelegalnega lobiranja ujet in flagranti, s spuščenimi hlačami, in
               je odstopil, gospe in gospodje, šele potem, ko je prišla intervencija s strani
               Evropskega parlamenta, ne sam od sebe ali na vašo zahtevo. To pa je nekaj, kar bi
               moralo vsem dati misliti in tudi vse zelo, zelo skrbeti in zato je tudi meni jasno,
               zakaj se otepate večjega, boljšega sodelovanja, ki je predlagano v amandmaju SDS z
               institucijo, katere namen je preprečevanje korupcije – ker se bojite pometanja pred
               svojim pragom.</p>
            </sp>
            <sp xml:id="SDZ5-Redna-28-2011-05-19.sp183">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o amandmaju k 2. členu?</p>
               <p>Gospa državna sekretarka, izvolite, imate besedo.</p>
            </sp>
            <sp xml:id="SDZ5-Redna-28-2011-05-19.sp184">

               <speaker>TINA TERŽAN:</speaker>

               <p>Hvala za besedo.</p>
               <p>Glede na razpravo predhodnikov bi želela samo poudariti, da že veljavna ureditev v
               Zakonu o integriteti in preprečevanju korupcije prinaša tako obveznost poročanja
               komisije Državnemu zboru, nadzor nad delom komisije, ki je v pristojnosti Državnega
               zbora, seveda pa zakon ne prinaša natančnih navodil, kako naj bo to organizacijsko
               izvedeno znotraj Državnega zbora, saj smo bili v fazi priprave prvega osnutka lansko
               leto s strani Zakonodajno-pravne službe Državnega zbora opozorjeni, da ni pristojnost
               zakonodajalca – Vlade –, da posega v notranjo organizacijo Državnega zbora, ki jo
               določa Poslovnik.</p>
            </sp>
            <sp xml:id="SDZ5-Redna-28-2011-05-19.sp185">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod Grims, replika.</p>
            </sp>
            <sp xml:id="SDZ5-Redna-28-2011-05-19.sp186">

               <speaker>MAG. BRANKO GRIMS:</speaker>

               <p>Samo opozarjam na veliko razliko med obstoječo ureditvijo in amandmajem, ki ga
               predlaga SDS, ki to sodelovanje med Državnim zborom in Komisijo za preprečevanje
               korupcije bistveno razširja glede na sedanjo ureditev v zakonu, saj omogoča, da je to
               sodelovanje z obeh strani, da ima tudi Državni zbor oziroma njegovo pristojno
               pooblaščeno delovno telo možnost, da kaj predlaga, komisija pa seveda, ker je
               neodvisna, suvereno odloča, vendar o svojih ugotovitvah in odločitvah ustrezno poroča
               potem Državnemu zboru. To je mnogo širše kot je sedanji obseg, ki je v veliki meri
               pravzaprav izrazito enostranski in je v tem primeru Državni zbor tisti, ki je
               pravzaprav bolj spremljevalec, ne more pa biti bolj aktiven udeleženec v tem
               postopku. Trdno sem prepričan, da mora biti v interesu obeh institucij in še enkrat
               opozarjam – tudi s strani komisije so bili dani zelo jasni signali, da ne nasprotuje
               večji obliki sodelovanja. Sodelovanju nasprotujete vi v Vladi in vladajoči koaliciji
               in dobro veste, zakaj.</p>
            </sp>
            <sp xml:id="SDZ5-Redna-28-2011-05-19.sp187">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, izvolite, imate besedo.</p>
            </sp>
            <sp xml:id="SDZ5-Redna-28-2011-05-19.sp188">

               <speaker>MAG. MAJDA POTRATA:</speaker>

               <p>Hvala, gospod podpredsednik.</p>
               <p>Tega amandmaja ne bom podprla, čeprav kdo še tako gromovniško razlaga, zakaj te
               podpore ni. Ampak nek tak spor o pristojnostih med eno in drugo vejo oblasti oziroma
               med komisijo in Državnim zborom je že bil in je epilog doživel in ne bom obujala
               epiloga. Ampak tisto, kar mi seveda pa čisto osebno se zdi nesprejemljivo... Lahko se
               zgodi, da bo v vlogi nadzornika kdo, ki bi bil sam nadzora najbolj potreben in gre
               potem lahko za konflikt interesov – kako smo imeli srečno roko pri izbiri vodje neke
               komisije, se tako ve in je morala sodna veja ali bo morala sodna veja oblasti se
               izrekati o nekaterih ljudeh.</p>
               <p>To pa – gospod podpredsednik, upam, da me ne boste prekinili, ker bi to pravzaprav
               morala biti replika – moram pa le reči, da je utemeljevanje nekaterih poslancev, ko
               razlagajo svoja stališča, zlasti političnih nesomišljenikov, da je njihova domišljija
               naravnost neverjetna, argumentacija pa kilava. Če bi kdaj kdo od nasprotne strani kak
               intervju prebral s tistim, ki mu pripisuje neke zasluge za to, da je evropski
               poslanec odstopil, bi morebiti zaznal, da je bivši evropski poslanec Thaler odstopil
               in da ni nihče od zunaj vplival na odločitve, ki so povezane s predstavniki naše
               stranke in vodstva naše stranke. Gospod Grims, lahko tri ure držite roko gor in še
               petkrat to ponavljate – bodoči predsednik Evropskega parlamenta je v intervjuju
               povedal, da ni bil tisti, ki bi zahteval. Saj, bo še Jerovšek "bluzil" o teh
               stvareh,...</p>
            </sp>
            <sp xml:id="SDZ5-Redna-28-2011-05-19.sp189">

               <speaker>PODPREDSEDNIK MAG. VASJA KLAVORA:</speaker>

               <p>Ne, ne, ne...</p>
            </sp>
            <sp xml:id="SDZ5-Redna-28-2011-05-19.sp190">

               <speaker>MAG. MAJDA POTRATA:</speaker>

               <p>...ampak naravnost nesramno je,...</p>
            </sp>
            <sp xml:id="SDZ5-Redna-28-2011-05-19.sp191">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, moram prekiniti to zadevo...</p>
            </sp>
            <sp xml:id="SDZ5-Redna-28-2011-05-19.sp192">

               <speaker>MAG. MAJDA POTRATA:</speaker>

               <p>...naravnost nesramno je, kako zlorabljajo...</p>
            </sp>
            <sp xml:id="SDZ5-Redna-28-2011-05-19.sp193">

               <speaker>PODPREDSEDNIK MAG. VASJA KLAVORA:</speaker>

               <p>Lahko, prosim, prekinem to zadevo?</p>
            </sp>
            <sp xml:id="SDZ5-Redna-28-2011-05-19.sp194">

               <speaker>MAG. MAJDA POTRATA:</speaker>

               <p>Sem vas prosila, da mi dovolite povedati do konca.</p>
            </sp>
            <sp xml:id="SDZ5-Redna-28-2011-05-19.sp195">

               <speaker>PODPREDSEDNIK MAG. VASJA KLAVORA:</speaker>

               <p>Sem bil zelo toleranten in sem vam pustil govoriti kar dolgo časa. Prosim, da
               prekinete. Obravnavamo 2. člen in amandma k 2. členu in prosim, da se držite tega,
               ker ta debata ne vodi nikamor.</p>
               <p>Gospod Grims, dvignili ste roko, replike na repliko ni. Gospod Jerovšek, imate
               besedo. Prijavite se k besedi.</p>
            </sp>
            <sp xml:id="SDZ5-Redna-28-2011-05-19.sp196">

               <speaker>JOŽEF JEROVŠEK:</speaker>

               <p>Hvala.</p>
               <p>Po tej prezentaciji neprimernega obnašanja v parlamentu je treba reči, da imamo
               stare slovenske pregovore...</p>
            </sp>
            <sp xml:id="SDZ5-Redna-28-2011-05-19.sp197">

               <speaker>PODPREDSEDNIK MAG. VASJA KLAVORA:</speaker>

               <p>O tem sem že jaz govoril, dajte, prosim, o 2. členu in amandmaju.</p>
            </sp>
            <sp xml:id="SDZ5-Redna-28-2011-05-19.sp198">

               <speaker>JOŽEF JEROVŠEK:</speaker>

               <p>Ravno zaradi 2. člena je nekatere izjemno strah. Ne vem, kaj vse so si izmislili.
               Prej sem slišal, da na naši strani želimo vdirati v osebne podatke. Parlament bi kot
               najvišje nadzorno telo povsod po svetu moral periodično dobivati podatke o stanju
               korupcije in preprečevanju korupcije od Komisije za preprečevanje korupcije. Povem
               vam, da ravno zaradi teh izpadov, ki so posledica strahu na drugi strani, teh izpadov
               poslanke pred mano, je to še kako potrebno, ampak ne toliko zaradi nas, pač pa tudi
               zaradi zaščite komisije same, predsednika komisije. Mi se zavedamo in vemo, da je
               neki profesor sociologije – dobro obveščen, luciden – pred nekaj meseci povedal, da
               je znotraj vladne koalicije nastal zaključek, da je sedanji predsednik
               protikorupcijske komisije neobvladljiv in nevaren za koalicijo in da ga bo treba
               proglasiti za norega ter ga po starih komunističnih metodah, očitno, strpati v
               umobolnico. Pomislite, kakšni scenariji se delajo! To je bilo prezentirano. Tega
               seveda iz vladne koalicije nihče ni demantiral, se obregnil ob to, ker je verjetno
               dotični profesor imel več podatkov, ker bi lahko bolj razgrnil žerjavico in bi bilo
               to za vladno koalicijo seveda dosti hujše. In ravno zaradi tega, gospe in gospodje,
               je treba, če je kaj dobrega namena med poslanci vladne koalicije, narediti to, kar
               predvideva ta amandma – občasno poročanje, seveda tudi s kratko navedbo o sumu
               korupcije. In to je tisto najbolj boleče, kratka navedba o sumu korupcije. To je
               najbolj boleče za to vladno koalicijo. Kajti, če se malo razgrne, se malo pogleda,
               potem seveda pride več in več podatkov. Dokler iz tujine niso opozorili na gospoda
               Thalerja, je bil doma, sploh za stranko Socialnih demokratov, ki ga je izbrala,
               seveda to najbolj zaupanja vredna oseba, najbolj zaupanja vreden politik. Vendar,
               Sunday Times je dejal, "nismo slučajno izbirali, obstajali so indici o takšnem
               obnašanju" in jaz sem poslal pobudo na Vlado, da Vlada prouči, ali je za španskim
               kompromisom in izjemno ihto takrat, ko je bil gospod Thaler zunanji minister, da je
               treba v takšni in takšni minuti – takrat sem bil poslanec –, odpisati španski
               kompromis; so to tisti indici zadaj, o katerih govori Sunday Times, ali ima tudi
               tisto koruptivno ozadje? In mi danes vemo, smo zadnjič na Odboru za evropske zadeve
               obravnavali, da je bil ta kompromis izjemno slab za nepremičnine na slovenskem Krasu.
               Takrat so vsi zagotavljali, da to ne bo prineslo posledic. Danes jih že prinaša in
               Slovenija se na podlagi izjemno slabega španskega kompromisa ni izpogajala za dodatno
               prehodno obdobje. Tudi to je zelo zanimivo. Nekomu so zvezali roke, in zdaj je, se mi
               zdi, že potekel čas, ko bi mi Vlada lahko odgovorila, pa mi še ni odgovorila. Tudi
               mediji modro molčijo, ne vem, nisem opazil, da bi to izredno logično vprašanje in
               pobudo kjerkoli povzeli. Glejte, ravno zaradi tega so določbe, ki so vsebovane v tem
               2. členu, in se nanašajo na 12. člen obstoječega zakona, izjemno pomembne. Ne tiščimo
               glave v pesek, ne prepričujte nas, da bo v tej državi korupcija sama po sebi
               ponehala. To je v tej državi očitno največje zlo, in se je zarila v same vrhove
               oblasti. Ministri, bivši, morajo odstopati s funkcij. In zaradi tega dovolimo temu
               Državnemu zboru, da bo pomagal pri tem boju proti korupciji. Verjamem, da je kar
               nekaj poslancev vladajoče koalicije, ki nimajo lastnih strahov zaradi korupcije. Da
               jih je kar nekaj, in vsaj tisti upam, da bodo podprli ta amandma. Hvala lepa.</p>
            </sp>
            <sp xml:id="SDZ5-Redna-28-2011-05-19.sp199">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ziherl. Ste dvignili roko? Se odpovedujete.</p>
               <p>Gospod Grims, prosim.</p>
            </sp>
            <sp xml:id="SDZ5-Redna-28-2011-05-19.sp200">

               <speaker>MAG. BRANKO GRIMS:</speaker>

               <p>Poglejte, če pogledate ta amandma v sklopu tudi ostalih amandmajev, ki jih je
               predlagala SDS, se vidi, kaj je bil tukaj naš namen. Zakon je zdaj tak kot je, in
               tiste člene, v katere, po naši oceni, bi bilo še vedno treba poseči, nekateri niti ne
               moremo več poseči, ker so bodisi zaprti ali sploh niso bili predmet obravnave pri
               spreminjanju tega zakona. Vendar, to je pač naloga za drugič. Da pa se vendarle zdaj,
               vsaj s sprejetjem teh amandmajev, uzakoniti večje sodelovanje med obema
               institucijama, to se pravi med Državnim zborom na eni strani in med protikorupcijsko
               komisijo, poenostavljeno rečeno, na drugi strani, pri čemer lahko oba aktivno
               sodelujeta, vendar gre zgolj za predlagateljstvo Državnega zbora, torej za nobeno
               ukazovanje, in je s tem tudi ohranjena institucionalna neodvisnost komisije. Tovrstno
               sodelovanje je zagotovo v interesu obeh, če pa pogledate to v sklopu ostalih
               amandmajev, boste videli, da bi s tem omogočili tovrstno sodelovanje, ko gre za
               funkcionarje na območju države Slovenije in tudi za vse tiste, ki opravljajo svoje
               naloge v okviru institucij Evropske unije. Tudi za te funkcionarje želimo – in
               predlagamo ustrezne amandmaje – razširiti možnost nadzora, kajti ta nadzor tam je
               neučinkovit. To te institucije same priznavajo in predlagajo, naj države poiščejo
               ustrezne rešitve. O tem smo tudi predložili ustrezne argumente že pri obravnavi
               osnovnega zakona. Zato torej, če pogledate kot celoto, v resnici gre za dobro
               sodelovanje med obema institucijama, in za to, da se vključi tudi funkcionarje na
               ravni Evropske unije. Kajti, če bi tako sodelovanje ves čas teklo, če bi bila ta
               stvar torej bolj operativno, bolj življenjsko, bolj učinkovito urejena, potem bi bilo
               zagotovo manj možnosti, da bi prihajalo do ekscesov, ki smo jim bili priče. Ne le, da
               je spoštovani nosilec liste SD odstopil šele po tem, ko je že prišel tisti klic iz
               Evropske unije – govoril sem pač o časovnem zaporedju, ki je neizpodbitno –, že prej.
               Opozoril bi še, da sedaj napoveduje, da bo še celo tožil nazaj vse tiste, ki so mu
               prisluškovali oziroma ki so razkrinkali to njegovo početje. S tem to svoje veselo
               korupcijsko rajanje vladajoča koalicije še bolj prenaša na raven Evropske unije in še
               bolj omadežuje državo Slovenijo v očeh vseh demokratičnih držav Evrope in celega
               sveta. S tem se v tujini smešimo. In gre torej za to, da bi vzpostavili dobro
               sodelovanje med različnimi institucijami zato, da bi dejansko učinkovito preprečevali
               korupcijo. To pa naj bi bil tudi temeljni cilj zakona, saj to ste ves čas poudarjali
               tudi vi sami. Za to gre.</p>
            </sp>
            <sp xml:id="SDZ5-Redna-28-2011-05-19.sp201">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Gorenak.</p>
            </sp>
            <sp xml:id="SDZ5-Redna-28-2011-05-19.sp202">

               <speaker>DR. VINKO GORENAK:</speaker>

               <p>Zelo na kratko. Smo pri amandmaju, ki govori o nadzoru ali sodelovanju ali karkoli
               že, med Državnim zborom in to komisijo. Poglejte, ta 20. člen – pri gospe Purgovi sem
               se pozanimal in šel pogledat člen, in sicer ga poznam tudi že iz odbora, ampak tisti
               člen, kar je državna sekretarka govorila –, je pravzaprav tako napisan, da pač
               komisija poroča. Ampak če se spomnimo poročil prejšnje, tako imenovane Kosove
               komisije, pa strukture tistih poročil, ste lahko videli, da je bilo približno 75 %
               raziskave javnega mnenja o korupciji v Sloveniji kot samostojne publikacije, ki so jo
               tam dali delati, 25 % pa nekaterih drugih podatkov. Torej, poročilo je lahko tudi
               tako. To pa po mojem mnenju ni dobro. Ponavljam, da po mojem mnenju tudi ta amandma
               ni zlata vreden, daleč od tega. Ampak je pa boljši od sedanje rešitve in nadgrajuje
               sedanjo rešitev. Končna nadgradnja bi bila pa verjetno s spremembo še nekega drugega
               predpisa, ki bi ustanovil neko komisijo v tem Državnem zboru. Ker, ponavljam, vsak
               organ, vsaka institucija potrebuje nadzor. Prej je nekdo rekel, mislim, da je bila
               gospa Potrata, da pač v nekaterih primerih pač ne moreš dvomiti in tako dalje. Ne,
               dvomiti je treba v vseh primerih. Tudi tožilec, tudi okrajni sodnik, tudi še kdo
               lahko stori koruptivno dejanje, lahko stori kaznivo dejanja, ali karkoli. Nenazadnje,
               saj je tudi v Ustavi predvidena kakšna druga možnost, če še kdo drug kaj naredi. Kaj
               hočem reči? Izhajajoč iz dejstva, da vsaka institucija potrebuje nadzor – kolikor
               vem, komisija v sedanji sestavi ne nasprotuje temu nadzoru –, ne vidim razloga, da ne
               bi to izboljšali s tem amandmajem. Verjetno pa še nadgradili, ne vem, poslovnik ali
               karkoli bi bilo treba še nadgraditi s kakšno komisijo. Sicer mi je pa tudi žal, da
               Vlada ni prijavila direktorja protikorupcijske komisije k sodelovanju in razpravi, ko
               bi lahko tudi sam še kaj povedal na to temo.</p>
               <p>Toliko za sedaj. Bom pa pri naslednjem amandmaju prosil za besedo.</p>
            </sp>
            <sp xml:id="SDZ5-Redna-28-2011-05-19.sp203">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj.</p>
            </sp>
            <sp xml:id="SDZ5-Redna-28-2011-05-19.sp204">

               <speaker>SILVA ČRNUGELJ:</speaker>

               <p>Hvala za besedo. Lepo pozdravljeni, kolegi in kolegice, gospod predsedujoči!</p>
               <p>Jaz razumem, da je skepsa, dvom vedno – v preteklosti, je in bo – na en način gonilo
               za izboljšanje, iskanje novih rešitev, za iskanje bolj sodobnih, modernih,
               učinkovitih in tako naprej. Ampak seveda, vse do določene meje. Jaz zelo podpiram
               vsako idejo, vsak predlog, vsako pobudo za učinkovit institucionalen in nenazadnje
               mislim sistematičen nadzor, ker nadzor je dejansko sestavni del kakršnega koli
               procesa, mislim nenazadnje tudi procesa dela take in drugačne komisije. Samo, moram
               priznati, da jaz tega amandmaja nisem razumela pravzaprav v svojem bistvu; mogoče bi
               mi vi, gospod Gorenak, lahko obrazložili, kako in na kakšen način ste vi to videli.
               Res je, da je škoda, da predsednika komisije ni tukaj oziroma je prisoten na mestu,
               kjer ne more sam odgovarjati, ampak saj še vedno lahko pride, je tako? Tako da bi vse
               tiste dvome in sume, ki so, na en način lahko vendarle razrešili. Ker veste,
               lobiranje je pač, vemo, zgodovino poznamo, učbenike smo že prebirali. Jaz sem celo
               prebirala tukaj, koliko lobističnih organizacij imamo registriranih v Evropski uniji.
               Vemo, da so težave z registracijo lobističnih organizacij in posameznikov v
               Sloveniji, ampak seveda, to so stopnice pač v procesu, ko se ene stvari dograjujejo,
               ko se dodefinirajo, in to je normalen proces. Ampak tak dvom in toliko suma, to res
               ... Če bo pripeljal k eni novi vrednosti, nečemu boljšemu, vsekakor, ampak na ta
               način... Mogoče pa res nisem dovolj razumela te vaše jasne bridkosti. Hvala lepa.</p>
            </sp>
            <sp xml:id="SDZ5-Redna-28-2011-05-19.sp205">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Luka Juri.</p>
            </sp>
            <sp xml:id="SDZ5-Redna-28-2011-05-19.sp206">

               <speaker>DR. LUKA JURI:</speaker>

               <p> Hvala lepa.</p>
               <p>Sam obstoječi Zakon o integriteti in preprečevanju korupcije se v praksi izkazuje
               kot zakon, ki potrebuje dopolnitve.</p>
               <p>Nenazadnje ugotavljamo na primer poslanci – tako mi je sicer bil obrazložen 4. člen
               zakona –, da po tem zakonu celo poslanskih pisarn ne moremo več imeti na sedežu
               lokalne stranke, češ da bi to bilo v koliziji interesov. Pa mislim, da večina nas ima
               iz logičnih in praktičnih razlogov svojo poslansko pisarno na sedežu lokalne stranke.
               Jaz jo imam na sedežu Socialnih demokratov v Kopru, ker se mi to zdi praktično,
               logično, ker gre za izkoriščanje nekega prostora, ki itak je že na voljo in ker konec
               koncev je tudi dotacija za poslansko pisarno, ki jo ima poslanec – mesečno za to, da
               ima pisarno v lokalnem prostoru –, 200 evrov. Vemo, da si s tem posebej pisarno
               najameš verjetno za kvadrat in pol. Tako da to je samo eden od praktičnih posledic
               nelogično zapisanega zakona, ki potrebuje dopolnitve, zato ker ali tisti, ki so ga
               pisali, so pisali nelogično, ali tisti, ki ga danes berejo, berejo nelogično.</p>
               <p>In iz tega preidem na razpravo o 2. členu in o predlogu amandmaja, katerega smisel
               razumem in se mi v določeni smeri zdi tudi smiseln in bi ga bil pripravljen podpreti.
               S tem, da bi bilo smiselno to dikcijo nekako dopolniti, morda iti širše. Širše v
               smislu, da ne gre tu za poročanje Državnemu zboru, kjer potem temu sledi neka omejena
               skupina ljudi – pa priznajmo si, večina poslancev teh poročil žal ne bere, pa imamo
               tone papirja, ki se nabirajo in pridejo od kurirja na mizo poslanca in z mize
               poslanca gredo v škatlo za reciklažo.</p>
               <p>Tako da morda bi bilo bolj smiselno, da bi se pogovarjali – in če bo ta amandma
               sprejet, bo to mogoče narediti v tretji obravnavi, sicer pa z nadaljnjo dopolnitvijo
               zakona –, bi bilo bolj smiselno, da bi se pogovarjali o tem, da se, na primer, na
               spletni strani začne objavljati določene podatke, s tem pa, da moramo tudi jasno
               ugotoviti, kakšne podatke in kakšen učinek bodo ti podatki imeli. Sam prihajam iz ene
               tragikomične zgodbe, ki se je tako izjalovila, da ji še sam nisem mogel verjeti.
               Velikokrat določena obravnava, ki jo tudi komisija izpelje zato, da bi nekatere
               stvari pojasnila, ugotovila, skorajda po uradni dolžnosti, postane osnova za to, da
               te spravijo na grmado – mislim, da nisem edini, ki sem to okusil –, seveda takrat, ko
               se pojavi nek sum. V mojem primeru je bila to razprava in sum o tem, da zakaj nisem
               prijavil nekoga, ki naj bi me skušal podkupiti – pa seveda te podkupnine nisem
               sprejel in sem takoj stvar zavrnil od samega začetka. Logika je bila, "ja, pa zakaj
               nisi šel tega takoj prijavit?", sicer se je zgodilo tudi, še preden bi zakon veljal.
               Ampak, lepo prosim, obstaja tudi neka mera človeškega razuma, ko veš, kdaj je nek
               poskus podkupovanja resničen, resen in z nekim namenom, kdaj pa je zadeva še na
               takšni stopnji, da če jo pravočasno ustaviš, ni dozorela in sam veš, da zadevo lahko
               zapreš in da od tiste osebe ne bo nikoli več nobenega poskusa, da ne bo niti namignil
               na kaj takega. Ampak seveda, zadeva se je tudi zaradi lastne nerodnosti pri
               izjavljanju ali pa morda prevelike iskrenosti pri izjavljanju in pogovoru z mediji
               izjalovila tako, da je celo protikorupcijska zastrigla z ušesi. No, saj je
               razumljivo, da je zastrigla z ušesi, prišla je na pogovor, čisto neformalno,
               povprašala po nekih zadevah, ampak vmes je bila pa zgodba že takšna, da sem nekaj ur,
               seveda, ker medij mora to tudi napumpati, bil tudi Zoran Thaler številka dve, pa
               čeprav sem namig o možnem podkupovanju takoj od samega začetka zavrnil in ga niti
               nisem resno vzel. Ampak ne glede na to je bila zadeva problematična. Zakaj ta problem
               izpostavljam? Zato, ker jutri ali pa danes, ko se bo nekdo drug znašel v podobni
               situaciji – in vemo, da poslanci se hitro znajdemo v tej situaciji – in bo samo neko
               poizvedovanje odprto proti njemu, boš potem izpostavljen javni medijski gonji. Torej,
               tu moramo nekako ugotoviti, ja, naj bodo ti postopki javni, in s tem namenom se
               strinjam. Po drugi strani pa moramo morda vsi skupaj z javnostjo dozoreti dejstvu, da
               to, kar dela protikorupcijska komisija, ni vedno in samo po sebi stvar prvovrstne
               politične afere, ampak gre velikokrat za poizvedovanje določenih dejstev, kateremu
               potem lahko sledijo določene aktivnosti.</p>
               <p>Tako da mislim, da tisti del amandmaja, ki govori o tem, da je treba med kratko
               navedbo suma korupcije, predvsem pa navedbo faze, da je ta del zelo smiseln in bi ga
               bilo treba dodelati, zato da bomo vsi jasno vedeli, v kateri juhi plavamo. Da vemo,
               ali komisija nekaj poizveduje zato, ker je slišala in je prav, da poizve, da ugotovi
               konec koncev v interesu vseh, najbolj pa je v interesu tistega, na katerega se kaže s
               prstom, da se čim prej pojasni in ugotovi, ali je res problem ali pa lahko potem tudi
               tista oseba reče, "no, vidite, na tem ni bilo nič, tudi komisija je pogledala,
               ugotovila in je stvar šla naprej".</p>
               <p>Če bo ta amandma sprejet, bomo imeli priložnost v tretji obravnavi te stvari
               dopolniti. Če pa ne bo sprejet, kar je po pravilih opozicije-koalicije verjetno, pa
               vabim snovalce tega amandmaja, da pristopijo tudi k ostalim poslancem s strani
               koalicije in da skupaj poskusimo bolje to zadevo doreči, tudi konec koncev s
               komisijo, in da pridemo po po eni strani do večje transparentnosti in večje javnosti,
               ampak hkrati prav s tem, ko bomo bolj transparentni in javni, tudi do večje
               sproščenosti pri vseh teh zadevah, zato, da se lahko tudi konec koncev javno
               pogovarjamo o tem, da poskusi korupcije so, obstajajo. Jaz mislim, da veliko nas in
               tudi v državnih organih je predmet poskusov korupcije in da veliko nas tudi
               velikokrat že samo namigovanje takoj zavrne, ker seveda ne želi imeti nič s tem, in
               na takšen način opravlja že neko takoj prvotno cenzuro proti temu, da bi se sploh
               poskušali iti takšne igrice.</p>
               <p>Mislim, da v teh dvajsetih letih se je stanje, kar se tiče korupcije, izboljšalo,
               moramo pa paziti, da ne bomo iz enega ekstrema "Balkan korupcije", v kateri mislim,
               da smo živeli – in tudi konec koncev tajkunski krediti mislim, da so posledica tega
               načina razmišljanja –, da ne bomo prišli pa v tisto drugo fazo nekega pretiranega
               strahu, ker potem pa tvegamo, da bodo in poslanci in ministri in državni uradniki se
               bali pogovarjali o čemer koli s komer koli zato, da ne bi bili osumljeni česar koli.
               To pa bo slabo za državo, ker se bo država zaprla vase, ljudje ne bodo imeli več
               dostopa do nje, ne bodo mogli predstavljati konkretnih težav, problemov in več država
               ne bo mogoča z roko v roki s civilno družbo, z gospodarstvom, z družbenim slojem
               izboljšati našega stanja v temu svetu. Hvala lepa.</p>
            </sp>
            <sp xml:id="SDZ5-Redna-28-2011-05-19.sp207">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Darja Lavtižar Bebler.</p>
            </sp>
            <sp xml:id="SDZ5-Redna-28-2011-05-19.sp208">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik.</p>
               <p>Torej, jaz temu amandmaju nasprotujem zaradi tega, ker zamegljuje ločitev in
               definiranje pristojnosti posameznih organov v temu postopku odkrivanja korupcijskih
               dejanj in nadziranja nad ravnanjem tako protikorupcijske komisije kot tudi potem
               drugih postopkov, ki so na podlagi predlogov protikorupcijske komisije izpeljani.
               Zavedam se, da je seveda to področje, ki se v sodobnem svetu zelo intenzivno razvija
               in spreminja, razvija se tudi na mednarodni ravni, tako da so številne mednarodne
               organizacije, ki sproti pravzaprav predlagajo spremembe osnovnih standardov, ki
               zagotavljajo ravnanje v postopkih ugotavljanja in pregona korupcijskih dejanj. Tako
               da je tudi logično, da bomo tudi mi v naši državi še najbrže večkrat morali se lotiti
               novih in novih sprememb te zakonodaje. Vendar pa, kot rečeno, sem prepričana, da
               morajo biti pristojnosti enega in drugega in tretjega v teh procesih zelo točno
               razmejene. In ta amandma pa pravzaprav to razmejenost zamegljuje, kajti naložiti
               protikorupcijski komisiji, da bi sproti opozarjala in obveščala Državni zbor tudi o
               fazah, v katerih so obravnavani posamični konkretni primeri, pa ne pomeni nič drugega
               kot to, da se tukaj Državni zbor kot politično telo neposredno vtika v dejavnost
               protikorupcijske komisije, ki bi morala biti seveda neodvisna in samostojna v svojem
               postopku in postopanju, ki ji ga nalaga zakon.</p>
               <p>In bilo je zastavljeno vprašanje, "kdo bo pa nadziral nadzornike?", če sem prav
               razumela. Sistem mora biti tako postavljen, da ima vsakdo nad seboj nekoga, ki ga
               nadzira. Ampak ne more biti Državni zbor tisti, ki bo nadziral in potem rekel, ali
               protikorupcijska komisija v konkretnem primeru Franca, Jožefa in Lojzeta ravna
               primerno in ustrezno ali ne. In tukaj je pravzaprav povsem zgrešena poanta tega
               amandmaja, kajti to se oddaljuje od tistih ciljev in smotrov, ki naj bi jih
               zasledovale ustrezne protikorupcijske komisije oziroma ustrezni organi, ki naj bi
               bili v posamični državi za to ustanovljeni.</p>
               <p>In seveda tukaj ta amandma je po mojem tudi izraz neke težnje po voajerstvu ali pa,
               če boste rekli še bolj natančno, po tem, da bi ja imel Državni zbor – se pravi,
               politiki, in poslanci so, smo politiki –, nadzor nad tem ali je morda on, konkretno,
               ali ona, v neki fazi pod lupo protikorupcijske komisije. Jaz temu odločno
               nasprotujem, ker mislim, da ne more biti namen takšnega določila zakona ta, da bi
               omogočal, recimo, konkretno poslancem privilegiran položaj, kajti vemo, da tudi mi
               poslanci smo dolžni sporočati in svoje premoženjsko stanje in svoja dejanja, ki
               utegnejo vsebovati elemente kaznivega dejanja korupcije. Tako da sem prepričana, da
               tisti, ki ta amandma predlagajo, ali se ne zavedajo posledic sprejetja takšnega
               amandmaja ali pa seveda hočejo pripeljati skozi to našo proceduro neko določbo, ki bi
               potem omogočala njim samim neke vrste privilegiran položaj. Škoda, ker je prej
               predsedujoči Državnemu zboru že nehal s svojo nalogo in vlogo danes tukaj, namreč
               protestiram proti temu, kako je zavrnil razpravo moje kolegice Majde Potrata, kajti
               izkazal je zelo različne kriterije za to, kako ocenjuje razpravo nekoga drugega, ki
               je uvedel nov terminus technikus, namreč dobiti, zalotiti nekoga in flagranti pomeni
               zalotiti ga s spuščenimi hlačami, ko pa je ona uporabila izraz "bluziti", pa je
               seveda to bilo povsem nedostojno in neprimerno za razpravo in nivo razprave v tem
               Državnem zboru. Mislim, da si je predsedujoči pred tem, to niste bili vi, malo preveč
               diskrecijsko pravice privoščil na račun nekorektnosti. Hvala lepa.</p>
            </sp>
            <sp xml:id="SDZ5-Redna-28-2011-05-19.sp209">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grims.</p>
            </sp>
            <sp xml:id="SDZ5-Redna-28-2011-05-19.sp210">

               <speaker>MAG. BRANKO GRIMS:</speaker>

               <p>Hvala.</p>
               <p>Glede na besede, ki jih je ravnokar izrekla spoštovana gospa poslanka, bi opozoril,
               da vsi tisti cilji, o katerih je govoril njen strankarski kolega Juri malo pred njo,
               so dosegljivi dejansko samo v primeru, če se danes te amandmaje, ki jih je predlagala
               SDS, na čelu s tem prvim, seveda sprejme. Potem je mogoče še kaj spreminjati v tretji
               fazi obravnave, sicer so členi zaprti in vse ostane tako, kot je bilo predlagano.
               Računati pa na to, da bo ne vem koliko časa še za nadaljnje novele zakona na eno in
               isto temo, pa mislim, da je precej nerealno pri vladi, ki odhaja eden po eden skupaj
               s svojo koalicijo oziroma strankami iz te koalicije. Tisto, kar sem želel posebej
               odgovoriti, pa je bilo vprašanje, tudi gospe iz SD, ki je prej postavila željo, naj
               se še dodatno argumentirajo predlagani amandmaji Slovenske demokratske stranke, SDS
               torej, in bi jo opozoril, da je s strani Evropskega parlamenta zaradi razkritega
               koruptivnega dejanja nosilca liste SD, gospoda Thalerja, bilo dano zelo jasno
               opozorilo – sam predsednik, v Evropi izjemno ugleden, predsednik Evropskega
               parlamenta, je dejal, da bo zelo pozorno opazoval, kako bodo ukrepale nadalje države,
               iz katerih so bili tisti, ki so bili ujeti s strani novinarjev v koruptivnih
               dejanjih, ravnale pri teh postopkih. Spoštovana gospa poslanka, danes je priložnost,
               da na to damo zelo jasno sporočilo s sprejetjem tega zakona. Vendar, to sporočilo bo
               prepričljivo, če boste s sprejetjem naših amandmajev dokazali, da zdaj, bolje pozno
               kot nikoli, pa vsaj iščete neko višjo stopnjo soglasja v preganjanju korupcije, v
               nekem preganjanju ravnanja, ki je neskladno z evropskimi normami, in da pri tem torej
               upoštevate tudi drugo mnenje, da torej mislite resno. Že v interesu Slovenije in, če
               želite, tudi v vašem strankarskem interesu je, da pokažete z dejanji, da iščete večjo
               stopnjo konsenza pri preganjanju korupcije, da torej želite, da je ta pregon bolj
               učinkovit, kajti zdaj zaradi ravnanja vašega nosilca, liste gospoda Thalerja, smo
               tudi po tem delu pod drobnogledom celotne Evropske unije. Zato smo tudi predlagali
               večjo stopnjo sodelovanja med parlamentom in komisijo, pri čemer je seveda avtonomija
               komisije, ki odloča, dokončno ohranjena, in po drugi strani smo želeli v zakon, z
               ustreznimi amandmaji, vključiti tudi funkcionarje, ki opravljajo svoje naloge iz
               Slovenije v institucijah Evropske unije.</p>
            </sp>
            <sp xml:id="SDZ5-Redna-28-2011-05-19.sp211">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod Sajovic kot predlagatelj.</p>
            </sp>
            <sp xml:id="SDZ5-Redna-28-2011-05-19.sp212">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Govorimo o amandmajih k 2. členu in tudi že naprej o nadaljnjih členih – 15. in 33.,
               jaz se bom v razpravi omejil na 2., kajti o njem zdaj govorimo.</p>
               <p>Amandma k 2. členu ne uživa podpore podpisnikov, saj posega tudi v sam koncept
               Konvencije Združenih narodov proti korupciji, in namen Zakona o integriteti in
               preprečevanju korupcije, ki smo ga sprejeli, je bil tudi drugačen, kajti
               zakonodajalec je z uresničevanjem konvencijskih standardov, potem, če se navežemo
               tudi na ustavnosodno prakso glede preprečevanja korupcije, ki jo je uveljavil in
               udejanjil v tem zakonu... In če gremo k amandmajem naprej, potem bomo zagotovo
               Komisijo za preprečevanje korupcije izpostavili na polje političnega obračuna in
               posegli v njeno pristojnost. Sama konvencija v 6. členu poudarja, da naj vsaka država
               podpisnica, v skladu s temeljnimi načeli svoje pravne ureditve, zagotovi obstoj
               organa ali po potrebi organov, ki preprečujejo korupcijo na tak način, kot ga določa
               nacionalno in mednarodno protikorupcijsko pravo. V istem členu konvencija določa
               naprej, da države pogodbenice zagotavljajo navedenemu organu, in to se mi zdi
               bistveno, potrebno neodvisnost. Torej, mora biti ta neodvisnost ne le formalna, ampak
               tudi dejanska, in z udejanjanjem amandmaja k 2. členu bi to zagotovo porušili. Namen
               tega pa je, da organ, kot je protikorupcijska komisija, lahko opravlja svoje naloge
               učinkovito in brez vplivov. In v primeru sprejema tega amandmaja bi vpliv zagotovo
               bil.</p>
               <p>Nadalje je država o uresničevanju navedenih pogojev dolžna obveščati direktno
               generalnega sekretarja Združenih narodov in pristojno konvencijsko telo je o
               odločitvi Republike Slovenije, da navedene konvencijske standarde uresniči na način,
               kot je to določeno v zdaj veljavnem zakonu o integriteti, organ že obvestila. Pri
               sami ureditvi pa je poleg konvencijskih standardov izhajala tudi iz temeljnega načela
               pravne države, tako kot je v zvezi z dolžnostjo države pri preprečevanju korupcije v
               odločbah ugotovilo tudi naše slovensko Ustavno sodišče. In te zadeve so zagotovo
               pomembne. Predlog amandmaja po našem mnenju zagotovo nesorazmerno posega v zajamčeno
               funkcionalno samostojnost komisije pri obravnavi in nadzoru premoženjskega stanja,
               pri čemer pa predlagatelj niti ne skriva, da želi s političnimi mehanizmi vdreti na
               področje, ki zadeva pomembna vprašanja tako varstva zasebnosti kot tudi osebnih
               podatkov zavezancev po prvotno sprejetem Zakonu o integriteti in preprečevanju
               korupcije.</p>
            </sp>
            <sp xml:id="SDZ5-Redna-28-2011-05-19.sp213">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gorenak, pripravi naj se gospod Jelinčič.</p>
            </sp>
            <sp xml:id="SDZ5-Redna-28-2011-05-19.sp214">

               <speaker>DR. VINKO GORENAK:</speaker>

               <p>Hvala lepa.</p>
               <p>Jaz bi vljudno skušal odgovoriti gospe Črnugljevi, ki je tudi vljudno nekako
               naslovila name eno vprašanje, ne bom pa debati ene druge poslanke rekel, da je to
               bilo "bluzenje", tega pa ne bom rekel.</p>
               <p>Gospa Črnugljeva, naš namen je bil točno to, kar je rekel gospod Juri. Jaz ne trdim,
               da je ta amandma zlata vreden, kot trdi gospod Sajovic, da je zakon zlata vreden.
               Isto je trdil lani, da je zlata vreden, zdaj pa ima 30 členov spremenjenih. Torej, ni
               bil zlata vreden. Ja, tako je. In tudi za naš amandma ne trdim, da ga morate kupiti
               za suho zlato. Trdim pa, da je nadzor nad komisijo potreben. Mi smo nekaj tu
               predlagali, ne trdim pa, da je to vse, da je to najboljše, lahko je kaj več, kaj
               manj. Ampak v primeru sprejema amandmaja ga je treba, ga lahko v tretjem branju
               popravimo. Če ga bomo pa zaprli, kot je navada in pričakovanje tudi gospoda Jurija,
               da pa koalicija povozi vse, potem te možnosti ne bo več. Jaz bi bil zelo vesel
               včasih, če bi mi strokovne službe Državnega zbora pripravljale amandmaje brez
               podpisnikov. Zakaj? Zaradi tega, ker bi bilo potem glasovanje bolj zanimivo, ker bi
               poslanci gledali vsebino, tako je pa navada – vsaj pri koalicijskih poslancih, za nas
               tega ne morete trditi, ker mnoge amandmaje podpremo –, da so zavrnjeni zato, ker piše
               SDS. Ampak to je slabo.</p>
               <p>Kar se pa tiče tega amandmaja; gospa Beblerjeva je govorila o tem, rekel sem, da ne
               bom rekel tistemu "bluzenje", ker jaz želim biti vljuden, saj veste, vi ste na eni
               strani za nadzor, pravite, "vsaka inštitucija mora biti nadzorovana"... Prav. Potem
               mi pa povejte, kdo naj nadzira to komisijo? Vlada? Ne vem. Sodnija? Ne vem. Državni
               zbor. Verjetno. Ne vem. Nekdo pač. Ampak zdaj, v tem trenutku, nadzora nobenega ni.
               Je v 20. členu napisano, da poroča, ampak potem lahko dobimo tudi 80 strani
               javnomnenjske raziskave pa bo to poročilo. Ker ne smemo reči, kaj naj poroča. Poleg
               tega pa očitek, da smo želeli tu notri sami sebe najti pa videti, koga preiskuje, ne
               drži. Tu ni niti enega osebnega podatka. V tem členu, ki ga predlagamo v tem
               amandmaju, ni nobenega, niti najmanjšega osebnega podatka. Gre za navedbo suma, gre
               za fazo, v kateri obravnavi je, in za odločitev. Tu ne morete najti ne Franceta, ne
               Pepeta in ne Micke. Niti poslanke, niti ministra, nobenega ne morete tu notri najti.
               Pa ne trdim, ponovno poudarjam, ne trdim, da je amandma dober. Trdim pa, da sedanje
               stanje ni dobro.</p>
               <p>Sklicevati se na neodvisnost... To je tako, neodvisen je tudi parlament. Ali smem
               jaz potem postaviti vprašanje, zakaj moram poročati gospodu Klemenčiču? Pa saj sem
               član neodvisnega parlamenta, nisem? Kdo pa je potem ta komisija, da ji moram jaz
               poročati? Pa ji moram in je prav, da ji poročam. Je prav, da ji poročamo vsi. Celo
               vljudno nas opozori, če kaj pozabimo. Kar bodimo zadovoljni, meni se je že to
               zgodilo. Ampak gre pa tudi za nasprotno zadevo. Torej gre tudi za to, da nad komisijo
               le nekdo bdi. Ker tipičen primer imate pri sodišču, ker nihče ne bdi nad njimi.
               Nihče. In potem za isti primer izrečejo 11 let zapora, čemur ne nasprotujem, za
               podoben primer nekega drugega predsednika Vlade, v tem primeru Janše, pa rečejo
               "zastaralo, ker je bil sodnik v bolniški". Poglejte, ne mi reči, da napadam sodstvo,
               ker ga ne napadam. Ampak država, verjetno ta parlament, mora vgraditi mehanizme, ki
               bodo to nadzorovali. Ker, konec koncev, kje pa piše, da nekdo iz Komisije za
               preprečevanje korupcije, ne vem, kljub temu, da sem že v štartu rekel, da mi komisija
               daje veliko pozitivnih razlogov in signalov za optimizem,... Ampak mi moramo imeti
               vgrajen nadzor in ne trdim, da so te postavke, ki so tu notri napisane, vse in da so
               najboljše, daleč od tega. Naj najde koalicija boljše. Za tretje branje, usedimo se s
               predsednikom komisije, pa naj se najde neka rešitev. Ampak mora pa biti. Ni pa dobro,
               da imamo nenadzorovano inštitucijo. To pa ni dobro. In zdaj, glede na to, da večina
               razpravlja tudi o ostalih amandmajih, jaz bom samo še o našem.</p>
               <p>Jaz sem imel občutek, da je nekako debata odprta. Jaz ne vem v katerem zakonu piše,
               ali evropskem, slovenskem, direktivi ali kjer koli, da so ti gospodje iz Evrope
               izvzeti. Jaz tega nisem nikjer našel. Naj mi nekdo pove točen zakon, točen predpis,
               evropski, slovenski ali katerikoli, kjer piše, da gospod Cvikl, gospod Rop, pa še kdo
               nista zavezana temu zakonu. Ja, konec koncev imamo tudi v Evropi, kot smo rekli,
               znotraj naših poslancev, pa ne bom omenjal gospoda Thalerja, svetel zgled. In zakaj
               zdaj njih izpustiti? Konec koncev imamo mi tri jurje plače ali koliko že neto, kot pa
               berem, imajo nekateri, ŕ la gospod Cvikl, gospod Rop, šestkrat toliko, pa odločajo v
               nekaterih pomembnejših zadevah kot verjetno mi, poslanci, ki tule pritiskamo na te
               gumbe. In so verjetno tudi podvrženi možnostim korupcije. Če mi bo pa nekdo pokazal
               eksakten predpis in zakon, ki slovenskemu parlamentu prepoveduje uvesti ta nadzor,
               bom pa kar utihnil. Dokler pa tega ni, pa smatram, da nočete nadzirati naših ljudi v
               Evropski uniji. Ja, nič drugega ni. Ne se sklicevati, so podvrženi EU. Kje piše, da
               jih ne smemo zavezati s slovensko zakonodajo? Če kje piše, da je slovenskemu
               parlamentu prepovedano, potem ne bom zagovarjal tega amandmaja. Če pa to ne piše, pa
               to uvedimo. Hvala lepa.</p>
            </sp>
            <sp xml:id="SDZ5-Redna-28-2011-05-19.sp215">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jelinčič. Pripravi naj se gospod Rožej.</p>
            </sp>
            <sp xml:id="SDZ5-Redna-28-2011-05-19.sp216">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Dejstvo je, da je kontrola in nadzor nad komisijo nujen. Zato je tudi ta amandma k
               2. členu nujen, kajti drugače se lahko zgodi, konec koncev, karkoli. Recimo, v drugem
               odstavku oziroma v peti alineji piše, da je komisija dolžna do 10. v mesecu pisno
               obvestiti Državni zbor o vseh vloženih prijavah sumov korupcije. Logično in pametno.
               Kaj pa, recimo, če se nekje dogaja – pa vsi vemo, da se dogaja – neko koruptivno
               dejanje, evidentno, jasno, vendar, ker gre za prijateljsko koruptivno dejanje, so vsi
               o tem tiho. In protikorupcijska komisija ne sproži nobenega postopka. Seveda, zadeva
               gre mimo in v Državnem zboru sploh ne bomo vedeli, da ne obravnavajo tega, ampak se
               bo, recimo, to izvedelo takrat, ko je bilo kaznivo dejanje že končano in je že
               zastaralo. V primeru sprejetja tega amandmaja do tega ne bi moglo priti. Res pa je,
               da v tem primeru lahko pride na pranger tudi koalicijska pogodba, kajti vsaka
               koalicijska pogodba je ekstremno koruptivna pogodba. Vsak dogovor premierja z
               ministrom je koruptivno dejanje, kajti premier obljublja, kaj bo dal ministru za to,
               da bo stopil v njegovo vlado. Vsako dogovarjanje med koalicijskimi strankami je
               koruptivno dejanje, kajti menijo se, kaj bo kdo dobil, da bo nekaj dal, oziroma kaj
               bo dal, da bo nekaj dobil. In vendar je to, zgleda, dopuščeno. In če ne bo v kontroli
               evidentno, da ne bomo vedeli v Državnem zboru, kaj se dogaja, se bo v nekaterih
               primerih zadeva lahko mirno izpeljala, v drugih primerih bodo pa to sankcionirali na
               najbolj grozljiv način. Človek se potem vpraša, kaj sploh je vse korupcija in kaj ni
               korupcija. Ne vem, maloprej sem dobil neko sporočilo, ne vem, ali je korupcija ali
               ne, in sicer piše: "Imam nadvse dober mehak kozji sir. Opciji sta s provansalskimi
               zelišči in pikanten s feferoni, oboje v olivnem olju, 15 evrov za kilogram." Zdaj pa
               ne vem, ali naj prijavim to, kar sem dobil, ali naj ne prijavim, ker zdaj ne vem, ali
               mogoče komisiji niso všeč provansalska zelišča ali je mogoče 15 evrov dovolj, da ni
               treba prijaviti. Kaj pa, če vzamem več kil, recimo? Kaj pa, če mi oni reče, "vam dam
               še 3 kile za povrh"? Ali bom sir potem nesel na protikorupcijsko komisijo? Ali kaj
               bom naredil, pri hudiču... <stage>/ oglašanje iz dvorane/</stage> Kam? Na obrazec bom prijavil? Aha,
               hvala. Pa je treba potem še rubrike dodatne dati še za kozji sir, mehki kozji sir, pa
               ovčji sir in še za kaj.</p>
               <p>Amandma je smiseln. Amandma uvaja nadzor. Jaz se bojim, da tega nadzora ne bo
               oziroma da bo nadzor selektiven, in da bo delovanje selektivno. Že sedaj se dogaja
               to, da je delovanje selektivno. In se je dogajalo prej, drugače ne bi bilo zaostanka.
               Koliko je bilo rečeno? Okoli tisoč 400 zadev je bilo v predalu ob prevzemu nove
               komisije. Kdo pa pravi, da ne bo še kakšnih 2 tisoč zadev tam spodaj? In, ko se bo
               enkrat pogledalo, katere zadeve, bodo kakšna čudna imena izplavala, bi rekel,
               ponavljajoča se. To je treba preprečiti, zato bomo mi podprli ta amandma.</p>
            </sp>
            <sp xml:id="SDZ5-Redna-28-2011-05-19.sp217">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Rožej, pripravi naj se gospod Jerovšek.</p>
            </sp>
            <sp xml:id="SDZ5-Redna-28-2011-05-19.sp218">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Z zanimanjem sem poslušal razpravo kolege Jelinčiča o koalicijskem dogovarjanju in
               vladanju in po njej mi je tudi bolj jasno, zakaj Slovenska nacionalna stranka še
               nikoli ni bila stranka koalicije oziroma ni sodelovala v Vladi, zakaj se nobenemu
               premierju ni zdelo primerno prisluhniti taki razlagi sodelovanja, kot je bila pravkar
               podana.</p>
               <p>Ko pa govorimo o tem amandmaju, bi spomnil, če boste vprašali glas javnosti, kdo je
               ta, ki je najbolj podvržen korupciji – funkcionarji smo tisti. Poslanci smo tisti, ki
               smo najbolj koruptivni. Zato je najbrž da tudi logično pričakovanje javnosti, da se
               bo Komisija za preprečevanje korupcije ukvarjal z nami, z našim premoženjskem
               stanjem, z našimi dejanji, za našimi glasovanji, logično. Kaj pa želi ta amandma? Ta
               amandma pa želi, da mi, ki bomo najbolj nadzorovani, bomo nadzirali svoje nadzornike,
               ker naj bi ta stvar seveda potem bila pa čista, ker si naši nadzorniki zaslužijo ta
               nadzor, vsaj toliko, kolikor si mi zaslužimo njihovega, ali kaj? Najbrž da ni čisto
               tako, če vprašate zdrav razum.</p>
               <p>Rečeno je bilo v obrambo tega amandmaja, da je vedno in povsod potreben kanček dvoma
               zato, da stvari niso čisto samoumevne. Mislim, da ta amandma, ta kanček dvoma
               ekstrapolira. Kam? V to smer, v kateri je običajna politična debata dandanašnji. V
               smer teorije zarote, tako daleč gre ta dvom. Dvomi se tako daleč, da nobeno delo
               Komisije za preprečevanje korupcije najbrž da ne more biti nekoruptivno. Kdo bo pa
               ta, ki bo nadziral to vse skupaj? Ali bo to kakšna komisija, podobna tej, ki smo jo
               imeli doslej? Bo, recimo, dosedanji predsednik državnozborske komisije, ki je
               nadzirala delo Komisije za preprečevanje korupcije, spet denimo kolega Marinič, ki je
               znan po svoji integriteti tudi splošni javnosti. Vprašajte javnost, če se s tem
               strinja. Pa mogoče moj predgovornik, tudi član te komisije, pa bo tudi gledal pod
               prste svojim nadzornikom, ki bodo gledali pod prste njemu. Tako se najbrž da
               korupcije ne bomo znebili. Še manj se bomo pa tako znebili mnenja, ki ga javnost ima
               o našem početju. In če je treba poročati tako pogosto, in to že o vsaki malenkosti,
               skratka, tudi vsaki prijavi, je jasno, za kaj bi taki podatki v Državnem zboru lahko
               bili uporabljeni. Zlorabljeni bi bili za politično obračunavanje. Kakšna presumpcija
               nedolžnosti, da je vsak nedolžen, dokler mu krivda ni dokazana, je tukaj popolnoma
               odveč. Tukaj tako ne bo. Kdor bo enkrat omenjen v poročilu Komisije za preprečevanje
               korupcije, ta bo nabit in zdravo. Vprašanje, kdo izmed 90 se bo temu lahko izognil.
               Vprašajte Komisijo za preprečevanje korupcije, kakšne vse prijave dobivajo s terena,
               pa koliko se, recimo, pred lokalnimi volitvami sumi tega ali onega povečajo. In
               koliko o teh primerov je upravičenih. Le malo. Ampak, ko si enkrat pač v primežu in
               mlinu Komisije za preprečevanje korupcije, se tvoje ime pač lepo vlači sem in tja, in
               si omadeževan in postajajo v bistvu take lažne prijave – ker lažna prijava Komisiji
               za preprečevanje korupcije, denimo, ni kazniva, lažna prijava organom pregona je – te
               stvari postajajo zlorabljene in uporabljene za čisto nekaj drugega, kot pa bi morale
               biti. Jaz bom težko podprl ta amandma, ker mislim, da je bolj plod želje po
               političnemu nadzoru neodvisnega dela komisije, želje po novem materialu, ki bi lahko
               služil za diskreditacijo, novem materialu, ki bi lahko pripomogel k teorijam zarote,
               sedaj bile te osnovane ali ne, ker pri sumu je važno kaj v sodni praksi? Da gre za
               utemeljen sum. V mnogih primerih prijav ne gre za nikakršen utemeljen sum. Skratka,
               dvomim, da bomo lahko na način, ki bi nas vrnil v stanje pred današnjim, stvari
               vodili bolje, kot pa predlaga trenutno veljavna zakonodaja. Mi smo imeli desetletje
               in več državnozborsko komisijo, ki se je s tem ukvarjala. Je kdaj kaj odkrila? Nič ni
               odkrila. Je kaj pripomogla v boju proti korupciji? Nič ni pripomogla. Odkar imamo
               neodvisno komisijo, so te stvari boljše. Zdaj, ko smo ji dali še nekatere večje
               pristojnosti, ni več "brezzobi tiger", ampak ima neke resnične pristojnosti in ji,
               lepo prosim, pustimo delati. Pustimo ji delati. Priznamo seveda, tudi predlagatelji
               in podpisniki zakona, da ta zakon ni bil idealen, da ga je treba izboljševati.
               Komisija se pri svojem delu srečuje z nekaterimi težavami, ki jih je treba še
               izpiliti, nekatere postopke je treba še izpeljati, ampak vehementnost, s katero se
               zdaj zahteva vpogled v njeno delo, bi najbrž da bilo treba preveriti tudi pri
               informacijski pooblaščenki, ampak seveda predlagateljica takega amandmaja, Slovenska
               demokratska stranka, tega občutka, kaj je pa zasebnost in zakaj je to pomembno, nima.
               Saj to smo videli že pri kakšen drugem predlogu zakona. Je pa seveda, kot sem že kdaj
               v tem zboru povedal, zasebnost nujna zato, ker je predpogoj za avtonomijo, da se
               sploh lahko svobodno odločamo itn. Skratka, jaz verjamem, da je ta amandma prej kot
               želja po kakšnem nadzoru, želja po materialu, ki bo omogočil nadaljnji lov na
               čarovnice.</p>
            </sp>
            <sp xml:id="SDZ5-Redna-28-2011-05-19.sp219">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek, pripravi naj se gospod Grims.</p>
            </sp>
            <sp xml:id="SDZ5-Redna-28-2011-05-19.sp220">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Jaz se pridružujem tistim, ki se zavedamo, da brez nadzora nadzornikov ni dolgoročno
               dobrega in kvalitetnega dela. Seveda pa tisti, ki se trudijo, da takšnega nadzora ne
               bi bilo, uporabljajo vsa možna podtikanja. Gospod Rožej je cel kup podtikanj na naš
               račun postavil in hkrati govori, da smo poslanci najbolj koruptivni v javnosti. Jaz
               sem petnajst let poslanec pa vsaj tega mi nihče ni očital, ker vem, da mi ne more. In
               zato si je vaš kolega Slapnik izmislil klevetniško gonjo s pomočjo lokalnih
               lažnivcev, da je spremenil odgovornost v strah pred dvajsetimi leti. Takšni ste.
               Uporabljate klevete in na ta način skušate tudi preprečiti, da bi dobili dober zakon,
               dobre rešitve, ki bi komisiji omogočale... Brez te pomoči ne bo mogla dobro delovati
               dolgoročno komisija. In tudi govorjenje, da bodo na ta način zlorabljeni osebni
               podatki – dajte, dajte, dajte no. Poglejte, sedaj v zadnjih, v konkretnih nekih
               preiskavah kriminalistov – v časopisu smo prebrali vse uradne zaznamke pa prisluhe.
               Od kod je to prišlo? Kaj je to prišlo od poslancev? Ne rečem, ampak tam drugod nekaj
               ne deluje. In s tem se diskreditira kriminaliste potem na tak način. Skušate na vsak
               način vsako zadevo minirati, ki bi naj dobro delovala v korist preprečevanju
               korupcije. In tudi ne vem, prej je bilo govorjeno, da bo Ustavno sodišče to
               preprečilo. Dikcija tukaj notri je natančno takšna, da ta komisija lahko zavrne
               oddajo teh podatkov, če smatra, da bi se s tem kaj zgodilo in natančno ista dikcija
               je, kakor se jaz spomnim, je v Zakonu o parlamentarnem nadzoru obveščevalnih in
               varnostnih služb, kjer obveščevalne službe tudi lahko zavrnejo pa potem pisno
               obrazložijo. Je že nekaj let enaka dikcija in to so dobre rešitve, ki se jih na vse
               možne pretege in načine branite, odklanjate, namen je pa jasen, popolnoma jasen –
               kako zaščititi tiste, ki so že pogreznjeni v tem trenutku v korupcijo s strani
               vladnih funkcionarjev in seveda to, ker je neko obdobje pred volitvami, je treba na
               vse pretege, na vse možne načine preprečiti, ker se zavedate da s pomočjo takšnih
               funkcionarjev ne morete preživeti na volitvah. Hvala lepa.</p>
            </sp>
            <sp xml:id="SDZ5-Redna-28-2011-05-19.sp221">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rožej, izvolite repliko.</p>
            </sp>
            <sp xml:id="SDZ5-Redna-28-2011-05-19.sp222">

               <speaker>VITO ROŽEJ:</speaker>

               <p>Hvala lepa.</p>
               <p>Jaz se zdaj s kolegom Jerovškom in njegovimi lokalnimi zdrahami ne mislim ukvarjati,
               to bo že on razložil svojim volivcem, saj jim bo moral, saj ga bodo to vprašali.</p>
               <p>Tisto, glede česar pa mislim, da ni pravilno povzel tudi mojega izvajanja, je pa
               naslednje... V redu, če komisija potrebuje nadzor – ampak ljudje božji ali ste vi
               prepričani, da potrebuje nadzor Državnega zbora, torej tistega organa, ki ga bo v
               pretežni meri svojega dela nadzirala? Ali smo res mi tisti, ki bomo nadzirali njeno
               delo? Komisija si zasluži seveda vso podporo javnosti in javnost je tista, ki bo
               najbolje analizirala njeno delo in prek tega seveda tudi naše. Torkovo glasovanje o
               nezdružljivosti županske in poslanske funkcije je jasno pokazalo, da ima vpliv
               javnosti veliko težo, tudi pri naših odločanjih. Če bo podkrepljen s strokovnim
               mnenjem Komisije za preprečevanje korupcije, še toliko bolje.</p>
               <p>Mi, skratka, trdim, nismo dober nadzornik Komisiji za preprečevanje korupcije, če bi
               že verjel, da ta komisija resnično kakšnega nadzornika rabi. Kdo je pa zdaj tisti, ki
               siplje pesek v kolesje delovanja protikorupcijske komisije – ta, ki trdi, da ne
               potrebuje nadzornika, ali ta, ki bi za nadzornika rad naložil mlinski kamen, ki se mu
               reče Državni zbor Republike Slovenije? In če bi že veljalo to, kar je kolega Jerovšek
               trdil, da je v koalicijskih vrstah en kup korupcije, ki jo je treba zdaj z
               zavrnitvijo tega amandmaja preprečiti... Če bi Državni zbor imel to pristojnost, da
               bi nadziral delo Komisije za preprečevanje korupcije, kdo ima trenutno večino v
               Državnem zboru? Ta koalicija. Kaj bi najbrž da naredila v takšnem nadzornem organu,
               pristojnem telesu? To bi naredila...</p>
               <p>Skratka, zakaj bi jaz zavračal ta amandma, če bi si v resnici želel prikrivati
               kakršno koli korupcijo? Jaz želim dati Komisiji za preprečevanje korupcije proste
               roke in naj dela čim bolje in sem prepričan, da bodo njeni izsledki javnosti v veliko
               zadovoljstvo, marsikomu pa tukaj med nami pa sicer ne, ampak to ni več moj problem.
           </p>
            </sp>
            <sp xml:id="SDZ5-Redna-28-2011-05-19.sp223">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grims.</p>
            </sp>
            <sp xml:id="SDZ5-Redna-28-2011-05-19.sp224">

               <speaker>MAG. BRANKO GRIMS:</speaker>

               <p>Poglejte, mislim da je trenutek, da še enkrat spomnim, da tudi komisija sama ne
               nasprotuje večji stopnji sodelovanja z Državnim zborom, ampak temu nasprotuje sedanja
               vladajoča koalicija in to na način, ki je včasih zelo žaljiv, kot je ravnokar dokazal
               moj predgovornik.</p>
               <p>Govoril je med drugim tudi o teorijah zarote. Saj ni treba nobenih teorij zarote,
               nihče o tem ne bo pri nas govoril. Dovolj je, da opazujemo dejanja! Poglejte samo en
               primer: v prejšnjem mandatu si je gospod Milan M. Cvikl, poslanec SD, privoščil, da
               je na neki komisiji kot pričo, kot verodostojnega pooblaščenca uporabil nekoga, ki je
               bil šef konkurenčne firme, ki je izpodbijala in sedaj tudi še sodno izpodbija enega
               od poslov javnih naročil prejšnje vlade. In je bilo to uporabljeno kot ne vem kakšen
               kronski argument in se še danes vleče čez mnoge institucije. Po tem, kar berem v
               evropskih aktih, ima takšno početje vse indice koruptivnega dejanja in za to svoje
               ravnanje, ki ima torej po evropskih normativih vse indice koruptivnega dejanja, vsaj
               kot jih jaz razumem, je bil nagrajen s funkcionarskim mestom nekje v Evropski uniji.
               In ko opozorimo, da zdaj že Evropska unija, konkretno predsednik Evropskega
               parlamenta opozarja, da bo vzela Slovenijo pod drobnogled, kako ravna v razkritih
               primerih koruptivnih dejanj tistih funkcionarjev, ki so jih tja poslale sedanje
               vladajoče stranke – oziroma funkcionarjev iz Slovenije, ker žal madež pade na vse
               zaradi vašega ravnanja –, se pa sprenevedate in zavračate tudi, da bi tukaj iskali
               nek konsenz, ki bi bil zagotovo koristen, ker bi s tem dali nedvoumen signal Evropi,
               da s preganjanjem korupcije mislite resno.</p>
               <p>In še nekaj se ves čas meša: predlagateljstvo. Če ima nekdo predlagateljstvo, s tem
               ne posega v avtonomijo nekoga drugega, bistveno je, da mu ne more in ne sme
               ukazovati. Predlagateljstvo zgolj pomeni, da se drugi opredeli do tega predloga, ga
               sprejeme ali ga argumentirano zavrne. S tem ni v ničemer poseženo v avtonomijo. In
               zato je predlagateljstvo s strani Državnega zbora kjer sta tako pozicija kot
               opozicija oziroma so zastopane vse relevantne politične strukture, vse politične
               stranke, vse politične sile, bistveno bolj demokratično in transparentno, kot recimo
               predlagateljstvo s strani predsednika države, ki ga tako forsirate v tem mandatu s
               strani vladajoče koalicije, ker je tudi on točno enak politik po ustavi, točno enako
               zavezan vsem volivkam in volivcem kot vsak poslanec v Državnem zboru; ima seveda
               svoje prepričanje, svoje vrednote, svoje politične ideale in zaradi tega, gospe in
               gospodje, se je temu tako upirati precej prozorno. Namreč, več kot očitno je, da vas
               je strah tega, kar bi se lahko razkrilo, če bi dejansko komisija lahko polno
               opravljala svoje delo in bi prišlo do produktivnega sodelovanja med Državnim zborom
               in Komisijo za preprečevanje korupcije, seveda vsakega v mejah njegovih pristojnosti.
               Tega vas je na smrt strah in sami najbolje veste, zakaj vas je strah.</p>
            </sp>
            <sp xml:id="SDZ5-Redna-28-2011-05-19.sp225">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Ja, gospa sekretarka Teržan. Pripravi naj se gospod
               Rožej.</p>
            </sp>
            <sp xml:id="SDZ5-Redna-28-2011-05-19.sp226">

               <speaker>TINA TERŽAN:</speaker>

               <p>Glede na to, da se večkrat omenja stališče komisije, ki za govorniškim odrom ni
               prisotna, bi želela poudariti, da si je vlada stališče do tega amandmaja s strani
               Komisije za preprečevanje korupcije pridobila. Zato, da bo navedba verodostojna, ga
               bom del tudi prebrala. Komisija v svojem stališču do predloga amandmaja navaja:
               "Razlogi, kolikor jih predlagatelj amandmaja navaja, v ničemer ne odtehtajo tega, kar
               sicer v skladu s konvencijskimi standardi o obstoju, položaju in pristojnosti
               komisije določa Zakon o integriteti in preprečevanju korupcije. Še več, predlog
               amandmaja s posegom v najbolj občutljivi del konvencijskih standardov poskuša vzeti,
               kar je zakonodajalec pred slabim letom utemeljeno prepoznal kot pomembno in v skladu
               s konvencijskimi standardi potrebno za takšno ureditev, kot jo določa Zakon o
               integriteti in preprečevanju korupcije." Hvala.</p>
            </sp>
            <sp xml:id="SDZ5-Redna-28-2011-05-19.sp227">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rožej, izvolite.</p>
            </sp>
            <sp xml:id="SDZ5-Redna-28-2011-05-19.sp228">

               <speaker>VITO ROŽEJ:</speaker>

               <p>No, kolega Grims, ali ste slišali? Težko me boste prepričali, da jaz karkoli skrivam
               in da se bojim česarkoli, če želim, da Komisija za preprečevanje korupcije deluje
               brez nadzora Državnega zbora, vtikanja v njeno delo. Kaj nam je pa dosedanja praksa
               prinesla? Dozdajšnje komisije Državnega zbora, kaj so nam prinesle? Kaj je predsednik
               Komisije Državnega zbora Republike Slovenije po zakonu o preprečevanju korupcije, vaš
               strankarski kolega gospod Marinič, naredil za to, da bi bilo v Sloveniji manj
               korupcije in da bi bilo več integritete, da bi bili ljudje pošteni, da bi hodili na
               izpite, takrat ko se jih pokliče – ne pošiljajo nekoga drugega –, da bi plačevali
               svoje račune? Kaj je naredil?! Eno figo je naredil! In še dosti manj, in ljudje točno
               vedo kaj je naredil. Kdo je zdaj ta, ki nima obraza, kdo je zdaj ta, ki ne želi, da
               bi ta komisija dobro delala? Jaz trdim, da s tem, ko se bomo vrnili, in četudi za pol
               koraka nazaj v ureditev, kot smo jo poznali, da bo, skratka, katerikoli del dela
               Komisije za preprečevanje korupcije odvisen od tega Državnega zbora, smo naredili
               korak nazaj. Tudi, če bo morala samo pisati poročila in jih pošiljati v Državni zbor,
               je škoda tega časa – naj ga raje porabi za to, da se bo ukvarjala s konkretnimi
               primeri. Naj svoja dognanja sporoča javnosti in seveda organom pregona, kadar bo tako
               ocenila, da je tako primerno, mi se pa z lastno korupcijo bolje da ne ukvarjamo, naj
               se drugi z našo ukvarjajo, tisti, ki so za to pristojni, ker sem vam že razložil da
               gre tukaj za začaran krog. Kako bomo mi nadzirali svoje nadzornike, to res nikamor ne
               paše. V redu, sodelovanje z Državnim zborom, krasno. Kakšne pa so naše izkušnje
               doslej na tem področju, kako ste sodelovali s prejšnjim predsednikom Komisije za
               preprečevanje korupcije – ali dobro, slabo, obupno, ste ga hoteli ukiniti, točno
               tako. To slednje je bilo. Kdo je ta, ki se boji korupcije, kdo je ta ki se boji
               črnega moža? Jaz že ne.</p>
            </sp>
            <sp xml:id="SDZ5-Redna-28-2011-05-19.sp229">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Grims, sicer kratek čas imate.</p>
            </sp>
            <sp xml:id="SDZ5-Redna-28-2011-05-19.sp230">

               <speaker>MAG. BRANKO GRIMS:</speaker>

               <p>Spoštovani kolega, nehote ste samo še enkrat potrdili staro pravilo: v vsaki
               demokraciji se demokratičnost meri po tem, kdo in kako učinkovito nadzira nadzornike.
               In to vprašanje je danes odprto, morda bolj kot kdajkoli. Gre pa za preganjanje
               korupcije, česar se očitno bojite bolj, kot sem... <stage>/ izklop mikrofona/</stage></p>
            </sp>
            <sp xml:id="SDZ5-Redna-28-2011-05-19.sp231">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati?</p>
               <p>Gospod Rožej, izvolite.</p>
            </sp>
            <sp xml:id="SDZ5-Redna-28-2011-05-19.sp232">

               <speaker>VITO ROŽEJ:</speaker>

               <p>Bi bilo dobro slišati, po kateri politični teoriji je to, kako učinkovito se nadzira
               nadzornike, merilo za demokratičnost. Tukaj verjamem, da smo spet prišli do nekih
               ideoloških, konceptualnih nesoglasij, da tukaj stvari vidimo popolnoma drugače.
               Enkrat boste na veliko govorili o demokratičnosti z vidika referendumske ureditve in
               svobodne volje državljanov, drugič je pa nadzor nadzornikov tisti, ki naj bi to
               demokratičnost utemeljeval. Jaz sem hvaležen za to vašo zadnjo razpravo, ker sklepam,
               da je to tisto, kar vam je pač najbolj pomembno – nadziranje nadzornikov in, skratka,
               absolutni nadzor. Absolutni nadzor pa ni nekaj, kar bi bil postulat demokracije,
               ampak totalitarizma in hvala lepa za to, da ste pokazali svoj pravi obraz.</p>
            </sp>
            <sp xml:id="SDZ5-Redna-28-2011-05-19.sp233">

               <speaker>PODPREDSEDNIK DR. FRANCE CUKJATI:</speaker>

               <p>Hvala.</p>
               <p>Besedo ima gospod Sajovic kot predlagatelj.</p>
            </sp>
            <sp xml:id="SDZ5-Redna-28-2011-05-19.sp234">

               <speaker>MAG. BORUT SAJOVIC:</speaker>

               <p>Ker razpravo zaključujemo, ni stvar in ni problem v sodelovanju med Državnim zborom
               in protikorupcijsko komisijo. Jaz mislim, da je to sodelovanje dobro in o tem priča
               tudi, da na njene pobude, na njene ugotovitve spreminjamo zakonodajo. V tej točki se
               pa razhajamo v tem in nedvomno bo po razmerah, kakršne so v slovenski politiki in v
               Državnem zboru, prišlo do tega, da bo se anonimne prijave brez podpisov na podlagi
               poročil v tej okrogli dvorani uporabljalo in zlorabljalo za medsebojna politična
               obračunavanja in samo za to gre. Kajti predlog amandmaja, bom povedal še enkrat za
               zaključek, zagotovo nesorazmerno posega v zajamčeno funkcionalno samostojnost
               komisije pri obravnavi in nadzoru premoženjskega stanja in pri tem se pa niti ne
               skriva, da seveda želimo, tako kot sem povedal, s političnimi mehanizmi vdreti na
               področje, ki zadeva pomembna vprašanja varstva zasebnih podatkov in pa osebnih
               podatkov zavezancev in pa za to gre.</p>
               <p>Veliko je bilo tudi debate, kako je urejen nadzor teh funkcionarjev, ki jih
               pošiljamo v tujino. Kar se tiče evropskih poslancev, tu težave ni in so seveda še
               kako pod našim nadzorom. Kar se pa tiče funkcionarjev, ki so pa poslani s strani
               drugih inštitucij in organov s soglasjem ali pa priporočilom naše Vlade, pa jih
               seveda nadzirajo organi v tujini, ki so jih tja poslali in te zadeve mislimo, da so
               zadovoljivo in pa ustrezno urejene.</p>
            </sp>
            <sp xml:id="SDZ5-Redna-28-2011-05-19.sp235">

               <speaker>PODPREDSEDNIK DR. FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-28-2011-05-19.sp236">

               <speaker>MAG. BRANKO GRIMS:</speaker>

               <p>Samo predlagam, da na naslednjem Kolegiju Državnega zbora preučite možnost, da bi
               naročili raziskavo, kolikokrat so se spoštovani kolegi iz LDS v minulem in minulih
               mandatih sklicevali na anonimke v tem istem Državnem zboru, pa na razne časopisne
               članke, ki so se začeli, "iz dobro obveščenih krogov", brez navedbe dejanskega vira.
               Potem, za osvežitev spomina, spoštovani kolega iz LDS, bomo imeli to v pravi luči,
               kar ste ravnokar povedali.</p>
            </sp>
            <sp xml:id="SDZ5-Redna-28-2011-05-19.sp237">

               <speaker>PODPREDSEDNIK DR. FRANCE CUKJATI:</speaker>

               <p>To ni bil proceduralni predlog, ki bi šel na glasovanje. Želi še kdo razpravljati o
               2. členu in amandmaju k temu členu? Ne. Potem zaključujem razpravo o 2. členu in
               prehajamo na 3. člen ter amandma poslanskih skupin koalicije k 3. členu.</p>
               <p>Gospod Barovič, izvolite.</p>
            </sp>
            <sp xml:id="SDZ5-Redna-28-2011-05-19.sp238">

               <speaker>BOGDAN BAROVIČ:</speaker>

               <p>Hvala lepa.</p>
               <p>Jaz se bom držal Poslovnika in če govorimo o členih, govorimo o členih. Preden bom
               pa govoril o amandmaju k 3. členu, pa ostro protestiram v svojem imenu in v imenu
               Poslanske skupine in obsojam kolegij, če želite, ali pa vodstvo Državnega zbora, ker
               je striktno kršil 142. člen Poslovnika. Jaz sem na kolegiju opozoril, da ta zakon
               nikakor ne izpolnjuje tudi enega pogoja za zakon po skrajšanem postopku. Preberite
               si! Zakon, o katerem je pet ur vroče razprave, ni zakon za skrajšani postopek in
               nobenega od teh členov ne izpolnjuje. To je izsiljevanje in to je kršitev, velika
               kršitev Poslovnika in to vodstva tega Državnega zbora.</p>
               <p>3. člen, k njemu grem, od majhnega k velikemu; 3. člen govori o pristojnostih
               komisije ob sumu korupcije ali drugih kršitev, da bodo tudi tisti, ki nas gledajo
               vedeli za kaj gre. Pravi: "Komisija lahko na lastno pobudo na podlagi prijave pravne
               ali fizične osebe...", in nadaljuje: "...ali na zahtevo iz drugega odstavka tega
               člena uvede postopek zaradi suma korupcije, kršitve predpisov, nasprotja interesov,
               omejitve poslovanja, lobiranja, ocene in odprave sistemskih koruptivnih dejanj,
               kršitve etike, integritete javnega sektorja." Govori o stvareh, ki niso definirane,
               prvič. Drugič, povejte mi... In nadaljujem z amandmajem, ki se veže na drugi
               odstavek. V drugem odstavku so pa elitne skupine ljudi, ker zgoraj piše: "Pravne in
               fizične osebe lahko komisijo obvestijo ali opozorijo." Izgleda, da imamo elitne
               skupine iz drugega odstavka. No, v tej elitni skupini so bili prvotno predsednik
               republike, ki lahko še posebej seveda komisijo obvesti, Državni zbor, Državni svet,
               najmanj 10 poslancev Državnega zbora, Vlada, Računsko sodišče, Varuh človekovih
               pravic, Državna revizijska komisija, Informacijski pooblaščenec, Banka Slovenije in
               drugi samostojni državni in tako naprej. Sram me je, da take zakone sprejemamo v tem
               Državnem zboru. To, kar se tu našteva je norčevanje! Norčevanje – naštevanje ljudi,
               elitnih skupin –, ampak kar je najhuje, to je pa tisto, kar absolutno zavračamo, je
               pa ta amandma, ki pa že iz tako elitne skupine sedaj naprej še izloča. Torej, v to
               elitno skupino očitno ne sodi predsednik republike in ga izločijo. Po pameti. V to
               elitno skupino sicer sodi Državni zbor, Državni svet ali najmanj 10 poslancev pa ne.
               Zelo pametna poteza. Zakaj? Če se že gremo ovaduštvo in ovaduhe, kar to smo po tem
               zakonu, bo moral Državni zbor odločiti o tem, če bo nekdo osebo X, ki je koalicijska,
               prijavil, ali bo ta prijava, ali bo ta komisija to obravnavala, ali ne. In ker je na
               tej opozicijski strani manj ljudi in se bo odločalo, seveda bo koalicija rekla, "ne,
               osebe X pa ne dovolimo prijaviti". Ko bo obratno, ko bo ta stran prijavila osebo Y iz
               opozicije, bo zgodba enaka. Državni zbor bo moral odločati. In ker jih je tu več, bo
               obveljalo, "ja, to osebo Y pa bomo prijavili komisiji". To je to. V čem je Državni
               svet drugačen od Državnega zbora, pa ne sme sodelovati? Zakaj ne sme 10 poslancev? V
               bistvu je prvi odstavek jasen – pravne in fizične osebe. Mi vsi smo fizične osebe.
               Skratka, neumnost nad neumnostjo, že sam člen, še posebej pa amandma. Gospe in
               gospodje, res me spominja to, kar se sedaj dogaja s tem zakonom, na srednji vek, čas
               inkvizicije, ko so ženske, ki niso bile deležne dovolj pozornosti moških, ovajale
               tiste ženske, do katerih so bili moški pozorni, da so bile čarovnice, pa tudi če niso
               bile. Na žalost, življenje te dni, tu v tej državi spominja na 30. leta 20. stoletja,
               na leta 1940 do 1945, in še najbolj na leta po 1945, sploh v Stalinovi Rusiji. S tem
               zakonom izgleda, da smo čisto vsi lopovi in s tem zakonom iščemo ovaduhe in dajemo
               možnost, da bo eden drugega tožaril, eden o drugem lagal in si lahko izmislil, kar si
               bo hotel, ker ni nobene definicije o vseh osmih možnih obsodbah. Da bom plastično
               dokazal: od jutri naprej lahko jaz osebno mirno vsakega poslanca, ki je tudi župan,
               ovadim za lobiranje. Ker bo župan rekel, da bo potrdil zakon, ki ga predlaga
               koalicija, če bo ta sprejela njegov amandma, ker ta amandma govori, da bo šla cesta
               čez njegovo občino. To je čisto lobiranje. To je čisto lobiranje. Obljubil bo, da bo
               sprejel ta zakon, če bo šla cesta. Oziroma izsiljevanje, če bo rekel, "bom pa proti
               zakonu, če cesta ne bo šla čez mojo občino". Evo, zdaj pa imamo ta zakon. Če bo sin,
               moj, ali pa bom imenoval, njegov sin, podjetnik, in bo prišel k njemu v Državni zbor
               na obisk, k očetu, bo moral oče napisati poročilo, da ga je obiskal sin podjetnik. To
               govori ta zakon, če ste ga prebrali. Če je moja žena direktorica in bo prišla k meni
               na obisk, bom moral narediti zapisnik, da je prišla, da ne bo kdo mislil, da je
               prišla lobirati zato, ker je direktorica bolnice. Kam pridemo, kam pridemo? Vsi bomo
               v tem Državnem zboru tiho, z volivci se ne bomo več sestajali, kolega Juri je prej
               povedal. Z nobenim ne bomo upali več govoriti. Groza. Groza je to kar se tukaj
               dogaja. In zdaj pa še v tem 3. členu, pa z amandmajem še posebej elito delamo,
               oblikujemo elito, ki pa sme sodelovati s komisijo, kot recimo Državni zbor – ja,
               deset poslancev, nič več, pa čeprav so Državni zbor, Državni svet, ki nekako tudi
               sooblikuje naše življenje, je skupno v tej državi, pa ne. Zakaj ne? Zakaj ne
               predsednik republike, če jih že navajamo. Neke banke naštevamo, neke uradniške svete
               naštevamo, ki smejo. Kaj je to? Ali se sploh zavedamo v tem Državnem zboru, kaj sploh
               še delamo? Kaj sploh še delamo? V Slovenski nacionalni stranki nobenega od tega
               amandmajev, ki oblikujejo elitne skupine in ustvarjajo možnost ovaduštva in seveda
               izmišljevanj, da si bo lahko kdorkoli izmislil čez kogarkoli, karkoli bo hotel... Jaz
               v policijski državi ne bom živel. Strah me ni več, sram me je pa zelo.</p>
            </sp>
            <sp xml:id="SDZ5-Redna-28-2011-05-19.sp239">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Barovič, samo to pripombo: res ste omenili, pokritizirali postopek, da je
               skrajšani, ob tako zahtevnem zakonu, vendar vas moram zaradi magnetograma opozoriti,
               da o postopku, o vrsti postopka ne odloča predsednik Državnega zbora niti ne vodstvo,
               ampak vodje poslanskih skupin, preprosto, z enostavno večino pri glasovanju.</p>
               <p>Želi še kdo razpravljati o 3. členu in amandmaju k temu členu? <stage>(Nihče.)</stage> Potem
               zaključujem razpravo o 3. členu.</p>
               <p>Prehajamo na 5. člen in amandma koalicije k temu členu. Želi kdo razpravljati? Ne
               vidim roke. Potem zaključujem razpravo o 5. členu.</p>
               <p>Prehajamo na 12. člen in na razpravo o amandmaju poslanskih skupin koalicije k temu
               členu. Želi kdo razpravljati? <stage>(Ne.)</stage></p>
               <p>Prehajamo torej na 15. člen in amandma Poslanske skupine SDS k temu členu. Želi kdo
               razpravljati? Ja, gospod Barovič. Izvolite.</p>
            </sp>
            <sp xml:id="SDZ5-Redna-28-2011-05-19.sp240">

               <speaker>BOGDAN BAROVIČ:</speaker>

               <p>Sicer je bilo prej ob obravnavi 2. člena veliko govora, ampak jaz še enkrat pravim,
               jaz se bom držal tega reda. Tudi jaz se pridružujem besedam, ki jih je izrekel gospod
               Vinko Gorenak. Če kdorkoli ima vpogled oziroma možnost posredovati katerikoli ali
               papir, dokument Evropske unije, katerekoli od evropskih institucij ali katerikoli
               podzakonski ali zakonski akt države Republike Slovenije, ki prepoveduje, če se že
               nadziramo, nadzor vseh tistih, ki jih je ta država, ta republika, ta vlada in ta
               parlament poslal v tujino, se ta trenutek, če bom ta papir videl, opravičujem, zato,
               ker bom zdaj rekel, da v nasprotnem primeru je pa seveda še največji absurd, če bo ta
               amandma zavržen, potem lahko pa res rečem, da smo popolnoma v času inkvizicije. Samo
               še na tej strani moramo najti tistega, ki bo nadškof, škof ali karkoli drugega,
               rabljev je pa tako že dovolj. Kakšna razlika je med mano in gospodom Cviklom, bom
               rekel, kakšna, v čem? Razen v plači, pa pustimo, mu nisem nevoščljiv, kar naj jo ima!
               On ni odgovoren, jaz sem pa odgovoren. Kakšna je razlika? To je tako, kot če bi se
               zdaj jaz, ko sem že poslanec, preselil v Italijo, in bi tu delal lumparije in bi se
               potem vračal domov, v Italijo. Ničesar mi ne boste mogli. Nič. Ni prav. Razen, saj
               pravim, dajte nam papirje, dajte nam dokaz, da je katerikoli akt, papir, ki
               prepoveduje, da bi – če že govorimo o nadzoru, o ne vem kakšnih vsebinah še –,
               izločili te ljudi, ki jih je ta država poslala ven. Če ga ni, potem bo dokaz
               inkvizicijskega zakona to, da boste zavrnili amandma Poslanske skupine SDS. Takrat se
               pa res lahko vprašamo, kje živimo.</p>
            </sp>
            <sp xml:id="SDZ5-Redna-28-2011-05-19.sp241">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o 15. členu? <stage>(Ne.)</stage></p>
               <p>Prehajamo na 29. člen in na razpravo o amandmaju k temu členu, ki so ga predlagale
               poslanske skupine SD, Zares, DeSUS in LDS. Želi kdo razpravljati? <stage>(Nihče.)</stage></p>
               <p>Prehajamo na 33. člen in dva amandmaja k temu členu, in sicer je enega predlagala
               Poslanska skupina SDS, drugega pa SD, Zares, DeSUS in LDS. Razpravljamo o obeh. Želi
               kdo razpravljati? <stage>(Nihče.)</stage></p>
               <p>Prehajamo na 34. člen in amandma k temu členu, ki so ga predlagale poslanske skupine
               SD, Zares, DeSUS in LDS. Želi kdo razpravljati? <stage>(Nihče.)</stage></p>
               <p>S tem zaključujem razpravo o vseh amandmajih.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 11. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO – PREDLOG ZAKONA O SPREMEMBAH ZAKONA O POLICIJI, DRUGA
                  OBRAVNAVA</title>
               </p>
               <p>Predlog zakona je v obravnavo zboru predložila skupina 27 poslank in poslancev s
               prvopodpisanim Jožetom Tankom.</p>
               <p>Predlog zakona je na 32. seji, 22. 4. 2011, obravnaval Odbor za notranjo politiko,
               javno upravo in pravosodje kot matično delovno telo. Ker po končani razpravi odbor
               členov predloga zakona ni sprejel, je bila druga obravnava predloga zakona na seji
               delovnega telesa končana.</p>
               <p>Besedo dajem predstavnikom poslanskih skupin za predstavitev stališč. Besedo ima
               gospod Gvido Kres v imenu Poslanske skupine SLS. Želite besedo? <stage>(Ne.)</stage> Nikogar od
               ostalih prijavljenih ni, zato zaključujem predstavitev stališč poslanskih skupin.</p>
               <p>V skladu z razlago Komisije za poslovnik z dne 9. decembra 2009 Državni zbor
               ugotavlja, da je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>9. TOČKO DNEVNEGA REDA – PREDLOG ZAKONA O SPREMEMBAH ZAKONA O
                  VRAČANJU VLAGANJ V JAVNO TELEKOMUNIKACIJSKO OMREŽJE, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku
               Vlade, ki ga ni.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsedniku odbora,
               gospodu Bogdanu Čepiču. Prosim, izvolite, imate besedo.</p>
            </sp>
            <sp xml:id="SDZ5-Redna-28-2011-05-19.sp242">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Kolegice in kolegi!</p>
               <p>Odbor za finance in monetarno politiko je na 27. seji kot matično delovno telo
               obravnaval Predlog zakona o spremembah Zakona o vračanju vlaganj v javno
               telekomunikacijsko omrežje, ki ga je Državnemu zboru v obravnavo predložila Vlada s
               predlogom za obravnavo in sprejem predloženega zakona po skrajšanem postopku.
               Skrajšani postopek pa je bil potrjen na seji kolegija Državnega zbora dne 8. 4. 2011.</p>
               <p>Odboru je bilo posredovano mnenje Zakonodajno-pravne službe, ki je podala konkretne
               pripombe k določbam 3. in 4. člena predloga zakona, ki jih je odbor na predlog
               Ministrstva za finance upošteval v dveh sprejetih amandmajih odbora. K predloženemu
               zakonu v poslovniškem roku nihče od kvalificiranih predlagateljev ni vložil
               amandmajev. V uvodni besedi je prisotna predstavnica finančnega ministrstva navedla,
               da je besedilo posredovano v širšem sklopu popravljalnih ukrepov na podlagi
               revizijskega poročila Računskega sodišča z namenom za ureditev medsebojnih razmerij
               med družbo SOD in Republiko Slovenijo pri izvajanju vračanj v javno
               telekomunikacijsko omrežje, kjer SOD izvaja vračila v imenu in za račun države.</p>
               <p>Tako se v prvi vrsti precizira, da bo družba SOD predvidene posle opravljala v imenu
               in za račun Republike Slovenije, sredstva za poplačila vračil pa se zagotovijo v
               državnem proračunu. Po drugi strani se v prehodnih določbah ureja zatečeno stanje na
               presečni datum 31. 12. 2010 in ugotavlja oziroma določa pogoje, pod katerimi se
               medsebojne zakonske obveznosti in terjatve poplačajo. Na tej podlagi bo Republika
               Slovenija prevzela nazaj v lastništvo tiste delnice, ki so bile prvotno prenesene na
               SOD – delnice Telekoma –, po drugi strani pa bo poplačala v posameznih obrokih
               terjatve, ki jih ima družba Sod do države, upoštevaje, da je dosedanje obveznosti
               poplačevala iz založenih lastnih sredstev.</p>
               <p>V večmnenjski razpravi so bila s strani razpravljavcev k obravnavanemu besedilu
               izražena posamezna mnenja oziroma določeni pomisleki. Zlasti gre po mnenju
               predstavnice predlagateljice pritrditi stališču o nepotrebnosti predloženega
               besedila, pač pa velja poudariti, da agent svojih sredstev ne porablja za plačilo
               svojih obveznosti, ki jih mora plačati kot agent, ampak jih je obvezan plačati tisti,
               ki je zastopan, in to je Republika Slovenija. Že iz tega razloga je rešitev v
               veljavnem Zakonu o vračanju vlaganj v telekomunikacijsko omrežje nekonsistentna in je
               opozorilo Računskega sodišča za predložitev novelacije besedila na mestu in
               upravičeno.</p>
               <p>V nadaljevanju je odbor na podlagi 131. člena Poslovnika Državnega zbora sprejel
               amandma k 3. in novi 4.a člen, ter v skladu s 128. členom Poslovnika glasoval o
               členih predloga zakona in jih sprejel. Glede na sprejeta amandmaja je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerem sta oba amandmaja vključena, dopolnjen
               predlog zakona pa ste dobili z gradivom.</p>
            </sp>
            <sp xml:id="SDZ5-Redna-28-2011-05-19.sp243">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospa Silva Črnugelj bo predstavila
               stališče Poslanske skupine Socialnih demokratov.</p>
            </sp>
            <sp xml:id="SDZ5-Redna-28-2011-05-19.sp244">

               <speaker>SILVA ČRNUGELJ:</speaker>

               <p>Lepo pozdravljeni kolegi in kolegice, gospod predsedujoči!</p>
               <p>Spremembe zakona določajo vir financiranja vračanja vlaganj v javno
               telekomunikacijsko mrežo, in sicer se potrebna sredstva zagotavljajo v državnem
               proračunu. Načela sprememb izhajajo iz temeljne pripombe Računskega sodišča, ki je
               navedlo, da prenos delnic družbe Telekom ni bil potreben, obenem pa tudi opozorilo,
               da vračila vlaganj iz lastnih sredstev družbe SOD ogroža pri izplačilih upravičence
               po predpisih, ki urejajo denacionalizacijo. Poglavitna rešitev iz spremembe zakona je
               določilo, da Republika Slovenija in družba SOD s posebno pogodbo uredita vračila
               sredstev, ki jih je družba SOD od leta 2007 izplačala upravičencem po tem zakonu ter
               prenos 653.548 delnic družbe Telekom d. d. na državo, ki jih je družba SOD pridobila
               za izvajanje tega zakona. V Revizijskem poročilu o predlogu zaključnega računa
               proračuna Republike Slovenije za leto 2009 pa Računsko sodišče ugotavlja, da lahko
               Republika Slovenije zagotovi dodatno finančno ali stvarno premoženje za izpolnjevanje
               obveznosti po zakonu šele potem, ko se nesporno izkaže, da sredstva iz prodaje delnic
               družbe Telekom d.d. ne zadostujejo za izpolnitev vseh obveznosti po zakonu. Na
               podlagi navedenega Računsko sodišče ugotavlja, da je bila pogodba o ureditvi načina
               plačila obveznosti iz naslova vlaganj v javno telekomunikacijsko omrežje sklenjena v
               nasprotju z določili zakona. Po veljavnem zakonu se sredstva za izvajanje zakona
               zagotavljajo iz desetodstotnega deleža družbe Telekom d. d., ki ga je Republika
               Slovenija s posebno pogodbo neodplačno prenesla na družbo SOD. Če navedeni vir
               financiranja ne zadošča za vračanje vlaganj in kritje z njim povezanih stroškov, se
               vir dodatno zagotovi s posebnim finančnim oziroma stvarnim premoženjem, ki ga
               Republika Slovenija s posebno pogodbo prenese na družbo SOD. Zakon tako določa, da
               dokler desetodstotni delež družbe Telekom d. d. ni prodan, zagotavlja likvidnost za
               izplačilo vlaganj družba SOD iz lastnih sredstev.</p>
               <p>Glede na to, da je zavezanka za izplačevanje obveznosti po zakonu Republika
               Slovenija, ki bi morala v svojih poslovnih knjigah izkazovati vse poslovne dogodke v
               zvezi z izvajanjem zakona, je treba spremeniti vir za izplačilo vračanj vlaganj v
               javno telekomunikacijsko omrežje, in sicer tako, da bodo edini vir za poplačilo
               obveznosti predstavljala sredstva iz državnega proračuna.</p>
               <p>Zaradi predlagane spremembe ne bo več potrebna določba o neporabljenih sredstvih.
               Takoj po uveljavitvi navedenih sprememb bo treba s posebno pogodbo urediti tudi
               razmerja med SOD in Republiko Slovenijo glede sredstev, ki jih je družba SOD že
               izplačala oziroma založila iz lastnih sredstev, in sicer od leta 2007, ko so bila
               zagotovljena prva vračila vlaganj. V pogodbi bo treba urediti tudi način in rok
               prinosa delnic družbe Telekom d. d., ki jih je Republika Slovenija prenesla na družbo
               SOD za izvajanje zakona, nazaj na Republiko Slovenijo. Ker Republika Slovenija po
               Zakonu o poroštvu Republike Slovenije za obveznosti Slovenske odškodninske družbe, d.
               d., iz naslova kreditov, najetih za financiranje Slovenske odškodninske družbe, d.
               d., v letu 2009 posredno jamči za obveznosti družbe SOD, bo morebitni primanjkljaj za
               pokrivanje obveznosti družbe SOD pokrila ob izteku življenjske dobe poroštva v
               primeru, če njegovo premoženje ne bi zadoščalo za pokrivanje vseh obveznosti družbe.
               Poslanska skupina Socialnih demokratov bo zakon podprla, saj so z njim razčiščena vsa
               razmerja med državo in Slovensko odškodninsko družbo za področje vračanj vlaganj v
               telekomunikacijska omrežja. Hvala lepa.</p>
            </sp>
            <sp xml:id="SDZ5-Redna-28-2011-05-19.sp245">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zvonko Černač bo predstavil stališče Poslanske skupine Slovenske demokratske
               stranke</p>
            </sp>
            <sp xml:id="SDZ5-Redna-28-2011-05-19.sp246">

               <speaker>ZVONKO ČERNAČ:</speaker>

               <p>Spoštovani vsi prisotni!</p>
               <p>V poslanski skupini Slovenske demokratske stranke te novele zakona ne bomo podprli,
               ker ni potrebna. Ne le zaradi tega, ker ne rešuje ničesar, pač pa tudi zato, ker v
               formalnem smislu dodatno obremenjuje javne finance in povečuje dolg državnega
               proračuna.</p>
               <p>Novela naj bi sledila mnenju Računskega sodišča. Če pustimo ob strani dvoličnost
               predlagatelja, ki odločitve Računskega sodišča spoštuje tam, kjer mu to ustreza,
               drugje pa ne, je treba vseeno povedati, da je Računsko sodišče v revizijskem poročilu
               med drugim ugotovilo, da lahko Republika Slovenija zagotovi dodano finančno ali
               stvarno premoženje za izpolnjevanje obveznosti po Zakonu o vračanju vlaganj v javno
               telekomunikacijsko omrežje šele po tistem, ko se nesporno izkaže, da sredstva iz
               prodaje delnic družbe Telekom ne zadostujejo za izpolnitev vseh obveznosti po tem
               zakonu. Po ocenah delnice Telekoma zadostujejo za poplačilo vseh obveznosti in ni
               treba s tem dodatno obremenjevati javnih financ oziroma državnega proračuna.</p>
               <p>Torej se je Računsko sodišče na nek način tudi postavilo na stališče, da je prav to,
               kar tudi sami zagovarjamo, da se vračilo vlaganj v javno telekomunikacijsko omrežje
               črpa od tam, kjer so bila ta vlaganja tudi izvršena in kjer se je zaradi teh vlaganj
               povečalo premoženje družbe Telekom. Sredstva naj se torej vračajo iz tega premoženja,
               ne pa iz javnih financ, iz državnega proračuna, tako da povečujejo dolg državnega
               proračuna, in na škodo drugih potreb. Iz tega razloga ta sprememba ni potrebna, po
               vsebinski plati pa itak ne ureja ničesar. Namesto da bi Vlada stremela k
               razbremenjevanju javnih financ, jih dodatno obremenjuje na vseh področjih, ne samo na
               tem. Spomnimo se samo nekaj primerov, ki smo jim bili priča v zadnjih dveh letih.
               Eden izmed zelo pomembnih je recimo zagotavljanje sredstev za stabilnost pokojninske
               blagajne. V preteklih letih je KAD zagotavljal sredstva za stabilnost pokojninske
               blagajne v višini 100 milijonov evrov letno. V letošnjem letu samo še v višini 50
               milijonov evrov letno. Preostanek naj bi zagotavljal državni proračun. Zakaj? Ali ni
               oportuno, da se sredstva za stabilnost pokojninske blagajne v največji meri
               zagotavljajo iz tistih virov, kjer gre za upravljanje državnega premoženja in učinke
               iz naslova tega upravljanja, saj so vendar vse to premoženje ustvarili predvsem
               tisti, ki so sedaj v pokoju. In prav je, da se efekti tega premoženja vračajo nazaj
               njim, ne pa da se jih straši, da bo denarja zmanjkalo zaradi tega, ker so potrebe
               državnega proračuna vedno večje, tudi zaradi tega, ker se obremenjujejo z
               nepotrebnimi izdatki na tak način, kot smo jim priča v primeru novele tega zakona.</p>
               <p>Gremo naprej. Slovenske železnice se bodo sanirale iz državnega proračuna. Zanimivo.
               Zakaj? Ali zaradi tega, ker je bila ta vlada nesposobna v pogajanjih s strateškim
               partnerjem, ki jih je vodila na pionirski način, tako da je izgubila na eni strani
               celotno kredibilnost, na drugi strani pa odvrnila vse potencialne vlagatelje, ki bi
               bili pripravljeni brez obremenjevanja javnih sredstev in večanja javnega dolga
               prispevati k modernizaciji tega sistema? Zakaj je treba dodatno obremenjevati državni
               proračun in javne finance tam, kjer to ni potrebno, in zaradi teh nespametnih
               odločitev strašiti upokojence, da ne bo denarja za njihove pokojnine?</p>
               <p>Gremo naprej. Sanacija največje državne banke iz žepov davkoplačevalcev – torej,
               posredno iz žepov tistih, ki imajo najmanj, upokojencev z najnižjimi pokojninami.
               Spomnimo se, v letošnjem letu 250 milijonov evrov državnega denarja,
               davkoplačevalskega denarja za sanacijo sistema, v katerem je ogromno dubioz,
               zgrešenih naložb in postavk, prek katerih so se v preteklih letih izdatno odebelili
               raznorazni tajkuni na račun tistih, katerim se grozi, da bodo zaradi tega ostali brez
               pokojnin. In ta novela zakona, ki jo imamo danes na mizi, je sicer manjši del tega
               problema. Če pogledamo obseg sredstev, je relativno majhen. V večini so bila tudi že
               poplačana, ostalo je še približno 4 milijone evrov za vrniti, ne glede na to pa ste
               na predlog Vlade vladajoči v tem mandatu že sprejeli poroštva Slovenski odškodninski
               družbi za ta namen in za poplačilo teh vlaganj, enkrat v višini 180 milijonov evrov,
               drugič v višini 300 milijonov evrov. In sedaj naj bi dodatno, kljub temu, da je za to
               dobil zagotovljeno poroštvo, ta SOD, še prevzemali te obveznosti v državni proračun.
               Trikrat, petkrat ali stokrat narobe, če želite, na tak način se ne dela, na tak način
               se ne gospodari z javnim premoženjem in z javnimi financami. Vlaganja naj se
               poplačajo tam, kjer so tudi bila izvršena. Zaradi tega v Poslanski skupini Slovenske
               demokratske stranke, ne samo da ne bomo podprli tega zakona, glasovali bomo proti.
               Hvala.</p>
            </sp>
            <sp xml:id="SDZ5-Redna-28-2011-05-19.sp247">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vili Trofenik bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-28-2011-05-19.sp248">

               <speaker>VILI TROFENIK:</speaker>

               <p>Lep pozdrav vsem prisotnim! Hvala za besedo.</p>
               <p>Predlagana sprememba Zakona o vračanju vlaganj v javno telekomunikacijsko omrežje je
               potrebno zaradi sanacije stanja oziroma odprave nepravilnosti, ki so nastale s
               prenosom 653.548 delnic družbe Telekom v letu 2007 na SOD z namenom zagotovitve
               premoženja za poplačilo obveznosti Republike Slovenije iz naslova vračanj v javno
               telekomunikacijsko omrežje oziroma ki so bile razkrite v revizijskem poročilu
               Računskega sodišča iz leta 2009, ki se nanaša na revizijo smotrnosti poslovanja
               Slovenske odškodninske družbe. Računsko sodišče je v reviziji ugotovilo, da prenos
               omenjenih delnic na SOD ni bil potreben, in da omenjena na SOD prenešena obveznost
               vračanja vlaganj v javno telekomunikacijsko omrežje ogroža izvajanje temeljnih nalog
               Slovenske odškodninske družbe na področju obveznosti iz naslova denacionalizacije, za
               katere je bila omenjena družba ustanovljena. Ker je po zakonu obveznost vračanj
               vlaganj v javno telekomunikacijsko omrežje obveznost Republike Slovenije in ne SOD,
               je in bo tudi v bodoče SOD opravljal to nalogo kot agent v imenu in za račun
               Republike Slovenije. S predloženo spremembo zakona se zagotavljajo finančni viri za
               poplačilo 158 milijonov evrov obveznosti, ki jih je SOD poravnal v imenu in za račun
               Republike Slovenije vlagateljem v javno telekomunikacijsko omrežje v obdobju do 30.
               9. 2010, in še dodatnih cirka 4,2 milijona evrov, na kolikor se ocenjujejo še odprte
               obveznosti iz naslova vračanj po omenjenem zakonu. Potrebna finančna sredstva skupaj
               s pripadajočimi obrestmi bo državni proračun povrnil Slovenski odškodninski dužbi v
               10 polletnih obrokih, v obdobju od leta 2012 do 2016, prenesene delnice družbe
               Telekom pa bo SOD vrnil v last Republiki Sloveniji. Medsebojna razmerja iz tega
               naslova, vključno z načinom zavarovanja poroštev za najete kredite SOD, s pomočjo
               katerih je SOD poplačal navedene obveznosti, pa bosta SOD in Republika Slovenija
               uredili s posebno pogodbo, najpozneje v 60 dneh po uveljavitvi tega zakona.</p>
               <p>V naši poslanski skupini bomo predloženi zakon, vključno z dopolnitvami, sprejetimi
               na matičnem delovnem telesu, ki predloženo besedilo izboljšujejo v skladu s
               pripombami Zakonodajno-pravne službe, podprli, čeprav se zavedamo, da gre za dodatno
               obremenitev državnega proračuna, vendar gre tudi za čiščenje dela javnih financ
               oziroma državnih obveznosti.</p>
               <p>Hvala lepa.</p>
            </sp>
            <sp xml:id="SDZ5-Redna-28-2011-05-19.sp249">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matjaž Zanoškar bo predstavil stališče Poslanske skupine Demokratične stranke
               upokojencev.</p>
            </sp>
            <sp xml:id="SDZ5-Redna-28-2011-05-19.sp250">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči, kolegice in kolegi!</p>
               <p>Dovolite, da predstavim stališče Poslanske skupine DeSUS glede Predloga zakona o
               spremembah Zakona o vračanju vlaganj v javno telekomunikacijsko omrežje.</p>
               <p>Predlog zakona je logična posledica upoštevanja mnenja Računskega sodišča, ki je v
               lanskem letu opravilo revizijo smotrnosti poslovanja Slovenske odškodninske družbe
               pri poravnavanju njenih obveznostih od leta 2004 do 2007 in ugotovilo določene
               nepravilnosti pri izvajanju nalog. V Poslanski skupini DeSUS trdno stojimo na načelu,
               da je treba mnenja, ugotovitve in priporočila tega neodvisnega organa, torej
               Računskega sodišča, dosledno spoštovati, saj nam to narekuje ne samo pravna in
               moralna kultura, temveč tudi politična kultura. Žal se zadnje čase vse več in vse
               prepogosteje dogaja, da ostajajo mnenja preslišana.</p>
               <p>Tokratni predlog torej upošteva ugotovitve tega organa. Po mnenju Poslanske skupine
               DeSUS predlog primerno rešuje notranje nekonsistentnosti, ki se nanašajo na razmerje
               med družbo SOD, ki izvaja vračanja v telekomunikacijsko omrežje v imenu in za račun
               države, in za samo državo Republiko Slovenijo. Računsko sodišče je namreč ugotovilo,
               da prenos delnic družbe Telekom v last družbe SOD ni bil potreben, saj gre pri
               izvajanju tega zakona za poslovanje družbe SOD v imenu in za račun Republike
               Slovenije. Tako lahko država zagotovi dodatno finančno in stvarno premoženje za
               izpolnjevanje obveznosti SOD šele potem, ko se nesporno izkaže, da sredstva iz
               prodaje delnic družbe Telekom ne zadostujejo za izpolnitev vseh obveznosti.</p>
               <p>Z noveliranjem se tako določi vir financiranja vračanja vlaganj v javno
               telekomunikacijsko omrežje, in sicer se potrebna sredstva zagotovijo v državnem
               proračunu. Poglavitna rešitev pa se nanaša na določilo, da država in družba SOD s
               posebno pogodbo uredita vračilo sredstev, ki jih je družba SOD od leta 2007 izplačala
               upravičencem po tem zakonu, ter prenos delnic družbe Telekom, ki jih je družba SOD
               pridobila za izvajanje tega zakona.</p>
               <p>Predlagana novela torej ne posega v sam koncept osnovnega zakona, temveč podaja
               rešitve, ki so vsebinsko identične tistim, ki smo jih že potrdili pri zakonu o
               poplačilu odškodnin, na primer žrtvam vojnega in povojnega nasilja. Torej gre za
               upoštevanje ugotovitev Računskega sodišča in s tega vidika bo za poslansko skupino
               DeSUS mnenje, po katerem bomo novelo potrdili. Hvala.</p>
            </sp>
            <sp xml:id="SDZ5-Redna-28-2011-05-19.sp251">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Barovič bo predstavil stališče Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Redna-28-2011-05-19.sp252">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovana gospa državna sekretarka, kolegice
               in kolegi!</p>
               <p>S predlogom zakona se spreminja vir financiranja vračanj vlaganj v
               telekomunikacijsko omrežje, in sicer naj bi se sredstva zagotavljala v proračunu
               Republike Slovenije, namesto določenega desetodstotnega deleža delnic družbe Telekom
               d. d., ki je bil neodplačno prenesen na Slovensko odškodninsko družbo. Iz ocene
               finančnih posledic zakona za proračun glede neizplačanih obveznosti do upravičencev
               je navedeno zgolj predvidevanje SOD, pa čeprav bi lahko predlagatelj, magari prek
               državnega pravobranilstva, ki sodeluje v postopkih za sklenitev poravnav, pridobil
               natančnejše ocene. Za vlaganje zahtevkov je bil določen prekluzivni rok, tako da po
               logiki morajo biti vsi zahtevki znani, podlaga za ugotavljanje višine vračila pa je
               tudi določena, kar pripelje po matematični logiki do natančnih podatkov. To je
               izločitev iz navedkov Zakonodajno-pravne službe. V uvodni besedi na matičnem delovnem
               telesu je predstavnica predlagateljice zakona poudarila, da je Računsko sodišče ob
               opravljeni reviziji smotrnosti poslovanja Slovenske odškodninske družbe od leta 2004
               do 2007 ugotovilo določene nepravilnosti pri izvajanju nalog, ki jih je družba SOD
               opravljala v imenu in za račun Republike Slovenije. Torej, v tem primeru gre za
               popravljalne ukrepe, zaradi katerih je Računsko sodišče pozvalo celo k razrešitvi
               ministra za finance. To tezo bi sicer lahko mi sprejeli, če ne bi tudi kolegi iz
               drugih strank opozorili, da na podlagi – to je pa zdaj bistvo – ugotovitve Računskega
               sodišča Republika Slovenija zagotovi dodatno finančno ali stvarno premoženje za
               izpolnjevanje obveznosti po Zakonu o vračanju vlaganj v javno telekomunikacijsko
               omrežje šele potem, ko se nesporno izkaže, da sredstva iz prodaje delnic družbe
               Telekom ne zadostujejo za izpolnitev vseh obveznosti. In v končni fazi je Republika
               Slovenija tista, ki jamči za tovrstne obveznosti. In že spet smo priča, kot
               ničkolikokrat, različnih tolmačenj Vlade, Računskega sodišča. Mogoče pa je v ozadju
               kaj drugega. Mogoče pa je v ozadju reševanje Telekoma, ki očitno postaja nasedla
               investicija, z nesposobno upravo, ki se združuje sama s seboj. Dejstvo je, da s
               sprejemom te novele vsa obveznost plačevanja upravičencem preide na proračun. Kdo se
               bo dodatno zadolževal? Država? In če, še huje je, da niti približno ne vemo, za
               koliko. V Slovenski nacionalni stranki, spoštovane kolegice in kolegi, menimo, da to
               ni kupovanje mačka v žaklju. Zaradi tega lahko začnemo razmišljati o finančni
               kapitulaciji te države. Zato v Slovenski nacionalni stranki z vso previdnostjo, ob
               vsem, kar je bilo že našteto, tega zakona ne smemo in ne moremo sprejeti. Slovenska
               nacionalna stranka bo glasovala proti.</p>
            </sp>
            <sp xml:id="SDZ5-Redna-28-2011-05-19.sp253">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Borut Sajovic bo predstavil stališča Poslanskega kluba Liberalne demokracije
               Slovenije.</p>
            </sp>
            <sp xml:id="SDZ5-Redna-28-2011-05-19.sp254">

               <speaker>MAG. BORUT SAJOVIC:</speaker>

               <p>Hvala za besedo, prijazen pozdrav sekretarki!</p>
               <p>Seveda v življenju rečemo velikokrat, da če pri denarju ni reda, potem ga ni nikjer,
               in zato smo v Poslanskem klubu Liberalne demokracije Slovenije veseli, da se to
               nerešeno – leta in leta – razmerje med SOD, državo in Telekomom končno uredi in
               postavi na trdne, zdrave in pravne temelje. Sama novela Zakona o vračanju vlaganj v
               javno telekomunikacijsko omrežje je že tretji zakon v nizu novel zakonov, ki sledijo
               zahtevam Računskega sodišča, povezanih z razjasnitvijo odnosov med Slovensko
               odškodninsko družbo in Republiko Slovenijo.</p>
               <p>Zgodovinsko je dobro znano, da je SOD v več primerih deloval kot agent, ki je v
               imenu in za račun opravljal posamezne zakonsko določene posle, pri čemer pa relacije
               do sedaj, po mnenju Računskega sodišča, niso bile ustrezno urejene. Je pa nastala
               glavna težava, ker obveznosti niso bile pravilno evidentirane, kar z vidika javnih
               financ pomeni nedopustno napako ali težavo. Z vidika Računskega sodišča je tako kot v
               prejšnjih primerih najbolj problematično stanje obveznosti in terjatev, ki jih imata
               SOD in Republika Slovenija. Zato se z zakonom določa, da se sredstva za poplačilo
               vračil zagotavlja v proračunu, medtem ko se za nazaj ugotavlja stanje, ki je bilo na
               dan 31. 12. 2010 z vidika terjatev. Za razjasnitev razmerij se določa, da Republika
               Slovenija prevzame nazaj v lastništvo delnice Telekoma, medtem ko mora Republika
               Slovenija poplačati svoje finančne obveznosti, ki bodo s tem nastale do SOD, ki pa je
               v preteklosti iz lastnih sredstev poplačeval vračila za vlaganje v telekomunikacije.
               Z zakonom se tudi določa, da se ugotovi dejansko stanje terjatev in obveznosti med
               tema dvema subjektoma, kajti v ta namen namreč 3. člen zakona določa, da Slovenska
               odškodninska družba in Republika Slovenija na dan 31. decembra 2010 z zapisnikom, ki
               ga sestavita in podpišeta, ugotovita, najpozneje v 45 dneh od uveljavitve tega
               zakona, in sicer, da dorečeta na eni strani višino izplačanih sredstev za izplačilo
               obveznosti po zakonu, drugič, višino sredstev, prejetih od dividend iz imetništva
               delnic družbe Telekom, tretjič, višino sredstev, ki jih je SOD prejel od Republike
               Slovenije za izplačilo obveznosti po zakonu, in kot zadnje, četrtič, višino sredstev,
               ki jih je SOD od leta 2007 založil za izplačilo obveznosti po zakonu namesto države
               in jih še ni prejel povrnjenih. S tem se bodo dokončno razjasnile obveznosti
               Republike Slovenije do družbe SOD, s pogodbo med njima pa se določa tudi dinamiko,
               kako se bodo te zapadle obveznosti poravnale, kot tudi ostale finančne podrobnosti.</p>
               <p>Mnenje Poslanskega kluba Liberalne demokracije Slovenije je, da predlagani zakon
               ustrezno rešuje podedovane zatečene nastale težave, zato ga bomo soglasno podprli.
           </p>
            </sp>
            <sp xml:id="SDZ5-Redna-28-2011-05-19.sp255">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vili Rezman bo predstavil stališče Poslanske skupine nepovezanih poslancev.
           </p>
            </sp>
            <sp xml:id="SDZ5-Redna-28-2011-05-19.sp256">

               <speaker>VILI REZMAN:</speaker>

               <p>Hvala lepa.</p>
               <p>Zakon o vračanju vlaganj v javno telekomunikacijsko omrežje je dolg po naslovu, je
               relativno skromen po številu členov, zato je tudi skrajšani postopek predviden in bi
               pravzaprav sprejetje tega zakona moralo biti več ali manj rutinsko opravilo, če
               seveda dovolj resno jemljemo opozorila oziroma razkritja revizije Računskega sodišča
               in če jih tudi kanimo upoštevati.</p>
               <p>Kar je pri tem zakonu nekoliko nenavadno, je, da nimamo tistega običajnega poglavja
               o mednarodnih primerjavah, torej, kako drugje takšne stvari rešujejo – zato, ker to
               ni mogoče. To pa ni mogoče iz enega zelo preprostega razloga: takrat, ko se je
               vlagalo v to javno telekomunikacijsko omrežje, smo v Sloveniji pokazali še enkrat
               znova neko posebno inovativnost, ki je drugod niso zmogli, in sicer na način, da smo
               javno telekomunikacijsko, infrastrukturno omrežje gradili z zasebnimi sredstvi. To je
               treba omeniti predvsem zavoljo tega, ker se zdi, da je pomenljivo spomniti na to, da
               se je na podoben način gradilo še kaj. Spomnimo se, nekateri vemo, da so morali
               investitorji založiti denar za izgradnjo, recimo, trafopostaj in hkrati podpisati
               pogodbo, da te trafopostaje ne bodo njihove, ko bodo zgrajene, ampak bodo prešle v
               last nekoga drugega. Tudi to je bila posebna inovativnost, ki pa do danes ni bila
               kompenzirana. Ampak to telekomunikacijsko omrežje je bilo zgrajeno, torej način je
               bil učinkovit. Napake je želel popraviti zakon, o katerem govorimo, in popravil jih
               je potem, ko je bilo na to opozorjeno s strani Računskega sodišča. Revizija je pač
               pokazala vse to, kar so predstavili kolegi že pred menoj. Jaz bi pa opozoril samo na
               to, da Računsko sodišče torej terja ukrepanje in da je nekako nelogično ugotovljene
               napake in nepravilnosti preprosto zanikati in se ne podrediti zahtevi, da se napake
               popravijo.</p>
               <p>Rešitve so pravzaprav bolj ali manj v enem delu računovodske, seveda z velikimi
               finančnimi posledicami, in te rešitve je treba izvršiti. Kar se tiče posledic za
               pravega zavezanca – za Republiko Slovenijo in ne za Slovensko odškodninsko družbo –,
               pa je treba zagotoviti sredstva v proračunu in jih v naslednjih letih, kakor je
               predvideno, v polletnih obrokih tudi povrniti. Na ta način bomo mi zagotovili, da se
               bodo napake popravile, da bo računovodsko in pravno stanje korektno, in če je gradnja
               in vračilo sredstev bilo, če sta stvar preteklosti, je pa stvar prihodnosti, kako
               zagotoviti ta sredstva za vračilo Slovenski odškodninski družbi, za vse tisto, kar je
               morala zalagati, s čimer je imela stroške, in za vse stroške, ki jih je imela s samim
               operativnim izvajanjem. Ampak to je cena te napake in zato, ker je to napako treba
               popraviti, bomo poslanci nepovezane skupine solidarno seveda ta predlog zakona
               podprli.</p>
            </sp>
            <sp xml:id="SDZ5-Redna-28-2011-05-19.sp257">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 11. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA PREDLOG ZAKONA O SPREMEMBAH
                  ZAKONA O IZDAJI OBVEZNIC ZA PLAČILO ODŠKODNINE ZA ZAPLENJENO PREMOŽENJE ZARADI
                  RAZVELJAVITVE KAZNI ZAPLEMBE PREMOŽENJA.</title>
               </p>
               <p>Predlog zakona je v obravnavo zboru predložila Vlada. Besedo dajem predstavnici
               Vlade za dopolnilno obrazložitev predloga zakona.</p>
               <p>Gospa Vraničar, državna sekretarka na ministrstvu, izvolite, imate besedo.</p>
            </sp>
            <sp xml:id="SDZ5-Redna-28-2011-05-19.sp258">

               <speaker>MATEJA VRANIČAR:</speaker>

               <p>Hvala lepa gospod predsedujoči. Spoštovane poslanke, gospodje poslanci!</p>
               <p>Tudi novela Zakona o izdaji obveznic za plačilo odškodnine za zaplenjeno premoženje
               zaradi razveljavitve kazni zaplembe premoženja je pripravljena na podlagi zahteve
               Računskega sodišča, postavljene ob izvedbi revizije smotrnosti izvajanja poslov, ki
               jih za državo kot agent opravlja družba SOD.</p>
               <p>Računsko sodišče je namreč ugotovilo, da obstoječi pravni akti ne določajo dovolj
               natančno razmerja med Republiko Slovenijo in SOD, in da bi moralo biti iz predpisov
               jasno razvidno, da SOD pri izvajanju le-teh posluje v imenu in za račun Republike
               Slovenije.</p>
               <p>Pri izvajanju predmetnega zakona družba SOD izvaja v imenu in za račun države naloge
               v zvezi z izdajo, vročanjem in izplačevanjem obveznic ter obračunavanjem obresti. V
               skladu z napotilom Računskega sodišča zato predlagamo spremembo zakona tako, da se
               jasno ureja financiranje nalog iz zakona za bodoče obveznosti, predvideva plačilo za
               opravljene posle s strani SOD in določajo obveznosti Republike Slovenije do družbe
               SOD za nazaj, torej za že izvedene aktivnosti.</p>
               <p>Slednje se bo uredilo s posebno pogodbo, ki bo določila tudi način in dinamiko
               plačila. Zaostale obveznosti se bodo poravnavale od leta 2012 do 2016, obrestna mera
               določanja v višini šestmesečnega euribor pa bo družbi SOD zagotavljala realno
               ohranjaje vrednosti terjatve. Gre za relativno kratek zakon, ki, kot rečeno, sledi
               napotilom Računskega sodišča; tudi v fazi priprave besedila zakona in njegovega
               usklajevanja smo pridobili pozitivno mnenje Računskega sodišča k predlaganim
               rešitvam.</p>
               <p>Upoštevaje vse navedeno, predvsem pa upoštevaje namen predloga zakona Vlada predlaga
               Državnemu zboru, da predlog zakona potrdi tako v drugi kot tudi v tretji obravnavi.
               Hvala lepa.</p>
            </sp>
            <sp xml:id="SDZ5-Redna-28-2011-05-19.sp259">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo podpredsedniku odbora,
               mag. Radovanu Žerjavu. Izvolite, imate besedo.</p>
            </sp>
            <sp xml:id="SDZ5-Redna-28-2011-05-19.sp260">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Odbor je predlog zakona kot matično delovno telo obravnaval na 27. seji 5. maja.
               Odboru je bilo posredovano mnenje Zakonodajno-pravne službe, ki je oblikovala
               konkretne pripombe k 2., 3. in 4. členu predloga zakona. Pri vloženemu zakonu v
               poslovniško določenem roku ni bilo vloženih amandmajev.</p>
               <p>Kot dodatno gradivo je odbor prejel predlog za amandma odbora k 3. členu, ki ga je
               na podlagi pripomb Zakonodajno-pravne službe pripravilo Ministrstvo za finance. Odbor
               o predlaganih rešitvah ni razpravljal, na podlagi 131. člena Poslovnika Državnega
               zbora pa je ob upoštevanju predloga za amandma odbora, ki ga je pripravilo
               Ministrstvo za finance, oblikoval in sprejel svoj amandma k 3. členu. Odbor je
               glasoval o členih predloga zakona in jih sprejel. Sprejeti amandma je vključen v
               dopolnjen predlog zakona, ki je sestavni del poročila odbora. Hvala.</p>
            </sp>
            <sp xml:id="SDZ5-Redna-28-2011-05-19.sp261">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin.</p>
               <p>Besedo dajem gospodu Iztoku Podkrižniku, ki bo predstavil stališče Poslanske skupine
               Slovenske demokratske stranke.</p>
            </sp>
            <sp xml:id="SDZ5-Redna-28-2011-05-19.sp262">

               <speaker>IZTOK PODKRIŽNIK:</speaker>

               <p>Predsedujoči, hvala za besedo. Spoštovani prisotni!</p>
               <p>Ker gre za podobno problematiko, kot smo jo obravnavali pri prejšnjem zakonu, s tem,
               da gre v temu primeru za poplačilo obveznosti glede na izdane obveznosti za plačilo
               odškodnine, za zaplenjeno premoženje – tudi v temu primeru Računsko sodišče zahteva
               od Vlade, da opravi oziroma spremeni zakonske rešitve tako, da bo jasno, da v temu
               primeru družba SOD nastopa v imenu in za račun Republike Slovenije. In v ta namen s
               prehodnimi in končnimi določbami tudi na podoben način kot v prejšnjem zakonu ureja
               ureditev zatečenega stanja – popis medsebojnih obveznosti in terjatev ter sklenitev
               pogodbe, s katero določa medsebojne pravice in obveznosti. Načelo dopolnitev in
               sprememb izhaja iz temeljne pripombe Računskega sodišča, izražene v revizijskem
               poročilu, in sicer, da opravlja družba SOD posle v imenu in za račun države. S tem
               načinom se pojasnijo razmerja med Republiko Slovenijo in družbo SOD, ki so bila pred
               spremembo zakona nedorečena. Tako se bo vzpostavil pregleden in razmejen odnos med
               Republiko Slovenijo in družbo SOD za nazaj in za naprej.</p>
               <p>Predlog zakona nima finančnih posledic za druga javna finančna sredstva, tako da v
               Poslanski skupini SDS predlog podpiramo. Hvala.</p>
            </sp>
            <sp xml:id="SDZ5-Redna-28-2011-05-19.sp263">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vili Trofenik bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-28-2011-05-19.sp264">

               <speaker>VILI TROFENIK:</speaker>

               <p>Še enkrat hvala lepa za besedo.</p>
               <p>Predložene spremembe Zakona o izdaji obveznic za plačilo odškodnine za zaplenjeno
               premoženje zaradi razveljavitve kazni zaplembe premoženja so danes drugi primer
               zakona, ki bi mu lahko rekli čiščenje državne blagajne ali njenih predalov. Podobno
               kot prenos plačila obveznosti iz naslova vlaganj v javno telekomunikacijsko omrežje
               na SOD je tudi prenos obveznosti plačila odškodnin za zaplenjeno premoženje – prav
               tako na SOD – bil v preteklosti preveč nedomišljeno, da ne rečem neodgovorno dejanje,
               ki je na eni strani ogrožalo temeljne naloge SOD, to je vračila odškodnin iz naslova
               denacionalizacije, na drugi strani pa se je zamegljevalo dejanske stroške oziroma
               stanje državne blagajne.</p>
               <p>S predloženim zakonom se sanira nedopustno stanje, ki ga je na podlagi opravljene
               revizije ugotovilo in razkrilo Računsko sodišče v svojem poročilu. Za plačilo
               zapadlih kuponov upravičencev – izročenih en milijon štiristo oseminštirideset tisoč
               dvesto štirideset obveznic od dveh milijonov evrov izdanih obveznic za poplačilo
               obveznosti iz naslova odškodnin za zaplenjeno premoženje – je SOD do 30. septembra
               2010 izplačala dobrih 56 milijonov evrov iz lastnih sredstev. Do leta 2015, ko
               zapadejo zadnji kuponi teh obveznic, pa bo treba zagotoviti v državnem proračunu še
               okoli 36 milijonov evrov. Obveznosti Republike Slovenije iz državnega proračuna do
               SOD za to vrsto agentskih poslov, ki jih izvaja SOD po zakonu o izdaji obveznic za
               plačilo odškodnin za zaplenjeno premoženje, bo država zagotovila v desetih polletnih
               obrokih v obdobju 2012 do 2016. Medsebojne obveznosti bosta SOD in država uredila s
               pogodbo v 60 dneh po uveljavitvi zakona. Ker zakon sanira nedopustno stanje na
               področju javnih financ oziroma popravlja posledice nedomišljenih odločitev iz
               preteklosti ter zagotavlja transparentnost državne blagajne, bomo v naši poslanski
               skupini zakon podprli, pa čeprav gre za bistveno povečanje obremenitev državnega
               proračuna. Hvala lepa.</p>
            </sp>
            <sp xml:id="SDZ5-Redna-28-2011-05-19.sp265">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Matjaž Zanoškar bo predstavil stališče Poslanske skupine Demokratične
               stranke upokojencev.</p>
            </sp>
            <sp xml:id="SDZ5-Redna-28-2011-05-19.sp266">

               <speaker>MATJAŽ ZANOŠKAR:</speaker>

               <p>Hvala, še enkrat.</p>
               <p>Stališče Poslanske skupine DeSUS glede Predloga zakona o spremembah Zakona o izdaji
               obveznic za plačilo odškodnine za zaplenjeno premoženje zaradi razveljavitve kazni
               zaplembe premoženja je naslednje. Gre za zakon, ki je zelo identičen, podoben zakonu
               oziroma razpravi pri prejšnji točki, in sicer osnovni zakon ne vsebuje določbe o
               virih za poplačilo odškodnine zaradi razveljavitve kazni zaplembe premoženja, pač pa
               določa, da se sredstva zagotovijo iz premoženja SOD, pri čemer je Republika Slovenija
               družbi SOD dolžna zagotoviti dodatna sredstva, če sredstva za pokrivanje obveznosti
               po predpisih o denacionalizaciji ne bodo zadoščala tudi za poplačilo odškodnin po tem
               zakonu. Pri izvajanju osnovnega zakona družba SOD posluje v imenu in za račun
               Republike Slovenije, saj izvaja le naloge v zvezi z izdajo, vročanjem in
               izplačevanjem obveznic ter obračunavanjem obresti. Zato je potrebna sprememba zakona
               v tistem delu, ki se nanaša na zagotavljanje sredstev za poravnavo obveznosti, in
               sicer tako, da se sredstva družbe SOD nadomestijo z drugimi viri. Torej, zopet iz
               virov iz državnega proračuna. S predlaganimi spremembami se tako upoštevajo
               ugotovitve Računskega sodišča, saj se bo premoženje družbe SOD uporabljalo le za
               izvajanje zakonskih obveznostih po predpisih o denacionalizaciji, kjer družba SOD
               posluje v svojem imenu in za svoj račun. V zvezi s tem bomo poslanci DeSUS predlog
               novele podprli.</p>
            </sp>
            <sp xml:id="SDZ5-Redna-28-2011-05-19.sp267">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke.</p>
            </sp>
            <sp xml:id="SDZ5-Redna-28-2011-05-19.sp268">

               <speaker>BOGDAN BAROVIČ:</speaker>

               <p>Hvala, gospod podpredsednik, še enkrat za besedo. Kolegice, kolegi!</p>
               <p>Vlada je kot predlagateljica na matičnem delovnem telesu poudarila, da poglavitne
               rešitve iz predlagane spremembe zakona določajo obveznosti Republike Slovenije za
               nazaj, da urejajo obveznosti iz zakona za naprej, ter predvidevajo plačilo za
               opravljene administrativne in tehnične posle, ki jih v imenu in za račun Republike
               Slovenije opravlja Slovenska odškodninska družba. Zakonodajno-pravna služba tega
               parlamenta – jaz pravim vedno, hvala bogu, da jo imamo – Vladi očita brezglavo
               hitenje, med vrsticami seveda, ko opozarja, da imajo lahko posamezne zakonske določbe
               učinek za nazaj le v primeru, da sta kumulativno izpolnjena pogoja zahtevane javne
               koristi, in če se s tem ne posega v pridobljene pravice. Izpolnjevanje navedenih
               pogojev bi bilo za to treba še dodatno utemeljiti in predstaviti ustrezne okoliščine.
               Vlada torej navaja kot razlog zahtevo Računskega sodišča, kot popravljalni ukrep. Mi
               pa se sprašujemo, če je temu res tako. V javnosti je bilo razumeti, kot da gre za
               napačno knjiženje, da se bo s popravki vzpostavil pregleden in razmejen odnos med
               Republiko Slovenijo in družbo SOD. To sprejmemo, ob predpostavki, da rešimo pravno
               vprašanje uporabe in sprejema retroaktivnih predpisov. Toda, glej ga zlomka, z
               uveljavitvijo zakona bodo nastale finančne obveznosti, že spet, kot v prejšnjem
               zakonu, za proračun Republike Slovenije, ki izhajajo iz sprememb predloga zakona.
               Očitno tokrat rešujemo Slovensko odškodninsko družbo, ki očitno svojega dela ni
               sposobna opraviti ali ga opravlja slabo, in že spet bomo problem, kot tudi druge
               mnoge probleme, reševali tako, da bomo ponovno obremenjevali proračun. Vi dobro
               veste, da Slovenska nacionalna stranka javno pove, da ni ravno zadovoljna z delom
               Agencije za upravljanje s kapitalskimi naložbami, tokrat pa se izjemoma z njo zelo
               strinjamo, če bo svojo obljubljeno namero tudi uresničila, to pa je – kot je bilo moč
               slišati, seveda spet od zunaj, od medijev –, da bodo naredili v SOD red. Nasploh smo
               že nekaj časa – to smo tudi javno opozorili v Slovenski nacionalni stranki -,
               prepričani da paradržavne ustanove postajajo rak rana te države, postajajo breme za
               njihovo <stage>(ne)</stage>delo, če se izrazimo milo, seveda, in to breme bodo zopet, bomo zopet
               nosili davkoplačevalci, kar seveda ni sprejemljivo, nič več. Preveč je bilo izgovorov
               na gospodarsko krizo, na finančno krizo, na kakršnokoli krizo že, pa tudi če Računsko
               sodišče dejansko misli, da proračun lahko prenese vse zablode te države, tudi za
               nazaj – in če tako misli, naj to tudi jasno pove, in potem bomo njih poklicali, naj
               to javno povedo tudi davkoplačevalcem te države – naj svoje trditve zagovarja. Dokler
               pa je, po mnenju Slovenske nacionalne stranke, vse zavito v takšno meglo, še gostejšo
               kot je ljubljanska, do takrat v Slovenski nacionalni stranki takšnih mešetarjenj, po
               naši presoji, podpirali ne bomo.</p>
            </sp>
            <sp xml:id="SDZ5-Redna-28-2011-05-19.sp269">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Borut Sajovic bo predstavil stališče Poslanskega kluba Liberalne
               demokracije Slovenije..</p>
            </sp>
            <sp xml:id="SDZ5-Redna-28-2011-05-19.sp270">

               <speaker>MAG. BORUT SAJOVIC:</speaker>

               <p>Hvala lepa za besedo. Še enkrat prijazen pozdrav!</p>
               <p>V življenju je tako – če storiš napako, potem jo je seveda treba popraviti, urediti
               in odpraviti v največji možni meri, kot se da, in zato bomo v Poslanskem klubu
               Liberalne demokracije Slovenije to novelo podprli, kajti pred nami je tako imenovana
               četrta popravljalna novela zakona, ki ureja problematiko neustrezno urejenih razmerij
               med SOD in Republiko Slovenijo. Tudi s to novelo se uzakonja, da je v zakonsko
               določenih primerih SOD agent, ki v imenu in za račun Republike Slovenije opravlja
               posamezna poplačila. Enako kot prej se tudi določa razjasnitev in ureditev zatečenega
               stanja, popisale se bodo medsebojne obveznosti in terjatve ter sklenile pogodbe, s
               katerimi se bo uredilo stanje za nazaj, za vnaprej pa določila medsebojna razmerja,
               pravice in obveznosti. Ker v Poslanskem klubu Liberalne demokracije mislimo, da je to
               pravi odgovor za rešitev navedenih nakopičenih in zatečenih težav, bomo predlog
               novele zakona podprli.</p>
            </sp>
            <sp xml:id="SDZ5-Redna-28-2011-05-19.sp271">

               <speaker>PODPREDSEDNIK FRANCE CUKJATI:</speaker>

               <p>Hvala. Mag. Franc Žnidaršič bo predstavil stališče Poslanske skupine nepovezanih
               poslancev.</p>
            </sp>
            <sp xml:id="SDZ5-Redna-28-2011-05-19.sp272">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovana državna sekretarka, kolegice in
               kolegi!</p>
               <p>Zakon je Vlada morala pripraviti na zahtevo Računskega sodišča. Očitno je šlo za
               napake pri poravnavanju obveznosti oziroma plačevanju obveznic, izdanih kot
               odškodnina za zaplenjeno premoženje. Da je država svoje obveznosti po zakonu dolžna
               poravnavati, za Poslansko skupino nepovezanih poslancev ne predstavlja nobenega
               dvoma. Ker Poslanska skupina nepovezanih poslancev spoštuje odločitve Računskega
               sodišča, bo ta zakon, ki pomeni odpravo nepravilnosti v preteklosti, tudi za nazaj,
               podprla. Ni v ponos, je pa prav in potrebno. Hvala lepa.</p>
            </sp>
            <sp xml:id="SDZ5-Redna-28-2011-05-19.sp273">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavila Silva
               Črnugelj.</p>
            </sp>
            <sp xml:id="SDZ5-Redna-28-2011-05-19.sp274">

               <speaker>SILVA ČRNUGELJ:</speaker>

               <p>Hvala lepa za besedo. Gospod predsednik, dragi kolegi in kolegice!</p>
               <p>Tudi predlagane spremembe zakona o izdaji obveznic za plačilo odškodnine za
               zaplenjeno premoženje so pripravljene v skladu z ugotovitvami revizije Računskega
               sodišča, saj se bo premoženje družbe SOD uporabilo le za izvajanje zakonskih
               obveznosti po predpisih o denacionalizaciji, ker družba SOD posluje v svojem imenu in
               za svoj račun. Osnovno besedilo zakona določa, da Republika Slovenija za plačilo
               odškodnine za zaplenjeno premoženje zaradi razveljavitve kazni zaplembe premoženja
               izda obveznice, in sicer največ do višine 20 milijard tolarjev oziroma 83,5 milijona
               evrov za pokritje obveznosti države na podlagi pravnomočnih odločb o razveljavitvi
               kazni zaplembe premoženja in določitvi višine odškodnine za zaplenjeno premoženje.
               Zakon o izdaji obveznic za plačilo odškodnine za zaplenjeno premoženje ne vsebuje
               določb o virih za poplačilo odškodnin zaradi razveljavitve kazni zaplembe premoženja;
               določa le, da se sredstva zagotavljajo iz premoženja Slovenskega odškodninskega
               sklada, sedaj Slovenske odškodninske družbe, d. d., pri čemer je Republika Slovenija
               družbi SOD dolžna zagotoviti dodatna sredstva, če sredstva za pokrivanje obveznosti
               po predpisih o denacionalizaciji ne bodo zadoščala tudi za poplačilo odškodnin po tem
               zakonu. Glede na to, da pri izvajanju tudi tega zakona družba SOD posluje v imenu in
               za račun Republike Slovenije, izvaja le naloge v zvezi z izdajo, vročanjem in s
               plačevanjem obveznic ter obračunavanjem obresti, je potrebna sprememba zakona v delu,
               ki se nanaša na zagotavljanje sredstev za poravnavo obveznosti, in sicer tako, da se
               sredstva družbe SOD nadomestijo z drugim virom, to je s sredstvi iz državnega
               proračuna. Takoj po uveljavitvi zgoraj navedenih sprememb bo treba s posebno pogodbo
               urediti tudi razmerje med družbo SOD in Republiko Slovenijo glede sredstev, ki jih je
               družba SOD že izplačala <stage>(založila)</stage> iz lastnih sredstev, in sicer od leta 2001 dalje,
               ko so bila izvedena prva izplačila opravičencem po zakonu. Družba SOD v letu 2010,
               tako kot že v letu 2009, brez zadolževanja ni bila sposobna poravnavati svojih
               zakonskih obveznosti, saj je večina njenega premoženja, ki naj bi služilo
               poravnavanju obveznosti predstavljala kapitalske naložbe, ki so opredeljene kot
               strateške. Zato je družba SOD za potrebe zagotavljanja likvidnosti najela kredit v
               višini 300 milijonov evrov s poroštvom Republike Slovenije po Zakonu o poroštvu
               Republike Slovenije za obveznosti iz Slovenske odškodninske družbe, d. d. v višini
               300 milijonov evrov iz naslova najetih kreditov in izdanih obveznic za financiranje
               Slovenske odškodninske družbe, d. d. v letu 2010. Ta sredstva so bila namenjena v
               skladu z zakonom o poroštvu za pokrivanje vseh zakonskih obveznosti družbe SOD in ne
               zgolj za pokrivanje na družbo SOD prenesenih obveznosti Republike Slovenije, ki jih
               družba SOD izvaja kot agent državne pri zakonu. Ker Republika Slovenija po zakonu o
               poroštvu posredno jamči za obveznosti družbe SOD, bo morebitni primanjkljaj za
               pokrivanje obveznosti družbe SOD pokrila ob izteku njegove življenjske dobre, v
               primeru, če njeno premoženje ne bi zadoščalo za pokrivanje vseh obveznosti družbe.
               Cilj predlagane spremembe zakona je uveljaviti načelo poslovanja v imenu in za račun
               Republike Slovenije, kar je opredeljeno tudi v spremembah Zakona o slovenskem
               odškodninskem skladu. Poglavitne rešitve iz spremembe zakona določajo obveznosti
               Republike Slovenije za nazaj, urejajo financiranje obveznosti iz zakona za naprej ter
               predvidevajo plačila za opravljanje administrativnih in tehničnih poslov, ki jih v
               imenu in za račun Republike Slovenije opravlja družba SOD. Poslanska skupina
               Socialnih demokratov bo zakon podprla, saj so z njim razčiščena vsa razmerja med
               državo in Slovensko odškodninsko družbo za področje zakona o izdaji obveznic za
               plačilo odškodnine za zaplenjeno premoženje. Hvala.</p>
            </sp>
            <sp xml:id="SDZ5-Redna-28-2011-05-19.sp275">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 11. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA PREDLOG ZAKONA O SPREMEMBAH
                  ZAKONA O DOHODNINI V DRUGI OBRAVNAVI.</title>
               </p>
               <p>Predlog zakona je v obravnavo zboru predložila skupina 6 poslancev s prvopodpisanim
               Francem Bogovičem.</p>
               <p>V zvezi s tem predlogom zakona Odbor za finance in monetarno politiko zboru predlaga
               sprejetje sklepa, da predlog zakona ni primeren za nadaljnjo obravnavo. Besedo dajem
               predsedniku odbora Bogdanu Čepiču za dopolnilno obrazložitev predloga sklepa.</p>
            </sp>
            <sp xml:id="SDZ5-Redna-28-2011-05-19.sp276">

               <speaker>BOGDAN ČEPIČ:</speaker>

               <p>Hvala za besedo, gospod predsednik. Lep pozdrav državni sekretarki! Kolegice in
               kolegi!</p>
               <p>Odbor je kot matično delovno telo predlog zakona obravnaval na 27. seji 5. 5. 2011.
               Odboru je bilo posredovano mnenje Zakonodajno-pravne službe, ki je podala
               nomotehnične pripombe k 2. členu. Odbor je prejel mnenje Vlade Republike Slovenije, v
               katerem navaja razloge, zaradi katerih predlaganih rešitev ne podpira in meni, da je
               predlog zakona v nasprotju z ekonomsko politiko na področju obdavčevanja dohodkov iz
               dejavnosti in zato nesprejemljiv. Odboru je bilo posredovano tudi mnenje Komisije
               Državnega sveta za gospodarstvo, obrt, turizem in finance, ki predlog zakona podpira.
               Kot dodatno gradivo pa je bil odboru posredovan predlog Poslanske skupine Slovenske
               ljudske stranke za amandma odbora k 2. členu in za nov 2.a člen.</p>
               <p>Seji odbora so prisostvovali predstavniki predlagateljev, predstavnice in
               predstavniki Ministrstva za finance in predstavnica Zakonodajno-pravne službe.</p>
               <p>Državna sekretarka na Ministrstvu za finance je v okviru dodatne obrazložitve mnenja
               Vlade izpostavila, da predlog zakona posega v rešitve, ki so bile v noveli Zakona o
               dohodnini 2H uveljavljene na področju obdavčevanja kmetijske in gospodarske
               dejavnosti decembra 2010, v polno veljavo pa bodo stopile v letu 2013. Poudarila je,
               da je določanje obdavčevanja na osnovi pavšala primerno za manjše davčne zavezance.
               Opozorila je, da že danes nekatere kmetije vodijo določeno vrsto knjigovodstva. Glede
               učinkovitosti novega načina obdavčevanja je dejala, da je bila na Slovenskem
               inštitutu za revizijo ustanovljena delovna skupina za računovodske standarde za
               kmetijsko dejavnost, ki jo sestavljajo predstavniki Kmetijsko gozdarske zbornice
               Slovenije, Ministrstva za kmetijstvo, gozdarstvo in prehrano ter Ministrstva za
               finance, njihove predloge pa bodo predstavili na javni predstavitvi v začetku leta
               2012. Ob koncu je poudarila, da je obstoječi sistem obdavčevanja dohodkov kmetijske
               in gozdarske dejavnosti primeren, saj kaže dejansko gospodarsko moč davčnih
               zavezancev, ki se ukvarjajo s kmetijsko in gozdarsko dejavnostjo, in hkrati ponuja
               možnost spreminjanja podatkov na administrativno najbolj enostaven način. Zato Vlada
               Predloga zakona o spremembah Zakona o dohodnini ne podpira.</p>
               <p>V dodatni predstavitvi mnenja Zakonodajno-pravne službe je njena predstavnica
               opozorila na povezavo predloga zakona z Zakonom o davčnem postopku in dodala, da bi
               bilo treba nomotehnično uskladiti amandma k 2. členu, ki ureja prehodne določbe.</p>
               <p>Ob upoštevanju mnenja Vlade Republike Slovenije je odbor še pred obravnavo
               posameznih členov predloženega zakona v skladu s 128. členom Poslovnika Državnega
               zbora najprej razpravljal in odločal o predlogu sklepa, da predloženi zakon ni
               primeren za nadaljnjo obravnavo. V razpravi o tem predlogu sklepa so člani odbora, po
               mnenju katerih bi bilo treba predloženi zakon kljub negativnemu mnenju Vlade
               sprejeti, nasprotovali argumentom, zaradi katerih Vlada nasprotuje predlaganim
               rešitvam. Med drugim je bilo ponovno izpostavljeno, da uvajanje četudi enostavnega
               knjigovodstva ni optimalna rešitev, ter predvsem, da bi bilo treba najprej določiti
               jasne standarde za določanje obdavčevanja, ki bi upoštevali specifičnost kmetijske in
               gozdarske dejavnosti. Predstavnik predlagateljev je Ministrstvo za finance zaprosil
               za dejanski izračun simulacije obdavčevanja kmetijske in gozdarske dejavnosti, ki po
               njegovem mnenju ne bo prinesel pozitivnih finančnih rezultatov.</p>
               <p>Po razpravi je odbor sprejel sklep, da Predlog zakona o spremembah Zakona o
               dohodnini ni primeren za nadaljnjo obravnavo.</p>
            </sp>
            <sp xml:id="SDZ5-Redna-28-2011-05-19.sp277">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavniku predlagateljev zakona Francu Bogoviču za uvodno
               predstavitev stališča do predloga matičnega delovnega telesa.</p>
            </sp>
            <sp xml:id="SDZ5-Redna-28-2011-05-19.sp278">

               <speaker>FRANC BOGOVIČ:</speaker>

               <p>Lep dober dan, spoštovani predsednik, spoštovana državna sekretarka, kolegice in
               kolegi!</p>
               <p>V Slovenski ljudski stranki ocenjujemo, da je nedavno sprejeti Zakon o spremembah in
               dopolnitvah zakona o dohodnini 2H, ki v 4. členu določa prag za obvezno ugotavljanje
               dejanskih prihodkov in odhodkov ali na podlagi dejanskih prihodkov in normiranih
               prihodkov, če skupni dohodek članov kmečkega gospodinjstva iz kmetijske in osnovne
               gozdarske dejavnosti presega 7 tisoč 500 evrov. To pomeni, da bodo morale po
               prehodnem obdobju leta 2013 na podlagi tega zakona kmetije, katerih dohodek članov
               kmečkega gospodinjska iz osnovne kmetijske in osnovne gozdarske dejavnosti presega 7
               tisoč 500 evrov, obvezno začeti voditi knjigovodstvo, večinoma s pomočjo
               računovodskih servisov.</p>
               <p>Vlada Republike Slovenije v svojem mnenju navaja, da gre za okoli 3 tisoč 100
               kmetij, ki jih opredeljuje kot profesionalne ali vsaj polprofesionalne kmetije. Zato
               za njih zahteva enak način obravnave, kot to velja za manjša podjetja in espeje.
               Predlagatelji zakona menimo, da gre za zelo pavšalno oceno Vlade Republike Slovenije,
               ki domneva, da prav vse takšne kmetije tudi zagotavljajo vsaj eno redno delovno
               mesto, hkrati pa v nobeni točki ne upošteva specifičnosti poslovanja kmetijske
               dejavnosti. Podatek, da danes na podlagi knjigovodstva ugotavlja dohodek iz kmetijske
               dejavnosti samo nekaj preko 130 kmetij, že sam po sebi govori, da v praksi to očitno
               ni optimalnejša možnost, sicer bi bila ta številka prostovoljno vključenih zagotovo
               višja. Po drugi strani pa bi bilo pred uvedbo obveznega knjigovodstva kmetijstva
               najprej treba sprejeti določene standarde za vodenje računovodstva v kmetijstvu, saj
               obstoječi knjigovodski standardi za podjetja in espeje ne ustrezajo realnemu stanju
               in potrebam v kmetijstvu. Sedaj veljavni zakon po prepričanju Slovenske ljudske
               stranke uvaja novo in še zdaleč ne zanemarljivo finančno obveznost v obliki
               neposrednih stroškov za kritje računovodskih servisov.</p>
               <p>Vlada Republike Slovenija ni predstavila nikakršne ocene o stroških, ki jih bodo
               zaračunavali računovodski servisi v bodoče, vendar glede na trenutne cenike teh
               storitev lahko ocenjujemo, da se bodo taki zneski na letni ravni gibali vsaj okoli
               tisoč evrov na kmetijo, kar pomeni 3 milijone evrov odliva iz kmetijske sfere na
               letnem nivoju. Glede na skupne dohodke posameznih kmetij takšni stroški računovodskih
               servisov zdaleč presegajo razumno vejo še sprejemljive stroškovne obremenitve, še
               posebej, če upoštevamo sedaj šibko socialno stanje slovenskega kmetijstva. Posledica
               nesprejetja predlaganega zakona bo prav gotovo manjši interes za opravljanje
               kmetijske in gozdarske dejavnosti, posledično zmanjšanje obsega kmetijske produkcije
               v državi in še poslabšanje višine odstotka slovenske samooskrbe s hrano. V časih, ko
               je kmetijstvo v fazi prestrukturiranja in se svetovno gospodarstvo počasi izvija iz
               prijemov gospodarsko-finančne krize, si po našem mnenju takšnih dodatnih in strogo
               administrativnih ukrepov ne moremo privoščiti.</p>
               <p>Cilj predlaganega zakona torej je, da se kmetje sami odločajo, na kakšen način bodo
               ugotavljali davčno osnovo, se pravi, po pavšalni odločitvi ali pa z vodenjem knjig,
               in da se jih ne obvezuje k temu obveznemu vodenju knjig, saj je to v velikih primerih
               povezano z visokimi dodatnimi stroški. Tako se bodo tudi v nadalje uslug poklicnih
               knjigovodij posluževale samo res največje kmetije v Sloveniji, katerih kompleksnost
               in obseg poslovanja že sedaj zahteva profesionalno vodenje njihove dejavnosti.</p>
               <p>Sedanji zakon povsem nepotrebno dodatno finančno in administrativno obremenjuje
               kmetijstvo, zato smo predlagali ta zakon, da s sprejetjem novega zakona kmetom
               omogočimo, da se po lastni presoji odločajo, kako bodo ugotavljali davčno osnovo in
               kakšen način je zadnje najugodnejši, ne glede na višino njihovega skupnega dohodka iz
               kmetijske oziroma gozdarske dejavnosti.</p>
               <p>Vsekakor pa je tudi pri teh poizkusih bilo poskušano to, da bi bil ta prag višji,
               kajti ocena je, da je 7 tisoč 500 evrov prihodka iz teh obdavčitev, da je to prenizka
               stopnja, in da bo resnično preveliko število kmetij vključenih v to obvezno vodenje
               knjigovodstva.</p>
            </sp>
            <sp xml:id="SDZ5-Redna-28-2011-05-19.sp279">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem predstavnici Vlade za predstavitev stališča do predloga
               matičnega delovnega telesa.</p>
               <p>Besedo ima Mateja Vraničar, državna sekretarka na Ministrstvu za finance.</p>
            </sp>
            <sp xml:id="SDZ5-Redna-28-2011-05-19.sp280">

               <speaker>MATEJA VRANIČAR:</speaker>

               <p>Spoštovani gospod predsednik, gospe in gospodje poslanci!</p>
               <p>Predlagana novela Zakona o dohodnini pomeni korak nazaj od lani uveljavljene
               rešitve, pomeni podporo nadaljevanju neustreznega in nerealnega ugotavljanja dohodkov
               v kmetijski dejavnosti, in zato Vlada predlaganih rešitev ne more podpreti. Podpira
               pa predlog matičnega delovnega telesa, da Državni zbor sprejme sklep, da predlagana
               vsebina zakona ni primerna za nadaljnjo obravnavo. Dovolite mi, da na kratko
               obrazložim stališče Vlade.</p>
               <p>Lani sprejeta novela Zakona o dohodnini je na področju obdavčevanja dohodkov iz
               osnovne kmetijske in osnovne gozdarske dejavnosti prinesla dve bistveni spremembi.
               Obe gresta v smeri realnejšega določanja davčne osnove iz osnovne kmetijske in
               osnovne gozdarske dejavnosti. Prva se nanaša na davčno obravnavo dohodka iz naslova
               ukrepov kmetijske politike, popularno imenovanih subvencij. Z drugo spremembo pa se
               uvaja obveznost vodenja knjigovodstva za večje kmetije. Obe spremembi izhajata iz
               osnovnega načela obdavčevanja, ki določa, da mora biti davčna obveznost sorazmerna
               ekonomski moči, in iz načela legitimnosti obdavčevanja, ki temelji na pravični
               obdavčitvi dohodkov fizičnih oseb, ne glede na to, s kakšno dejavnostjo se ukvarjajo.
               Namen obeh novih rešitev torej ni povečanje davčnih prihodkov, ampak predvsem
               povečanje pravičnosti sistema obdavčitve dohodkov, kar zahtevajo tudi zavezanci sami.
               S prehodom na obvezno vodenje knjig se tudi izenačuje položaj zavezancev, ki
               opravljajo kmetijsko in gozdarsko dejavnost, v primerjavi z zavezanci, 70 tisoč jih
               je, ki opravljajo druge dejavnosti, pa morajo pravzaprav voditi knjige od trenutka,
               ko začnejo opravljati dejavnost, ne glede na to, kolikšen obseg dejavnosti
               opravljajo. Za kmetije je prag določen v višini 7 tisoč 500 evrov skupnega dohodka
               kmetije. Za primerjavo naj povem, da v Nemčiji ta skupni dohodek znaša 5 tisoč evrov.
               Vendar to v Sloveniji pomeni, da bo obvezno knjigovodstvo dolžno voditi okoli 3 tisoč
               100 kmetij, kar pomeni le 5 % vseh kmetij, ki uveljavljajo pravico do subvencij
               oziroma le okoli 3 % kmetij, katerih kmetijska dejavnost se obdavčuje z dohodnino.
               Spet če dam mednarodno primerjavo – v Avstriji je približno 20 % kmetij takšnih, ki
               morajo davčno osnovo ugotavljati z vodenjem knjigovodstva. Omeniti je treba tudi, da
               bodo kmetije zaradi prehodnega obdobja v obvezno knjigovodstvo vključene postopno,
               sprva le približno tisoč kmetij. Poleg tega ne smemo pozabiti, da bo lahko podobno
               kot v drugih dejavnostih tudi del zavezancev iz kmetijske in gozdarske dejavnosti
               ugotavljal dohodek na podlagi dejanskih prihodkov in normiranih odhodkov, kar
               poenostavlja sistem knjigovodenja in je za kmetije še bolj ugodno kot za druge
               dejavnosti, saj kmetijski in dopolnilni dejavnosti priznavamo 70 % normiranih
               stroškov, glede na druge dejavnosti, kjer priznavamo samo 25 % normiranih stroškov. Z
               vidika administrativne obremenjenosti je treba povedati, da že danes okoli 4 tisoč
               kmetij vodi precej zapleteno FADN knjigovodstvo, povezano z dodeljevanjem subvencij.
               V sistem DDV pa je vključenih preko 3 tisoč 200 kmetij. Iz navedenih primerjav
               izhaja, da bodo v obvezno vodenje knjig zajete le tiste kmetije, za katere se tudi na
               podlagi drugih elementov ugotavlja, da poslujejo kot ekonomski subjekti z dovolj
               visokim obsegom proizvodnje. Ta je praviloma več kot 20 hektarjev kmetijskih
               zemljišč. Pripravljamo tudi ukrepe, ki bodo kmetijam olajšali vodenje knjig.
               Ministrstvo za kmetijstvo pripravlja uporabnikom prijazen računalniško podprt
               računovodski program, s katerim bodo lahko vodili vse potrebne evidence za vse
               najrazličnejše potrebe, in vodili jih bodo lahko sami, brez sodelovanja računovodskih
               servisov. Prav tako se pripravljajo že spremembe računovodskih standardov.</p>
               <p>Upoštevaje vse navedeno še enkrat predlagam Državnemu zboru, da sprejme sklep, da
               predlagana vsebina predloga zakona ni primerna za nadaljnjo obravnavo. Hvala
               lepa.</p>
            </sp>
            <sp xml:id="SDZ5-Redna-28-2011-05-19.sp281">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin.</p>
               <p>Stališče Poslanske skupine Slovenske ljudske stranke bo predstavil Franc Bogovič.
           </p>
            </sp>
            <sp xml:id="SDZ5-Redna-28-2011-05-19.sp282">

               <speaker>FRANC BOGOVIČ:</speaker>

               <p>Dovolite, da še enkrat pojasnim tudi stališče poslanske skupine, ki je podprla to
               novelo zakona, ki je Vlada in tudi očitno koalicija ne podpira.</p>
               <p>Včeraj smo tukaj govorili o veliki skrbi za kmetijsko zemljo, za kmetijstvo, in
               izražali zaskrbljenost s stanjem na področju samooskrbe in podobno. Že včeraj sem
               omenil, da upam, da bomo v tej državi uspeli vsi skupaj pripraviti normalne pogoje za
               kmetovanje in da bodo tudi ti pogoji in pa samo kmetovanje, tudi dohodkovno, za kmete
               koristno, uspešno. Zagotovo dodatni administrativni stroški, ki jih uvajamo, niso
               spodbude, ki bi kmete, kaj šele starejše, pa tudi mlajše, peljale v to smer, da bi se
               čutili s strani države spodbujeni za to, da bi se podpiralo kmetijstvo.</p>
               <p>Kar se tiče teh višin in pa stroškov in pa primerjav z ostalimi državami. Veste, ena
               bistvena razlika je med Nemčijo, Avstrijo in pa Slovenijo po velikosti kmetije. K
               sreči v Avstriji, Nemčiji niso imeli agrarne reforme pa zakonodaje, ki bi te kmetije
               potem še v zadnjih tridesetih, štiridesetih letih delila na majhne kmetije. In tako
               imamo danes v Sloveniji to povprečje 5,6 hektarov, v Avstriji je to povprečje blizu
               dvajset hektarov, v Nemčiji, na katero se sklicujemo, je pa to povprečje osemkrat
               večje, kot je v Sloveniji. Zato je zagotovo delež tistih kmetij, ki so vključene v
               takšno odločitev, lahko v tistih deželah, kjer jim je politika v preteklosti
               omogočila, da so ostale ekonomsko učinkovite, večji v vpisu in pa tudi vključenost v
               te zadeve.</p>
               <p>V našem primeru smo delali izračune, kdo vse se bo s temi 7 tisoč 500 evrov skupnih
               prihodkov po letu 2013 primoran vključiti v to obvezno knjigovodstvo – gre za kmetije
               z dvanajst do petnajstimi hektari, ali pa že od deset do trinajst hektarov, kjer
               imajo na kmetiji deset, osem hektarov travinja, pet hektarjev njivskih površin in iz
               tega ven možnost obdelave in pa pridelave, recimo, petnajst do dvajset krav molznic,
               toliko krav dojilj ali podobno. Kdor se kolikor toliko ukvarja s kmetijstvom in s
               prihodki iz te dejavnosti, dobro ve, da zagotovo to niso prihodki neke
               polprofesionalne, profesionalne kmetije, ampak so to dohodki, ki omogočajo 0,3 ali
               0,5 delovnega mesta, in tem ljudem boste poleg vsega tega, kar je sedaj treba že
               narediti v kmetijstvu, dodatno dodali še strošek upravljanja administrativnih
               stroškov z nekim knjigovodstvom. Marsikateri kmetiji teh tisoč evrov na leto sedaj ne
               ostane od kmetovanja neto prihodka. Kdor se s tem ukvarja to tudi ve.</p>
               <p>Koga se v tej državi pravzaprav bojimo, je bilo vprašanje na komisiji za
               gospodarstvo, komisiji Državnega sveta. Iz davčne zakonodaje, kjer je poskušano vse
               urediti z nekim administriranjem, nadzorom, s kaznimi, z medresorskimi komisijami,
               kjer se sedaj sestajajo Kmetijsko gozdarska zbornica, kmetijsko ministrstvo,
               Ministrstvo za finance, silne komisije, poskušamo, namesto da bi bil pavšalni davek,
               ugotoviti, kaj bo pa zdaj primerljivo, primerno, pravično, in kako se bo od teh,
               kakor ste v stališču Vlade zapisali, velikih kmetij pobralo tisto premalo davka,
               kolikor se ga pobere. Mislim, da gre enostavno za en demagoški vložek, vložek, ki je
               mogoče celo všečen, na prvi pogled se dobro sliši, v resnici pa – verjemite mi da
               toliko poznam to področje – ne boste naredili drugega kot to, da boste od velikih
               kmetij najbrž primerljivo pobrali kot danes, od teh malih mogoče še kaj manj ali pa
               isto, vse, kar bo pa razlike iz te obdavčitve, bojo pa dodatni trije milijoni evrov
               odliva iz kmetijstva računovodskim servisom ali pa nekim drugim, ki bodo opravljali
               to dejavnost.</p>
               <p>V Slovenski ljudski stranki obžalujemo takšno stališče Vlade, takšno stališče
               koalicije, in mislim, da iz tega stališča veje še nek star duh na področju
               zakonodaje, ker se v tej državi še vedno nekdo boji nekoga, ki dela, ki ustvarja.
               Takšne ljudi bi po mojem bilo treba spodbujati, jim dati možnost nekega pavšalnega
               davka. S strani komisije Državnega sveta je bila edina opazka k tej noveli zakona,
               zakaj tega ne naredimo še za obrtnike, in da bi resnično od poštenih in pridnih
               državljanov želeli pobrati tisto, kar naj država pobere, omogočimo pa jim, da se
               ukvarjajo s svojo dejavnostjo, ne pa z administriranjem.</p>
               <p>Žal bo še enkrat ta poskus neuspešen, mogoče bo pa kdaj drugič, v kakšnem drugem
               času uspešen.</p>
            </sp>
            <sp xml:id="SDZ5-Redna-28-2011-05-19.sp283">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev Slovenije bo
               predstavil Matjaž Zanoškar.</p>
            </sp>
            <sp xml:id="SDZ5-Redna-28-2011-05-19.sp284">

               <speaker>MATJAŽ ZANOŠKAR:</speaker>

               <p>Hvala, predsednik. Kolegice in kolegi!</p>
               <p>Dovolite, da predstavim stališče Poslanske skupine DeSUS glede predloga novele
               Zakona o dohodnini.</p>
               <p>Naše mnenje se absolutno ne razlikuje od mnenja matičnega delovnega telesa, ki je
               sprejelo sklep, v katerem stoji, da je zakon neprimeren za nadaljnjo obravnavo.</p>
               <p>Davčna obravnava kmetov je bila pred kratkim predmet razprav v tej dvorani. Takrat
               smo se poslanci DeSUS zavzeli za rešitev enakopravnega in pravičnega obravnavanja
               vseh kmetov, torej, naj se subvencije obdavčujejo po dejanskih zneskih, ne zgolj prek
               povprečnin. Takrat smo poslanci Državnega zbora sprejeli tudi rešitev, ki se nanaša
               na obvezno vodenje knjigovodstva s strani kmetov, pod pogojem, da skupni dohodek
               članov kmečkega gospodinjstva iz osnovne kmetijske in gozdarske dejavnosti preseže 7
               tisoč 500 evrov. Razlog za slednje je popolnoma upravičen. Višina praga je bila
               strokovno določena, in sicer se je ob načelu zasledovanja enakopravne obravnave vseh
               zavezancev ocenilo, da ta prag ustreza ravni ene minimalne plače delavke ali delavca.
               Presežek tega praga – v tem se v Poslanski skupini DeSUS strinjamo z Vlado – že
               predstavlja tržno usmerjenost pridelave, s čimer se ta lahko opredeli kot gospodarska
               dejavnost in po ekonomskih kazalcih primerja z drugimi gospodarskimi dejavnostmi
               fizičnih oseb.</p>
               <p>Poslanci Poslanske skupine DeSUS ocenjujemo, da sedaj veljavni dohodninski zakon
               pravično in primerno ureja obdavčitev kmetov, tudi z vidika enakopravnosti
               dohodninske obdavčitve delavk in delavcev. Prepričani smo, da nesprejetje tega zakona
               nikakor ne bo vodilo in vplivalo na zmanjšanje interesa za opravljanje kmetijske in
               gozdarske dejavnosti, posledično pa tudi ne na obseg kmetijske produkcije v državi in
               s tem na poslabšanje višine odstotka slovenske samooskrbe s hrano.</p>
               <p>Zato bomo poslanci DeSUS podprli sklep matičnega delovnega telesa, torej, da zakon
               ni primeren za nadaljnjo obravnavo. Hvala.</p>
            </sp>
            <sp xml:id="SDZ5-Redna-28-2011-05-19.sp285">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               mag. Borut Sajovic.</p>
            </sp>
            <sp xml:id="SDZ5-Redna-28-2011-05-19.sp286">

               <speaker>MAG. BORUT SAJOVIC:</speaker>

               <p>Hvala za besedo, še enkrat vsem skupaj lep pozdrav.</p>
               <p>Po dolgotrajni proceduri ob sprejemanju Zakona o dohodnini, o katerem je moral
               Državni zbor odločati ponovno, saj je Državni svet izglasoval veto, smo danes zopet
               soočeni z znano tematiko obdavčenja kmetijskih gospodarstev in s tem povezanega
               obveznega knjigovodstva. In prav to si za cilj postavlja ta novela zakona, namreč, da
               omogoči kmetom, da se sami odločijo, na kakšen način bodo ugotavljali davčno osnovo,
               in da se jih ne obvezuje k obveznemu vodenju knjig. Nedolgo nazaj sprejeta novela
               zakona je po našem mnenju prinesla ustrezne, dobre, predvsem pa poštene in pravične
               rešitve, in zato res ne vidimo potrebe, da bi spet odpirali te določbe Zakona o
               dohodnini. Naj spomnimo, da se je že takrat Državni svet, kot tudi del opozicije
               skliceval na neustreznost tistega dela zakona, ki posodablja določbe o obdavčenju
               dohodka kmečkih gospodarstev ter vodenja knjig oziroma obveznega knjigovodstva. V
               Poslanskem klubu Liberalne demokracije Slovenije pa smo mnenja, da je prav, da se
               obvezno vodi knjige na tistih kmetijah, kjer se presega določen dohodkovni prag.
               Torej ne na manjših, ne na drobnih, ne na gorskih, ne na tistih z majhnimi dohodki v
               težavnih razmerah, pač pa na tistih, ki ustvarjajo večje dohodke. In prav in pošteno
               je, da davek plačujejo ne od pavšala, ampak od dejanskega stanja, tako kot dohodnino
               in te dohodke napovedujemo vsi v tej državi. Ne nazadnje je taka praksa uveljavljena
               tudi za vse druge subjekte, predvsem v tistem delu, ko govorimo o sistemu normiranih
               stroškov. Prostovoljno odločanje, kdaj kdo vstopa v sistem pavšalnega obdavčenja in
               obdavčenja na podlagi dejanskih prihodkov in odhodkov nikakor ni smiselno, saj je
               edino pravično, da se davek plača na podlagi dejanskega stanja. Celo predlagatelji v
               predlogu zakona navajajo, da na primer Nemčija z vidika davčnega sistema spodbuja
               prehod na vodenje dvostavnega knjigovodstva. Predlagatelji tudi navajajo, da trenutni
               računovodski standardi ne predvidevajo ustreznega okvira za vodenje knjig na
               kmetijah, s čimer se v Liberalni demokraciji Slovenije deloma zagotovo strinjamo, saj
               veliko kmetij že danes vodi knjige. Hkrati pa se tudi tisti naš "deloma" odpravlja,
               saj je v pripravi poseben računovodski standard, ki bo omogočal poenostavljeno
               vodenje knjig in ne samo to, še več, pripravlja se tudi posebna programska oziroma
               informatizirana rešitev, ki bo omogočala, da bodo lahko kmetje brez večjih stroškov
               sami vodili knjige. Ko je debata o pragu 7 tisoč 500 evrov, pri katerem naj nekdo
               vstopa v sistem obveznega knjigovodstva, je treba poudariti, da je takrat koalicija
               uslišala pripombe, da je prag 5 tisoč evrov postavljen prenizko, in smo zato sprejeli
               predlog in povišali prag na 7 tisoč 500 evrov. S tem je v Sloveniji izločeno kar
               nekaj kmetij, ki jim ne bo treba voditi knjig. Pri tem pa tudi ne gre zanemariti
               dejstva, da bo sitem v celoti začel delovati tako, kot je napovedano, šele leta 2013.
               V Poslanskem klubu Liberalne demokracije Slovenije zato težko razumemo namere, da bi
               še vedno nadaljevali z obstoječim, nepreglednim, in za tiste, ki plačujejo po pavšalu
               več, ustvarijo pa manj, tudi krivičnim stanjem. Še celo več, mislimo, da obvezno
               knjigovodstvo lahko prinese pozitivne učinke za same kmetije, saj bodo lahko
               uveljavljali tudi dejanske stroške in si s tem zmanjšali davčno osnovo in plačali
               manj davka. Da pa je knjigovodstvo smiselno, pa dokazujejo tudi današnji statistični
               podatki, saj je na primer v sistemu DDV preko 3 tisoč 200 kmetij, od tega obvezno
               336, kar je bistven podatek, vsi ostali – 2900 – pa prostovoljno vodijo knjige. Se pa
               strinjamo s pobudo predlagatelja, da je pa seveda treba podeželju in slovenskemu
               kmetijstvu nameniti vso pozornost, pomoč in pa spodbudo, vendar jaz mislim, da je
               tisto kar lahko to reši, predvsem ustrezna konkurenčna cenovna politika, ki bo za
               pošteno delo slovenskega kmeta priznala tudi pošteno plačilo. V Poslanskem klubu
               Liberalne demokracije Slovenije ne vidimo potreb, da bi uveljavljeno in pa sprejeto
               zakonsko rešitev spreminjali, zato predloga zakona ne podpiramo.</p>
            </sp>
            <sp xml:id="SDZ5-Redna-28-2011-05-19.sp287">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine nepovezanih poslancev bo predstavil Vili
               Rezman.</p>
            </sp>
            <sp xml:id="SDZ5-Redna-28-2011-05-19.sp288">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>V Poslanski skupini nepovezanih poslancev bi raje videli, ko bi govorili o drugih
               odprtih problemih in členih Zakona o dohodnini, v okviru katerih bi lahko govorili o
               višji splošni olajšavi in drugačnih davčnih obremenitvah iz dohodninskih lestvic.
               Ampak vendar, čeprav gre tam za veliko večino Slovenk in Slovencev, tukaj pa le za
               nekaj tisoč, je tudi to predmet naših razmišljanj. Ko govorimo o predlogu, da se
               določi drugačna osnova za plačevanje dohodnine za kmečke proizvajalce, mi vztrajamo
               pri stališču, pri kakršnem smo vztrajali v vseh prejšnjih postopkih, in kar nekaj jih
               je bilo. Bili so danes tudi že navedeni. Argumenti za to, da bi sprejeli ta predlog
               zakona, kakršen je predlagan, in argumenti, ki temu nasprotujejo, so diametralno
               nasprotni. In za nas v Poslanski skupini nepovezanih poslancev so argumenti Vlade
               bistveno bolj prepričljivi, bistveno bolj dokumentirani in tudi politično bolj
               sprejemljivi. Kajti gre za povečevanje pravičnosti, gre za to, da se davčno
               obremenijo dejanski dohodki in da se ne prelivajo sredstva v okviru teh davčnih
               vlaganj na način določanja plačevanja davkov po pavšalu.</p>
               <p>Veliko je bilo že danes naštetih številk, ki govorijo v prid zavrnitve predloga
               zakona. In jaz bi k temu ob številnih subvencijah, ki jih seveda dobi kmetijstvo,
               dodal še nekaj informacij oziroma spomnil na nekaj. Kmetijsko gospodarstvo je bilo
               razbremenjeno tudi, kar se tiče katastrskega dohodka. Znižal se je. Kmetijsko
               gospodarstvo je dobilo določene bonitete na ta način, da se je povišal odstotek
               povrnjenih trošarin. Spodbude je dobilo tudi na ta način, da so se povišale
               investicijske olajšave. In ne samo to – to so pravzaprav bolj drobni primeri.
               Govorimo o ključnih problemih kmetijstva in v tem Državnem zboru tečejo procesi za
               to, na primer o tem, kako zaščititi kmetijstvo z zaščito kmetijskih zemljišč. In ob
               vsem tem, kar je bilo danes našteto, bi res težko očitali Vladi in ministrstvu, da
               jima gre za to, kako bi pobrala od kmetijstva več sredstev. Če bi imela ta namen,
               potem vsega tega, kar sta pripravila v prid kmetijstva, ne bi pripravljala in
               predlagala v sprejem. Mi smo prepričani, da je kmetijsko ministrstvo pod sedanjim
               vodenjem na pravi poti, na dobri poti, da relativno dobro skrbi za kmetijsko
               področje, in tudi njihovi argumenti zoper podporo tega zakona nas prepričujejo v to,
               da mi zakona ne bomo podprli.</p>
            </sp>
            <sp xml:id="SDZ5-Redna-28-2011-05-19.sp289">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavila Renata
               Brunskole.</p>
            </sp>
            <sp xml:id="SDZ5-Redna-28-2011-05-19.sp290">

               <speaker>RENATA BRUNSKOLE:</speaker>

               <p>Hvala lepa. Spoštovani gospod predsednik, gospa državna sekretarka, kolegice in
               kolegi!</p>
               <p>V Poslanski skupini Socialnih demokratov navedenega predloga spremembe Zakona o
               dohodnini ne moremo podpreti, saj ugotavljamo, da bi tovrstna sprememba zakona bila v
               škodo manjših kmetij, saj je pavšalno ocenjen dohodek za njih v danem trenutku
               precenjen, torej plačujejo previsok davek, in seveda ugodnejši za večje kmetije.</p>
               <p>Zatorej morebitno razmišljanje v tej smeri predlagateljev morebiti ni bilo dovolj
               zadosti proučeno oziroma tudi moram poudariti, tako kot je bilo že nekaj stališč
               poslanskih skupin pred menoj predstavljenih – dejansko je v okviru pristojnih
               ministrstev bil izkazan prav poseben posluh za dejavnost kmetijstva in tudi sami v
               Poslanski skupini Socialnih demokratov ugotavljamo in ocenjujemo, da je ravno
               področje kmetijstva, kmetijske dejavnosti, v danem obdobju gospodarske in finančne
               krize tista veja dejavnosti, predvsem pri tistih, ki se imajo možnost ukvarjati s
               kmetijsko dejavnostjo, ki je v veliki meri s strani Vlade podprta. Zatorej skupina
               poslancev s prvopodpisanim Francem Bogovičem, ki je predložila Državnemu zboru v
               obravnavo Predlog zakona o spremembah Zakona o dohodnini, s katerim se predlaga, da
               se iz zakona črta ureditev, uveljavljena z novelo Zakona o dohodnini, ki je bila
               sprejeta decembra 2010 in določa, da se mora v primeru, ko skupni dohodek članov
               kmečkega gospodinjstva iz osnovne kmetijske in osnovne gozdarske dejavnosti preseže 7
               tisoč 500 evrov, davčna osnova od tega dohodka začeti uveljavljati na podlagi
               dejanskih prihodkov in dejanskih odhodkov ali na podlagi dejanskih prihodkov in
               normiranih odhodkov – predlagatelji svoj predlog utemeljujejo s tem, da se v
               obveznost vodenja knjigovodstva zajema preveliko število kmetij, da pri tem niso
               upoštevana merila, ki bi v to obveznost uvrstila le profesionalne kmetije, da
               uveljavljena rešitev očitno ni ugodna za večino kmetij, saj danes vodi knjigovodstvo
               le okoli 130 kmetij, da veljavni računovodski standardi niso primerni za vodenje
               knjigovodstva na kmetijah in da bi jih bilo treba pred uveljavitvijo te obveznosti
               ustrezno prilagoditi, ter da se s tako obveznostjo kmetijam, ki bodo morale preiti na
               tak način ugotavljanja davčne osnove, nalaga nesorazmerno visoke dodatne finančne
               obveznosti.</p>
               <p>Ravno argument predlagateljev, da je vodenje knjigovodstva za kmetije očitno
               neugodna rešitev, saj se je v letih, ko so se za ugotavljanje davčne osnove na
               podlagi dejanskih prihodkov in dejanskih odhodkov oziroma dejanskih prihodkov in
               normiranih odhodkov kmetije lahko odločale prostovoljno, za tak način ugotavljanja
               davčne osnove odločilo le okoli 130 kmetij, mogoče uporabiti za podkrepitev stališča
               Vlade in Poslanske skupine Socialnih demokratov. Očitno je pavšalno ocenjen dohodek,
               kot sem že prej predstavila, za večje kmetije ugodnejši, da nimajo interesa za prehod
               na bolj korekten način ugotavljanja dohodka. Ne gre tukaj za polemiziranje, temveč
               gre za ugotavljanje na osnovi dejanskih dohodkov. Torej, da pa je praviloma za manjši
               obseg dejavnosti precenjen, za majhne kmetije je torej takšen način obdavčitve
               previsok, za večji obseg dejavnosti, torej za večje kmetije, pa praviloma podcenjen,
               torej prenizek. Oporekana dopolnitev Zakona o dohodnini, ki jo je uveljavila novela,
               določa, da se mora v primeru, ko skupen dohodek članov kmečkega gospodinjstva iz
               osnovne kmetijske in osnovne gozdarske dejavnosti preseže 7 tisoč 500 evrov, davčna
               osnova od tega dohodka začeti ugotavljati na podlagi dejanskih prihodkov in dejanskih
               odhodkov ali na podlagi dejanskih prihodkov in normiranih odhodkov. Ne drži domneva
               predlagateljev, da bodo morala vsa kmečka gospodinjstva, ki bodo izpolnila navedeni
               pogoj, začeti voditi zahtevno dvostavno knjigovodstvo, saj bodo lahko gospodinjstva v
               primeru, ko bodo izpolnjeni pogoji iz šestega odstavka 48. člena Zakona o dohodnini,
               do obsega, ko prihodki iz dejavnosti na posameznega člana ne bodo presegli 42 tisoč
               evrov, ugotavljali z vodenjem preproste evidence prihodkov in ob upoštevanju
               normiranih odhodkov, 70 %.</p>
               <p>Torej v Poslanski skupini Socialnih demokratov ne bomo podprli tega predloga
               spremembe zakona. Gre za tudi za zmanjšanje moči očitka predlagateljev, torej tukaj
               je treba zadeve še preučiti in morebiti drugače predlagati. Hvala.</p>
            </sp>
            <sp xml:id="SDZ5-Redna-28-2011-05-19.sp291">

               <speaker>PODPREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               Rado Likar..</p>
            </sp>
            <sp xml:id="SDZ5-Redna-28-2011-05-19.sp292">

               <speaker>RADO LIKAR:</speaker>

               <p>Hvala lepa, gospod predsednik, spoštovana državna sekretarka, kolegice in kolegi!</p>
               <p>Naj takoj v uvodu povem, da bomo v Slovenski demokratski stranki Predlog zakona o
               spremembah Zakona o dohodnini podprli oziroma bomo glasovali proti sklepu, da zakon
               ni primeren za nadaljnjo obravnavo, saj predlagana rešitev pomeni odpravo nepotrebne
               in administrativno obremenjujoče obveze, da se davčna osnova ugotavlja na podlagi
               dejanskih prihodkov in odhodkov oziroma na podlagi dejanskih prihodkov in normiranih
               odhodkov, če skupni dohodek članov kmečkega gospodinjstva iz osnovne kmetijske in
               osnovne gozdarske dejavnosti presega 7 tisoč 500 evrov.</p>
               <p>Z vidika poenostavitve in odprave administrativnih ovir je to nujno potrebno, ker bi
               v obratnem primeru to pomenilo, da bodo kmetje po izteku prehodnega obdobja leta 2013
               morali obvezno začeti voditi poslovne knjige za ugotavljanje dejanskega dohodka, in
               to že v primeru, ko bo skupni dohodek članov kmetijskega gospodinjstva iz osnovne
               kmetijske in osnovne gozdarske dejavnosti presegel 7 tisoč 500 evrov. Ali, pomislite,
               ko bo presegel 625 evrov na mesec ali še več, 20,83 na dan. Za primerjavo naj povem,
               da je še ne tako dolgo nazaj šef sedaj že skoraj propadle firme SCT prejemal letno
               plačo v višini 794 tisoč evrov bruto oziroma 2 tisoč 170 evrov bruto na dan. Torej,
               če bo skupni dohodek članov kmečkega gospodinjstva večji od 7 tisoč 500 evrov, bodo
               morali voditi poslovne knjige. Poleg tega, da je meja nerazumno in tudi ponižujoče
               nizka, je treba imeti v vidu tudi dejstvo, da ima opravljanje kmetijske in gozdarske
               dejavnosti določene specifičnosti, ki jih ni možno metati v en koš, recimo, z
               ostalimi espeji, in bi bilo treba predhodno sprejeti poseben računovodski standard za
               vodenje knjigovodstva v kmetijstvu. Vse to je povezano tudi z večjimi stroški, saj bi
               morala večina kmetov za to poiskati računovodski servis. Seveda je tudi na področju
               kmetijstva danes potrebno optimiziranje davčnih obveznosti. Več kot očitno pa je, da
               tak način ni najprimernejši, saj danes kljub možnosti, da se že sedaj lahko
               prostovoljno odločijo za to, na podlagi vodenja poslovnih knjig ugotavlja dohodek le
               okoli 130 kmečkih gospodinjstev.</p>
               <p>V Slovenski demokratski stranki bomo, kot rečeno, predlog zakona podprli, od Vlade
               pa pričakujemo, da bo v prihodnje pripravila standarde za vodenje računovodstva v
               kmetijstvu, ki bi upoštevali specifičnost kmetijske dejavnosti in bi taka oblika bila
               tudi bolj privlačna, da bi se kmečka gospodinjstva odločala za tak način ugotavljanja
               davčne osnove. Mislim, da je kmeta treba zainteresirati za vodenje knjig, videti mora
               v tem neko prednost oziroma ugodnost, kar je pozitivno tako za davčne zavezance kot
               za državo. Naj končam s pregovorom, "reven kmet, revna država", in obratno, "bogat
               kmet, bogata država". Upam, da se teh ne bojimo več. Hvala.</p>
            </sp>
            <sp xml:id="SDZ5-Redna-28-2011-05-19.sp293">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločali danes v
               okviru glasovanj, čez pol ure, to je ob 18.20.</p>
               <p>S tem prekinjam to točko dnevnega reda. Prekinjam tudi sejo zbora, ki jo bomo
               nadaljevali z glasovanjem ob 18.20. Hvala lepa.</p>
               <stage type="time">(Seja je bila prekinjena ob 17.50 in se je nadaljevala ob 18.19.)</stage>
            </sp>
            <sp xml:id="SDZ5-Redna-28-2011-05-19.sp294">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke, kolegi poslanci, gospe in gospodje! Prehajamo na
               glasovanja zbora o predlogih odločitev.</p>
               <p>Poslanke in poslance prosim, da preverite delovanje glasovalnih naprav. <title>Nadaljujemo s prekinjeno 3. točko dnevnega reda, to je z obravnavo Predloga zakona o
                  spremembah in dopolnitvah Zakona o uveljavljanju pravic iz javnih sredstev v
                  okviru nujnega postopka.</title> Nadaljujemo z drugo obravnavo, torej z odločanjem o
               vloženem amandmaju, ki ga bomo opravili na podlagi pregleda vloženega amandmaja z dne
               19. 5. 2011.</p>
               <p>Prehajamo k 16. členu in odločamo o amandmaju Poslanske skupine Slovenske ljudske
               stranke k 16. členu. Obrazložitev glasu v imenu Poslanske skupine SLS, gospod Janez
               Ribič. Prosim.</p>
            </sp>
            <sp xml:id="SDZ5-Redna-28-2011-05-19.sp295">

               <speaker>JANEZ RIBIČ:</speaker>

               <p>Hvala za besedo.</p>
               <p>Naj samo spomnim, da bi želeli s tem amandmajem, da dobijo štipendije tudi tisti
               dijaki, stari od 15 do 18 let. Če tega amandmaja ne podpremo, potem bodo ti dijaki,
               ki so navadno tisti, ki so najbolj oddaljeni od centrov za izobraževanje, na slabem.
               In zato vas pozivam, da ta naš amandma podprete.</p>
            </sp>
            <sp xml:id="SDZ5-Redna-28-2011-05-19.sp296">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Torej obrazložitev glasu v imenu Poslanske skupine Socialnih demokratov dr. Andreja
               Črnak Meglič.</p>
            </sp>
            <sp xml:id="SDZ5-Redna-28-2011-05-19.sp297">

               <speaker>DR. ANDREJA ČRNAK MEGLIČ:</speaker>

               <p>Poslanska skupina Socialnih demokratov amandmaja ne bo podprla. Zakon o
               uveljavljanju pravic iz javnih sredstev je združil pod enim imenom dve pravici –
               otroški dodatek in državno štipendijo –, hkrati pa močno povečal znesek, ki ga bo
               prejemal, znesek tega povečanega otroškega dodatka. Če je prej znašal otroški dodatek
               0,3 % minimalnega dohodka, to se pravi približno 92 evrov, in pa štipendija 68 evrov,
               znaša sedaj ta skupni znesek, ki je povečan na 0,89 % minimalnega dohodka, 256 evrov.
               S tem zelo jasno kažemo, da nikomur nič ne jemljemo, da združujemo dve pravici pod
               enim imenom, da pa v primeru, da se starši in otroci dogovorijo, da ta prejemek
               dobijo otroci, na podlagi 34. člena Zakona o uveljavljanju pravic iz javnih sredstev
               to pravico lahko tudi dobijo. Skratka, to je vsebinska in finančna obrazložitev,
               zakaj amandmaja ne bomo podprli.</p>
            </sp>
            <sp xml:id="SDZ5-Redna-28-2011-05-19.sp298">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo 30,
               proti 32.</p>
               <p><stage>(Za je glasovalo 30.)</stage> <stage>(Proti 32.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka. Ker v drugi obravnavi amandmaji niso bili sprejeti, prehajamo na
               odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmaja, sprejetega na matičnem delovnem
               telesu, predlog zakona neusklajen.</p>
               <p>Glasujemo.</p>
               <p>Obrazložitev glasu v imenu poslanske skupine? Želi katera od poslanskih skupin
               obrazložiti glas? <stage>(Ne.)</stage></p>
               <p>Prosim, Franc Pukšič, v svojem imenu.</p>
            </sp>
            <sp xml:id="SDZ5-Redna-28-2011-05-19.sp299">

               <speaker>FRANC PUKŠIČ:</speaker>

               <p>Hvala lepa, kolegice in kolegi!</p>
               <p>Jaz predloga zakona prav zaradi tega, ker amandma Slovenske ljudske stranke ni bil
               sprejet, ne bom podprl. Saj, pravzaprav človek ne more verjeti in lahko bi se pisalo
               pod rubriko "pa ni res". Na oblasti so Socialni demokrati. Socialni demokrati, to bi
               naj nekaj pomenilo, ampak takšni socialni demokrati, ki jemljejo starejšim...</p>
            </sp>
            <sp xml:id="SDZ5-Redna-28-2011-05-19.sp300">

               <speaker>PREDSEDNIK DR. PAVEL GANTAR:</speaker>

               <p>Kolega Pukšič, brez polemik, brez polemik!</p>
            </sp>
            <sp xml:id="SDZ5-Redna-28-2011-05-19.sp301">

               <speaker>FRANC PUKŠIČ:</speaker>

               <p>...ki jemljejo že otrokom, ki jemljejo tistim, ki so tega potrebni, in ki jemljejo
               podeželju. Torej, zakaj? Tega ne rabimo, imamo dovolj eno veliko mesto, enega
               velikega župana, njemu bomo dali razpis za njega, za njegove Stožice. Skratka, vse to
               bomo požegnali in država se bo vrtela naprej, tako kot se sedaj vrti, vrti se pa v
               smeri proti peklu, vemo pa, kdo je v peklu vladar. Jemati otrokom in govoriti, da bo
               šlo to prek otroškega dodatka... Ko boste seštevali dva ali tri traktorje, ki so del
               premoženja neke kmetije, pa zaradi tega traktorja, dveh ali treh, za kar starši ne
               bodo dobili otroškega dodatka, otroci enostavno ne bodo mogli niti v srednjo šolo!
               Prepovejte še osnovno šolo in boste imeli sistem Butalcev! To bi si očitno želeli,
               iger in kruha ter dirigiranje s palico SD iz bele Ljubljane po celi državi. Takega
               zakona res ne moreš podpreti.</p>
            </sp>
            <sp xml:id="SDZ5-Redna-28-2011-05-19.sp302">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 67 poslank in poslancev, za je glasovalo 38,
               proti 25.</p>
               <p><stage>(Za je glasovalo 38.)</stage> <stage>(Proti 25.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o spremembah in
                  dopolnitvi Zakona o socialno varstvenih prejemkih v okviru nujnega postopka.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju, ki ga bomo
               opravili na podlagi pregleda vloženega amandmaja z dne 19. 5. 2011.</p>
               <p>Prehajamo na 7. člen in na odločanje o amandmaju Poslanske skupine Slovenske ljudske
               stranke k 7. členu. Obrazložitev glasu v imenu Poslanske skupine Slovenske ljudske
               stranke, Janez Ribič. Prosim.</p>
            </sp>
            <sp xml:id="SDZ5-Redna-28-2011-05-19.sp303">

               <speaker>JANEZ RIBIČ:</speaker>

               <p>Hvala.</p>
               <p>S tem amandmajem želimo, da ostanejo državne pokojnine. Prejemniki državnih pokojnin
               so večinoma ljudje, ki v preteklosti niso mogli ali celo niso smeli biti zavarovani,
               kot na primer gospodinje in kmečke žene, kljub temu, da so vse življenje delale.
               Zakon o pokojninskem in invalidskem zavarovanju, v katerem smo v Slovenski ljudski
               stranki izborili, da je ta državna pokojnina vključena, saj se borimo za teh 16 tisoč
               državljanov, ki jo prejemajo – če zakon na referendumu pade, je več ne bodo
               prejemali. Kako boste tem prejemnikom to obrazložili, če danes ne podprete tega
               našega amandmaja? Tudi ni razumno, če ste naš amandma pri Zakonu o pokojninskem in
               invalidskem zavarovanju potrdili, da ga danes ne bi. Hvala.</p>
            </sp>
            <sp xml:id="SDZ5-Redna-28-2011-05-19.sp304">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 68 poslank in poslancev, za je glasovalo 31,
               proti 35.</p>
               <p><stage>(Za je glasovalo 31.)</stage> <stage>(Proti 35.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi predlagani amandma ni bil sprejet, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmaja, sprejetega na matičnem delovnem telesu, predlog zakona
               neusklajen.</p>
               <p>Obrazložitev glasu v svojem imenu? Želi katera od poslanskih skupin obrazložiti
               glas? <stage>(Ne želi.)</stage> V svojem imenu, Gvido Kres in Franc Pukšič.</p>
            </sp>
            <sp xml:id="SDZ5-Redna-28-2011-05-19.sp305">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>Zakonu ne bom nasprotoval, podprl ga pa tudi ne bom, ker ta amandma, ki je bil,
               lahko rečem, kvaliteten amandma, ni sprejet.</p>
               <p>Poglejte, če ZPIZ-2 pade, padejo tudi te državne pokojnine. Razumem vas, gospod
               minister – ni pravično da v času te krize nekateri neupravičeno dobivajo dohodke, pa
               tudi neupravičeno dobivajo previsoke dohodke in o tem se res lahko razpravlja in res
               je tako, da v času krize je treba varčevati. Ampak, ko so se te pokojnine uvajale,
               smo imeli pred sabo predvsem to, da bi enkrat želeli priti tudi do univerzalnega
               temeljnega dohodka. Vsi dobro veste kaj naj bi pomenil ta univerzalni temeljni
               dohodek, in jaz bi lahko rekel, da smo ga uvedli vsaj po 65. letu starosti.</p>
               <p>Danes je bilo tudi rečeno, da nekateri dobivajo te dohodke, ki so tako ali tako zelo
               dobrem gospodarskem ali če hočete finančnem stanju. Ampak gospod minister, ali ste
               prepričani, da v tistih hišah, v tistih družinah, kjer je ta mati, ki je celo
               življenje skrbela za družino, mož domov prinašal dobre dohodke, ima danes dobro
               pokojnino – predvsem poslanke ženske to poslušajte –, ne vem, če je ta mož res vedno
               tako radodaren, da svoji ženi prispeva tisti del dohodka, ki si ga je zaslužila. V
               naši državi pa tudi nimamo urejeno, da mora od moževe pokojnine toliko in toliko iti
               k isti ženi, ki je celo življenje delala in skrbela za družino, držala tri vogale
               pokonci in da je zadeva tekla, kot je treba. In danes najverjetneje prosi moža, če ji
               da za frizuro ali kavico. Ne vem, v tem jaz vidim ta dohodek in ta naš amandma, da bi
               morale te pokojnine tudi tam ostati, ker sem prepričan, da se tudi to dogaja v naših
               hišah in za našimi zidovi. Hvala lepa.</p>
            </sp>
            <sp xml:id="SDZ5-Redna-28-2011-05-19.sp306">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu, Franc Pukšič.</p>
            </sp>
            <sp xml:id="SDZ5-Redna-28-2011-05-19.sp307">

               <speaker>FRANC PUKŠIČ:</speaker>

               <p>Hvala lepa.</p>
               <p>Sam tega zakona ne bom podprl, bom pa povedal, zakaj ne bom glasoval proti. Iz enega
               samega razloga, in sicer zato, ker prestavlja uveljavitev tega zakona na 1. 1. 2012.
               In kaj bo 1. 1. 2012? 5. junija bodo žirantje, to so volivke in volivci, verjetno
               dali trikrat ne, in ne boste šli v drugi krog. Takrat vas več ne bo in bomo zakon
               popravljali.</p>
            </sp>
            <sp xml:id="SDZ5-Redna-28-2011-05-19.sp308">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 69 poslank in poslancev, za je glasovalo 59,
               proti 1.</p>
               <p><stage>(Za je glasovalo 59.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je z obravnavo Predloga zakona o
                  spremembah in dopolnitvah Zakona o integriteti in preprečevanju korupcije v okviru
                  skrajšanega postopka.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženih amandmajih,
               ki ga bomo opravili na podlagi pregleda vloženih amandmajev z dne 18. 5. 2011.</p>
               <p>Prehajamo k 2. členu in prehajamo na odločanje o amandmaju Poslanske skupine SDS k
               2. členu.</p>
               <p>Obrazložitev glasu v imenu Poslanske skupine SDS mag. Branko Grims.</p>
            </sp>
            <sp xml:id="SDZ5-Redna-28-2011-05-19.sp309">

               <speaker>MAG. BRANKO GRIMS:</speaker>

               <p>Spoštovani!</p>
               <p>V Poslanski skupini SDS bomo predlagani amandma podprli. Samo s podporo temu
               amandmaju, za katerega nihče ne trdi, da je idealen, vendar samo s podporo temu
               amandmaju lahko sploh odpremo zelo občutljivo področje sodelovanja med Državnim
               zborom in komisijo. Tudi na obravnavi na delovnem telesu je bil s strani komisije
               zelo jasno dan signal, da si želi več sodelovanja in gre torej za vprašanje možnosti,
               kako to storiti. Če ta amandma ne bo sprejet, člen ne bo odprt in vse besede, tudi
               tistih poslancev koalicije, ki ste se zavzemali za to, bodo s tem postale
               brezpredmetne. Področje boja proti korupciji pa je občutljivo področje, bi moralo
               biti področje, kjer bi se iskalo družbeni konsenz. Če ga že takrat sedanja vladajoča
               koalicija, ko je sprejemala osnovni zakon, ni iskala, bi bilo že zaradi nesrečne
               zgodbe z vodjo liste največje vladne stranke v Evropskem parlamentu dobro, da bi to
               iskali zdaj. Kajti, s strani predsednika Evropskega parlamenta je bilo dano zelo
               jasno sporočilo, da bo zdaj pozorno spremljal dogajanje v vseh državah, kjer so bili
               zaloteni ljudje pri koruptivnih dejanjih, njihovi poslanci v Evropskem parlamentu,
               med njimi tudi gospod Thaler. Danes je prva možnost, da s potrditvijo amandmajev, ki
               jih je vložila SDS, izkažete, da resno mislite, tudi s tem, ko iščete konsenz tako s
               strani pozicije kot opozicije. Korupcija je namreč rakasto tkivo, ki razjeda
               katerokoli družbo, in zato je boj proti njej veliko pomembnejši, kot se zdi. Od
               uspešnosti tega boja je namreč odvisna tudi gospodarska uspešnost posamezne države,
               in zato naj vas spomnim, da je v času samo dveh let in pol vladavine te vlade na
               lestvici svetovnega letopisa konkurenčnosti Slovenija zgrmela povsem na rep. Pred njo
               so, žal, danes države, kot so Romunija, če želite Portugalska, ki je sicer tik pred
               bankrotom, pa celo kakšen Peru in Kazahstan bi se našli. Zaradi tega, ker gre torej
               za pomembno temo, ker gre za problem, ki se očitno dotika še kako tudi vladajoče
               koalicije, ne samo v Sloveniji, celo pri njenih funkcionarjih na evropski ravni, bi
               bilo torej dobro, da danes sprejmete ta amandma in omogočite, da z iskanjem konsenza
               pokažemo in pokažete tudi vi, da z bojem proti korupciji mislimo resno.</p>
            </sp>
            <sp xml:id="SDZ5-Redna-28-2011-05-19.sp310">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 68 poslank in poslancev, za je glasovalo 26,
               proti 37.</p>
               <p><stage>(Za je glasovalo 26.)</stage> <stage>(Proti 37.)</stage></p>
               <p>Ugotavljam,da amandma ni sprejet.</p>
               <p>Prehajamo k 3. členu in prehajamo na odločanje o amandmaju poslanskih skupin SD,
               Zares, DeSUS in LDS k 3. členu.</p>
               <p>Glasujemo. Glasovanje teče. Navzočih je 69 poslank in poslancev, za je glasovalo 37,
               proti 9.</p>
               <p><stage>(za je glasovalo 37.)</stage> <stage>(Proti 9.)</stage></p>
               <p>Ugotavljam, da je amandma sprejet.</p>
               <p>Prehajamo k 5. členu in prehajamo na odločanje o amandmaju poslanskih skupin SD,
               Zares, DeSUS in LDS k 5. členu.</p>
               <p>Glasujemo. Glasovanje teče. Navzočih je 69 poslank in poslancev, za je glasovalo 63,
               proti 4.</p>
               <p><stage>(Za je glasovalo 63.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Prehajamo k 12. členu in prehajamo na odločanje o amandmaju poslanskih skupin SD,
               Zares, DeSUS in LDS k 12. členu.</p>
               <p>Glasujemo. Glasovanje teče. Navzočih je 69 poslank in poslancev, za je glasovalo 42,
               proti 4.</p>
               <p><stage>(Za je glasovalo 42.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Prehajamo k 15. členu in prehajamo na odločanje o amandmaju Poslanske skupine SDS k
               15. členu. Obrazložitev glasu v imenu Poslanske skupine SDS mag. Branko Grims.</p>
            </sp>
            <sp xml:id="SDZ5-Redna-28-2011-05-19.sp311">

               <speaker>MAG. BRANKO GRIMS:</speaker>

               <p>Spoštovani!</p>
               <p>Več kot očitno je, da ima Slovenija v tem mandatu dokaj nesrečno roko pri nekaterih
               ljudeh, ki so s strani vladajoče koalicije na funkcijah v Evropski uniji. To stvar bi
               bilo dobro urediti enkrat za vselej. Organi Evropske unije sami priznavajo, da tisti
               sistemi njihovega notranjega nadzora, ki so vzpostavljeni, niti slučajno niso kaj
               posebej učinkoviti, in priporočajo državam članicam samim, da to uredijo po svoji
               lastni presoji. Spomnil bi, da je bil vodja liste največje vladne stranke SD ujet pri
               koruptivnem dejanju. In spomnil bi, da smo v zvezi z nekaterimi drugimi, ki
               opravljajo po imenovanju s strani Vlade ali parlamenta v tem mandatu določene
               funkcije na ravni Evropske unije, lahko v slovenskih medijih brali tudi kaj zanimive
               podatke o različnih čudnih poslovnih potezah, navezah, lobiranju, in še kaj bi se
               našlo. Tovrstne stvari seveda mečejo na Slovenijo kot celoto kaj čudno luč v Evropski
               uniji in v vsem demokratičnem svetu. In to zagotovo odbija tudi potencialne poslovne
               partnerje. Tudi iz tega razloga je boj proti korupciji tako pomemben. Zato
               predlagamo, da bi v ta sistem nadzora, enako kot to velja za funkcionarje znotraj
               meja države Slovenije, vključili tudi vse funkcionarje, ki svoja dela in naloge
               opravljajo na ravni Evropske unije. Zato, da ne bomo kdaj kasneje znova brali, kako
               so nekoga novinarji ujeli in flagranti pri dejanju, koruptivnem dejanju, potem pa jim
               ta isti človek še zagrozi z dodatno proti tožbo in s tem še dodatno vrže čudno luč na
               državo Slovenijo in seveda še posebej na tisto stranko, ki ga je tja izvolila oziroma
               predlagala. In tudi zato, da ne bi brali o čudnih poslih z raznimi avtomobili pa o
               vsem drugem, o čemer beremo v teh dneh v naših časopisih – zelo, zelo poučne stvari.
               Iz tega razloga bi bilo dobro, če koalicija glasuje za amandma, ki ga predlagamo. Mi
               ga bomo uveljavili, če ne zdaj, pa v naslednjem mandatu.</p>
            </sp>
            <sp xml:id="SDZ5-Redna-28-2011-05-19.sp312">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še katera od poslanskih skupin obrazložiti glas? Ugotavljam, da ne.</p>
               <p>V svojem imenu dr. Vinko Gorenak,</p>
            </sp>
            <sp xml:id="SDZ5-Redna-28-2011-05-19.sp313">

               <speaker>DR. VINKO GORENAK:</speaker>

               <p>Hvala lepa.</p>
               <p>V postopku sprejemanja tega amandmaja že prej na odboru in danes smo pravzaprav
               doživeli nekaj. Kaj pravzaprav mi predlagamo? Mi predlagamo, da nekaj oseb s tem
               amandmajem – po imenih, Cvikl, Rop in tako dalje, vključujoč evropske poslance –
               vključimo v ta zakon. Nič drugega ne predlagamo. In stališče je bilo, češ, evropski
               predpisi tega ne dovoljujejo.</p>
               <p>Jaz sem tekom razprave zelo jasno prosil, pa je bila prisotna državna sekretarka,
               tukaj je tudi cela koalicija, ki tako ali tako vse ve in vse zna, naj mi eden pove,
               kateri evropski predpis Republiki Sloveniji preprečuje, da bi te ljudi spravili pod
               ta zakon. Jaz do zdaj, ko bomo glasovali, tega odgovora nimam. In ker tega odgovora
               nimam, in ko bomo videli rezultat, in če bo ta rezultat negativen za ta amandma,
               torej, če boste ta amandma zavrnili, bom vsaj jaz to razumel, da ščitite nekatere
               ljudi iz meni neznanih razlogov. To pa ni dobro. Skratka, amandma bom razumel kot da
               ščitite izumitelja steklene palače, gospoda Cvikla, ali pa izumitelja incidentov v
               Piranskem zalivu, ki so danes nagrajeni z 18 tisoč evrov. Hvala.</p>
            </sp>
            <sp xml:id="SDZ5-Redna-28-2011-05-19.sp314">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 66 poslank in poslancev, za je glasovalo 33,
               proti 31.</p>
               <p><stage>(Za je glasovalo 33.)</stage> <stage>(Proti 31.)</stage></p>
               <p>Ugotavljam, da je amandma sprejet.</p>
               <p>Prehajamo k 29. členu in na odločanje o amandmaju Poslanskih skupin SD, Zares, DeSUS
               in LDS k 29. členu.</p>
               <p>Glasujemo. Glasovanje teče. Navzočih je 69 poslank in poslancev, za je glasovalo 43,
               proti 5.</p>
               <p><stage>(Za je glasovalo 43.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Prehajamo k 33. členu in na odločanje o amandmaju Poslanske skupine SDS k 33. členu.</p>
               <p>Glasujemo. Glasovanje teče. Navzočih je 68 poslank in poslancev, za je glasovalo 35,
               proti 32.</p>
               <p><stage>(Za je glasovalo 35)</stage> <stage>(Proti 32.)</stage></p>
               <p>Ugotavljam, da je amandma sprejet.</p>
               <p>Prehajamo še na drugi amandma, na odločanje o amandmaju poslanskih skupin SD, Zares
               in DeSUS k istemu členu, to je amandma pod zaporedno številko 2. Prejšnji je bil pod
               zaporedno številko 1.</p>
               <p>Glasujemo. Glasovanje teče. Navzočih je 68 poslank in poslancev, za je glasovalo 62,
               proti 5.</p>
               <p><stage>(Za je glasovalo 62.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Prehajamo k 34. členu in na odločanje o amandmaju poslanskih skupin SD, Zares, DeSUS
               in LDS k 34. členu.</p>
               <p>Glasujemo. Glasovanje teče. Navzočih je 69 poslank in poslancev, za 43, proti 25.</p>
               <p><stage>(Za je glasovalo 43.)</stage> <stage>(Proti 25.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka. Ugotavljam, da je zbor v drugi obravnavi sprejel amandmaje k
               3., 5., 12., 15., 29., 33. in 34. členu dopolnjenega predloga zakona. Sprašujem
               kvalificirane predlagatelje, ali nameravajo k tem členom vložiti amandma oziroma
               amandmaje.</p>
               <p>Prosim, mag. Borut Sajovic, imate besedo.</p>
            </sp>
            <sp xml:id="SDZ5-Redna-28-2011-05-19.sp315">

               <speaker>MAG. BORUT SAJOVIC:</speaker>

               <p>Hvala lepa, predsednik.</p>
               <p>Napovedujem vložitev amandmajev, zato predlagam, da se tretja obravnava izvede v
               torek.</p>
            </sp>
            <sp xml:id="SDZ5-Redna-28-2011-05-19.sp316">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ugotavljam, da so amandmaji napovedani. Zato prekinjam to točko dnevnega reda, ki jo
               bomo nadaljevali v torek, 24. maja po končanih glasovanjih. <title>Nadaljujemo s prekinjeno 9. točko dnevnega reda, to je z obravnavo Predloga zakona o
                  spremembah Zakona o vračanju vlaganj v javno telekomunikacijsko omrežje v okviru
                  skrajšanega postopka.</title>
               </p>
               <p>K drugi obravnavi amandmaji k dopolnjenemu predlogu zakona niso bili vloženi.
               Prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Glasovanje teče. Navzočih je 69 poslank in poslancev, za 38, proti 30.</p>
               <p><stage>(Za je glasovalo 38.)</stage> <stage>(Proti 30.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je z obravnavo Predloga zakona o
                  spremembah zakona o izdaji obveznic za plačilo odškodnine za zaplenjeno premoženje
                  zaradi razveljavitve kazni zaplembe premoženja v okviru skrajšanega postopka.</title>
               </p>
               <p>K drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Glasovanje teče. Navzočih je 69 poslank in poslancev, za 58, proti 5.</p>
               <p><stage>(Za je glasovalo 58.)</stage> <stage>(Proti 5.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, to je z drugo obravnavo Predloga zakona o
                  spremembah Zakona o dohodnini v okviru rednega postopka.</title>
               </p>
               <p>Prehajamo na odločanje o naslednjem predlogu sklepa. Predlog zakona o spremembah
               Zakona o dohodnini ni primeren za nadaljnjo obravnavo.</p>
               <p>Glasujemo. Glasovanje teče. Navzočih je 68 poslank in poslancev, za je glasovalo 38,
               proti 30.</p>
               <p><stage>(Za je glasovalo 38.)</stage> <stage>(Proti 30.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title>Nadaljujemo s prekinjeno 14. točko dnevnega reda, to je s tretjo obravnavo Predloga zakona o
                  varnosti in zdravju pri delu v okviru rednega postopka.</title>
               </p>
               <p>Državni zbor je v torek, 17. 5. 2011 opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je zbor na predlog Vlade kot predlagateljice zakona
               sklenil, da bo na podlagi prvega odstavka 138. člena Poslovnika zbora še na tej seji
               opravil tretjo obravnavo predloga zakona.</p>
               <p>Prehajamo na razpravo o vloženem amandmaju, ki ste ga prejeli na klop z datumom 18.
               5. 2011. V razpravo dajem amandma poslanskih skupin SD, Zares, DeSUS in LDS k 28.
               členu. Želi kdo razpravljati? Prosim za prijavo. Še kdo, da vidimo? Mag. Andrej
               Vizjak, najprej.</p>
            </sp>
            <sp xml:id="SDZ5-Redna-28-2011-05-19.sp317">

               <speaker>MAG. ANDREJ VIZJAK:</speaker>

               <p>Spoštovani predsednik, spoštovane kolegice in kolegi!</p>
               <p>Amandma pravzaprav vrača tekst besedila na prvotno besedilo, ki ga je sprejela Vlada
               in predlagala temu zboru, čeprav je bil ta drugi odstavek 28. člena izglasovan na
               Odboru za delo, družino in socialne zadeve, potem je Vlada oziroma potem ste
               koalicijske poslanske skupine želele ta drugi odstavek v drugem branju zopet
               odpraviti, pa je bil ta amandma zavrnjen. In sedaj v tretje to isto stvar, pravzaprav
               kljub dvakratnem že glasovanju o tej zadevi v parlamentu, želi seveda verjetno Vlada
               pod podpisom štirih poslanskih skupin vreči ven. Za kaj pravzaprav gre? Gre za zelo
               preprosto zadevo in koristno zadevo. Namreč, menim, da mora strokovni delavec za
               varnost pri delu izpolnjevati določene pogoje, da to delo kompetentno opravlja glede
               na nevarnosti, ki so v branži oziroma pri delodajalcu kjer te strokovne naloge
               opravlja. Namreč, vemo, da je na primer v gradbeništvu kar 45 % vseh nesreč pri delu
               in gotovo v gradbeništvu mora strokovni delavec za varnost pri delu izpolnjevati in
               imeti neka druga znanja, kot pa na primer strokovni delavec za varnost pri delu v
               računovodsko-finančni dejavnosti ali pri odvetniku, recimo, ali ne vem, pri
               dejavnostih, ki so bistveno manj nevarne in tvegane za varnost in zdravje.</p>
               <p>In pravzaprav amandma, ki je bil na odboru izglasovan in ki ga želite s tem
               amandmajem torej vreči ven, govori prav to, da pogoje, ki jih mora izpolnjevati
               strokovni delavec, določi minister, pristojen za delo in so odvisni od vrste
               dejavnosti delodajalca ter vrste in stopnje tveganj za nastanek nezgod pri delu,
               poklicnih bolezni in bolezni, povezanih z delom delavcev.</p>
               <p>Namreč, menim, da je to zelo pomembno, da minister določi s podzakonskim aktom
               pogoje, ki jih mora izpolnjevati strokovni delavec in so seveda odvisni od vrste
               dejavnosti delodajalca in tudi stopnje tveganj. Namreč, če bo ta amandma sprejet,
               potem bo obveljalo, da delodajalec sam določi pogoje, ki jih mora izpolnjevati
               strokovni delavec, kar pomeni, da bo recimo v gradbeništvu, kjer imamo, veste, veliko
               delodajalcev, ki so priučeni iz drugih republik in ne vem kaj vse in imajo seveda
               pravzaprav marsikaj, seveda popolno anarhijo. Če bodo ti delodajalci pooblaščali kot
               strokovne delavce svoje neke sodelavce bo ne samo večje tveganje za varnost teh
               delavcev pri tem delodajalcu, ampak tudi drugih, ki se znajdejo na tem gradbišču.
               Kajti veste, tam je po navadi veliko podizvajalcev in koordinacija je dostikrat
               problem.</p>
               <p>Zato gre ta dikcija drugega odstavka 28. člena v smer, da se tam, kjer je tveganje,
               določijo ostrejši pogoji za strokovnega delavca, za varnost pri delu, in tam, kjer je
               tveganje nižje, so pogoji mehkejši. In mislim, da je to strokovno vprašanje, in
               mislim, da ga lahko minister zadovoljivo reši, da bo zadeva v redu.</p>
               <p>Mislim da gre predlog tega amandmaja preveč v neko liberalno smer, torej, da je res
               zdaj pa čisto delodajalcu prepuščeno, kakšne pogoje bo izpolnjeval strokovni delavec,
               in da je dostikrat zadosti, da bo imel samo splošni del strokovnega izpita – torej,
               poznavanje pravne varnosti oziroma pravne ureditve in varnosti pri delu. Menim, da je
               to premalo za tiste dejavnosti in tiste poklice, kjer so tveganja visoka.</p>
               <p>Zato bomo v Poslanski skupini Slovenske demokratske stranke nasprotovali temu
               amandmaju, kot smo že v drugi obravnavi, ker menimo, da se s tem seveda dajejo
               odpustki tistim, ki nimajo nevarnosti, vendar se postavijo v večje tveganje prav tam,
               kjer so nevarnosti za zdravje pri delu večje. Mislim, da bi bila uveljavitev tega
               drugega odstavka pomemben korak pri tem...</p>
            </sp>
            <sp xml:id="SDZ5-Redna-28-2011-05-19.sp318">

               <speaker>PREDSEDNIK DR. PAVEL GANTAR:</speaker>

               <p>Kolega Vizjak, prosim zaključite, 5 minut je minilo.</p>
            </sp>
            <sp xml:id="SDZ5-Redna-28-2011-05-19.sp319">

               <speaker>MAG. ANDREJ VIZJAK:</speaker>

               <p>Se opravičujem. 5 minut in 9 sekund, še 15...</p>
            </sp>
            <sp xml:id="SDZ5-Redna-28-2011-05-19.sp320">

               <speaker>PREDSEDNIK DR. PAVEL GANTAR:</speaker>

               <p>Ne, ne. 5 minut, vam jaz povem.</p>
            </sp>
            <sp xml:id="SDZ5-Redna-28-2011-05-19.sp321">

               <speaker>MAG. ANDREJ VIZJAK:</speaker>

               <p>Spoštovani, ta rešitev gre v smeri, da se pogoji adaptirajo na vsebino, ne pa, da so
               bodisi mehki, bodisi ostri, ne glede na vsebino.</p>
            </sp>
            <sp xml:id="SDZ5-Redna-28-2011-05-19.sp322">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Vili Rezman. Vsak ima seveda za razpravo 5
               minut.</p>
               <p>Prosim, Vili Rezman.</p>
            </sp>
            <sp xml:id="SDZ5-Redna-28-2011-05-19.sp323">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Poslanci Poslanske skupine nepovezanih poslancev smo podprli predlog, kakršen je
               sedaj veljaven po drugi obranvavi, in bomo nasprotovali predlogu, da se črta drugi
               odstavek 28. člena, kar je predlagala bivša koalicija. Bom povedal, zakaj mi menimo,
               da je treba to ohranit.</p>
               <p>Razlog je zelo preprost. Amandma, kakršen je sedaj predlagan, je v škodo tako
               strokovnosti, kot v škodo varnosti in zdravja pri delu. Ta amandma namreč predvideva,
               da bo delodajalec sam odločal o tem, kakšna znanja, sposobnosti, veščine potrebuje
               strokovni delavec. Naslednji člen pa njegove naloge določa. Zdaj pa poglejmo, kakšne
               naloge bo ta strokovni delavec med drugim opravljal. Prvič. Svetuje delodajalcu, ki
               je lahko recimo tudi neizobražen, in lahko imenuje nekoga, ki nima strokovne
               izobrazbe, da bo njemu svetoval, kako naj on načrtuje varstvo pri delu. Se mi zdi
               popoln absurd. Drugič. Svetuje delodajalcu glede opreme in procesov dela. Zopet lahko
               izbere arbitrarno nekoga, kogar koli izmed svojih delavcev, ker ni nobenih pogojev
               določenih, kakšno izobrazbo mora nekdo imeti, da lahko svetuje o varnosti, o izbiri
               opreme in o načrtovanju delovnih procesov. Tretjič. Opravlja notranji nadzor nad
               varovanjem zdravja. Torej tudi nad tistim, ki ga je določil, da bo ta nadzor
               opravljal. Posredno bo delodajalec samega sebe nadzoroval. Naslednji absurd. Četrta
               naloga. sodeluje z izvajalcem medicine dela, brez potrebne izobrazbe. Nekdo bo
               sodeloval in svetoval doktorju medicine dela, specialistu za medicino dela, in za to
               ne potrebuje nobenih posebnih znanj. In petič – med enajstimi nalogami sem jih nekaj
               izbral. Izvaja usposabljanje tistih, ki so morebiti bistveno bolj izobraženi od
               njega, ker mu je to pač namenil njegov delodajalec. Tu se pa vrstijo absurdi eden za
               drugim, in zaradi tega, ker je to za nas absurdno, mi menimo, da minister s svojo
               strokovno ekipo, ki jo bo sam lahko izbral, pa vendarle je sposoben določiti, katerim
               pogojem mora zadostiti tisti, ki bo usposabljal za varnost pri delu in sodeloval z
               doktorjem medicine, specializiranim za medicino dela.</p>
            </sp>
            <sp xml:id="SDZ5-Redna-28-2011-05-19.sp324">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Ugotavljam, da ne želi, zato... Želi še kdo? Ne
               želi.</p>
               <p>Zato zaključujem razpravo in prehajamo na odločanje o amandmaju poslanskih skupin
               SD, Zares, DeSUS in LDS k 28. členu.</p>
               <p>Glasujemo. Glasovanje teče. Navzočih je 68 poslank in poslancev, za je glasovalo 33,
               proti 35.</p>
               <p><stage>(Za je glasovalo 33.)</stage> <stage>(Proti 35.)</stage></p>
               <p>Ugotavljam, da amandma ni sprejet.</p>
               <p>Končali smo z odločanjem o amandmajih. Želi predstavnik Vlade besedo v zvezi z
               usklajenostjo?</p>
               <p>Besedo ima minister dr. Ivan Svetlik.</p>
            </sp>
            <sp xml:id="SDZ5-Redna-28-2011-05-19.sp325">

               <speaker>DR. IVAN SVETLIK:</speaker>

               <p>Hvala lepa, gospod predsednik.</p>
               <p>Glede na to, da ta amandma zdaj ni bil sprejet, predlagam, da na podlagi petega
               odstavka 140. člena Poslovnika Državnega zbora daste Vladi nalog in rok za
               uskladitveni amandma k 29. členu, ker je treba ta dva člena sedaj uskladiti.</p>
            </sp>
            <sp xml:id="SDZ5-Redna-28-2011-05-19.sp326">

               <speaker>PREDSEDNIK DR. PAVEL GANTAR:</speaker>

               <p>Ker je Vlada opozorila, da je po končani tretji obravnavi predlog zakona zaradi
               sprejetega amandmaja neusklajen, prosim Vlado, da pripravi uskladitveni amandma.
               Državni zbor bo z obravnavo te točke nadaljeval v torek, 24. maja, po končanih
               ostalih glasovanjih.</p>
               <p>S tem prekinjam to točko dnevnega reda.</p>
               <p>Prekinjam tudi 28. sejo zbora, ki jo bomo nadaljevali jutri ob 10. uri. Hvala lepa.
                  <stage type="time">(SEJA JE BILA PREKINJENA 19. MAJA 2011 OB 19. uri)</stage>
               </p>
            </sp>
         </div>
      </body>
   </text>
</TEI>