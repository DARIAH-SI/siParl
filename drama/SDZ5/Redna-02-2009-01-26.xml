<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-02-2009-01-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|BA9FD17E27DAB1FDC125754E003ABFAE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=BA9FD17E27DAB1FDC125754E003ABFAE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-02-2009-01-26.DZ" n="02">
               <name>Redna</name>
               <date when="2009-01-26"/>
            </setting>
         </settingDesc>
         <particDesc>
            <listOrg>
               <org xml:id="Redna-02-2009-01-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">2. seja</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 14.00. </stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 2. sejo
               Državnega zbora Republike Slovenije, ki je bila sklicana na podlagi prvega odstavka
               57. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospod Marjan Bezjak, gospa Breda Pečan, gospod Janez Ribič in gospod Jakob
               Presečnik.</p>
               <p>Na sejo sem vabil: predsednika Vlade gospoda Boruta Pahorja k 1. točki dnevnega
               reda, varuhinjo človekovih pravic dr. Zdenko Čebašek Travnik k 2. točki dnevnega
               reda, predstavnike Sklada kmetijskih zemljišč in gozdov k 11. točki dnevnega reda,
               predstavnika Sodnega sveta k 15. točki dnevnega reda ter predstavnike Vlade k vsem
               točkam dnevnega reda. Vse prisotne lepo pozdravljam!</p>
               <p>Prehajamo na določitev dnevnega reda 2. seje Državnega zbora.</p>
               <p>Predlog dnevnega reda ste prejeli s sklicem seje 16. januarja 2009. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik točk ali širitev dnevnega reda nisem prejel, zato
               prehajamo na določitev dnevnega reda. Poslanke in poslance prosim, da preverijo
               delovanje svojih glasovalnih naprav, in sicer mora na desni strani vložene kartice
               goreti oranžna lučka.</p>
               <p>Zboru predlagam, da za današnjo sejo določi dnevni red, kot ste ga prejeli s
               sklicem. Glasujemo. Navzočih je 73 poslank in poslancev, za je glasovalo 67, proti 5
               poslank in poslancev.</p>
               <p><stage>(Za je glasovalo 67.)</stage> <stage>(Proti 5.)</stage></p>
               <p>Ugotavljam, da je dnevni red 2. seje zbora določen.</p>
               <p>Prekinjam sejo zbora, ki jo bomo nadaljevali ob 15. uri s 1. točko dnevnega reda, to
               je z vprašanji poslank in poslancev. Hvala lepa.</p>
               <stage type="time">(Seja je bila prekinjena ob 14.03 in se je nadaljevala ob 15.00.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolegi prehajamo na <title>1. TOČKO DNEVNEGA REDA -</title> to je na <title>VPRAŠANJA POSLANK IN POSLANCEV.</title>
               </p>
               <p>V dvorani pozdravljam predsednika Vlade, gospoda Boruta Pahorja in ministrice in
               ministre.</p>
               <p>V zvezi s to točko dnevnega reda sem v poslovniškem roku prejel pisne prijave 41-ih
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. člena in 247. členom Poslovnika Državnega zbora. Na prva tri vprašanja
               poslancev opozicije in na poslansko vprašanje poslanca vladajoče koalicije bo
               odgovoril predsednik Vlade.</p>
               <p>Vsak poslanec ima za postavitev vprašanja na voljo 3 minute. Predsednik Vlade in
               ministri odgovarjajo na vprašanje v največ petih minutah. Če je vprašanje postavljeno
               večim ministrom, imajo vsi skupaj na voljo pet minut za odgovore. Poslanec, ki ne bo
               zadovoljen z odgovorom, lahko zahteva dopolnitev odgovora, ne more pa postaviti
               dodatnega vprašanja. Poslanke in poslance prosim, da ste na to pozorni. Obrazložitev
               zahteve za dopolnitev odgovora poslanec predstavi v dveh minutah. Dopolnitev odgovora
               pa sme trajati največ tri minute. Poslanec, ki postavi vprašanje lahko zahteva, da se
               na naslednji seji opravi razpravi o odgovoru predsednika Vlade, ministra ali
               generalnega sekretarja Vlade. O tem odloči Državni zbor brez razprave. V primeru, da
               poslanec na postavljeno vprašanje danes ne bo dobil odgovora, mu mora predsednik
               Vlade, generalni sekretar Vlade ali minister v 30-ih dneh predložiti pisni odgovor.
               Poslanec, ki je postavil vprašanje, na katero ni bilo odgovorjeno, lahko izjavi, da
               vztraja pri ustnem odgovoru. V tem primeru bom vprašanje uvrstil na naslednjo redno
               sejo Državnega zbora.</p>
               <p>V zvezi s to točko so se za danes opravičili naslednje ministrice in ministri:
               gospod Karl Erjavec, minister za okolje in prostor, gospod Samuel Žbogar, minister za
               zunanje zadeve in dr. Boštjan Žeks, minister brez resorja, odgovoren za področje
               odnosov med Republiko Slovenijo in avtohtono slovensko narodno skupnostjo v sosednjih
               državah ter med Republiko Slovenijo in Slovenci po svetu.</p>
               <p>Prehajamo na predstavitev poslanskih vprašanj. Na prvi štiri vprašanja<gap n="..."/> Prosim,
               imate proceduralno? Prosim, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Na Kolegiju predsednika Državnega zbora sem že dvakrat opozoril, da se nam ne zdi
               primerno, da na drugi mreži ni prenosov plenarnih sej Državnega zbora, tako kot je
               bila to praksa v prejšnjem mandatu. V Poslanski skupini menimo, da bi gledalci
               nacionalne televizije morali imeti možnost spremljanja plenarne seje Državnega zbora
               in da ni dopustno, da je kar tretjina gledalcev, zaradi tega, ker se je prešlo samo
               na digitalno prenašanje, izključena iz možnosti, da neposredno spremlja, tako
               postavljanje poslanskih vprašanj, kot tudi odgovorov nanje. Jaz mislim, da si to tako
               predsednik Vlade, kot tudi ministri zaslužijo. In vedno do sedaj so bila tako
               poslanska vprašanja kot tudi odgovori nanje zelo zanimivi za širšo slovensko javnost.</p>
               <p>Prenos bi bil smiseln tudi zato, ker je to tudi prva seja Državnega zbora, prva
               redna seja v tem sklicu, vendar verjetno ne bi bili nič manj zanimivi tudi prenosi
               vseh nadaljnjih sej in mislim da bi lahko kot predsednik Državnega zbora dosegli
               dogovor, da bi nacionalna televizija na drugi mreži do 18. ure, tako, kot je bilo do
               sedaj, prenašala tudi seje Državnega zbora in to vsaj toliko časa, da bi pokritost z
               digitalnim signalom dosegla vsaj 90% prebivalstva.</p>
               <p>Jaz mislim, da smo to dolžni našim gledalcem in sem tudi prepričan, da lahko vi kot
               predsednik Državnega zbora to v pogovoru z odgovornimi na Radioteleviziji Slovenija
               tudi dosežete.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Tanko.</p>
               <p>Če mene vprašate, tudi jaz mislim tako, seveda pa je to uredniška politika
               nacionalne televizijske hiše. Vanjo se ne smem vmešavati, vendar bom vseeno z dopisom
               prijazno obvestil hišo o tem kaj meni Kolegij. Razprave sicer tu ne bomo imeli.
               Toliko o tem.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade gospod Borut Pahor. Poslansko vprašanje mu bo najprej zastavil
               gospod Jože Tanko iz Poslanske skupine SDS.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo in vsem prav lep pozdrav!</p>
               <p>Spoštovani predsednik Vlade. 18. novembra 2008 ste, ne prvič, izjavili, da bo nova
               vlada zamenjala le državne sekretarje, <q>"kadrovska metla"</q> pa se bo ustavila na ravni
               direktorjev direktoratov. Zamenjav v direktoratih, uradih in službah v prvem obdobju
               po imenovanju nove vlade naj ne bi bilo. 6. decembra 2005 pa ste v izjavi za
               Televizijo Slovenija izjavili naslednje: <q>"Dajem tukaj, pred ljudmi, obljubo, da ne
               bom zamenjal niti enega človeka na javni funkciji, če ne bo utemeljenega suma, da ni
               dobro opravil svojega dela. Niti z eno besedo ga ne bom vprašal kateremu svetovnemu
               nazoru ali politični opredelitvi pripada."</q> V nasprotju s tema izjavama pa so bili
               zamenjani direktorji direktoratov: primarij Jožef Arzenšek, dr. Igor Šalamun, mag.
               Bojan Škoda, mag. Sabina Koleša in Simon Starček; generalni sekretarji ministrstev:
               mag. Elda Gregorič Rogelj, Vida Borovinšek, mag. Alojz Durn, Marjana Cvenkel Lesjak,
               Tomaž Rozman, Franc Pristovšek, Martin Plut; direktor UKOM: mag. Anže Logar; v.d.
               uprave Kad: mag. Uroš Rožič; nadzorniki v Elektru: mag. Andrej Aplenc, Jure Čatelj,
               dr. Leon Cizelj, Janez Horvat, Franc Lavrič; v Kadu: Boris Zupančič, Jernej Pavlin,
               mag. Jože Sečnik; v Sodu: dr. Matej Breznik, mag. Tomaž Rožen, mag. Tomaž Perše;
               predsednik in člani sveta Japti: Martin Bratanič, mag. Sabina Koleša, mag. Robert
               Miha Bolta; predsednik in člani upravnega odbora Inštituta za narodnostna vprašanja:
               Andrej Meglič, Pavle Ferluga, mag. Andrej Vrčon; predsednik in člani filmskega
               sklada: Igor Prodnik, Stane Malčič in Jože Pogačnik.</p>
               <p>Sprašujem vas: Ali so ti postopki zamenjav potekali po tako imenovani vaši kadrovski
               paradigmi ali ne?</p>
               <p>In: Ali še vedno menite, da se kadrovski vrtiljak vrti v skladu z vašimi napovedmi?</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod predsednik, prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Vedno, tudi sedaj, sem prepričan, da so človeški viri, človeški kapital, največ kar
               ima poleg drugih primerjalnih vrednosti Slovenija in da mora Vlada skrbno ravnati z
               njim. Tako tudi počne. V skladu z obljubami, ki jih je dala.</p>
               <p>Ker ste naštevali imena je prav, da tudi jaz povem nekaj v zvezi s tem. V državni
               upravi je 123 položajnih delovnih mest. Generalni sekretarji na ministrstvih,
               direktorji direktoratov, predstojniki vladnih služb, predstojniki organov v sestavi
               in tako naprej. Do sedaj je bilo razrešenih 13 položajnih uradnikov ali 10%. Nobena
               od teh zamenjav ni bila politično motivirana. Od trinajstih zamenjav jih je 6
               zaprosilo za razrešitev. V treh primerih je šlo za sporazumni dogovor med uslužbencem
               in ministrom. V štirih primerih se je minister odločil za zamenjavo na podlagi določb
               83. člena Zakona o javnih uslužbencih. V enem izmed teh zadnjih štirih primerov je
               uslužbenka, ki je bila razrešena, razporejena na drugo položajno delovno mesto na
               drugem ministrstvu. V tem mandatu ni bil zamenjan noben načelnik upravnih enot. V
               preteklem mandatu, če se prvič in morda zadnjič sklicujem na obdobje pred začetkom
               mojega mandata, je na primer minister po izteku mandata imenoval 18 načelnikov
               upravnih enot brez javnega natečaja. Vsi razrešeni uradniki na položajih, ki so bili
               pred tem javni uslužbenci, so ostali na visokih delovnih mestih, kar jim omogoča
               normalno strokovno sodelovanje tudi v bodoče. Uvrščeni so v štiriinštirideseti plačni
               razred. Praviloma so prejeli še dodatnih pet plačnih razredov, kar pomeni, da
               prejemajo plačo za devetinštirideseti plačni razred.</p>
               <p>Očitek o političnem kadrovanju je, gospod poslanec Tanko, neupravičen tudi zato, ker
               je prejšnja vlada že po volitvah tik pred iztekom mandata, ko je opravila tekoče
               posle, od sto triinštiridesetih uradnikov, ki so bili v organih državne uprave
               zaposleni za določen čas, vezani na zaupanje predstojnika, zagotovila službo za
               določen in nedoločen čas kar šestdesetim uradnikom. Tistim, ki so štiri leta
               prejemali pet plačnih razredov višjo plačo, ker naj bi jim po izteku mandata delovno
               razmerje prenehalo. To pomeni, da je zasedenih 60 delovnih mest v kadrovskem načrtu,
               ki bi jih sicer lahko zaposlila nova vlada. Naj morda primeroma povem, da je v mojem
               kabinetu ostala tretjina prejšnjih nameščenih uslužbencev. Ostale razrešitve, ki jih
               prikazuje števec vaše stranke, so zaradi zamenjav v organih upravljanja: nadzorni
               svet, Eles, Kad, Sod, Javna agencija za podjetništvo in tuje investicije, Inštitut za
               novejšo zgodovino, Filmski sklad. Do zamenjav je prišlo v veliki večini primerov
               zaradi poteka mandatov članom nadzornih svetov oziroma uskladitve teh mandatov, ki bi
               se v kratkem iztekli, ali pa iz krivdnih razlogov, kot je bilo to v primeru Filmskega
               sklada.</p>
               <p>In kar je najpomembnejše, v 17 letih tranzicije smo, mislim, da vsi skupaj, prišli
               do spoznanja, da je treba nekaj spremeniti, če želimo, da bodo na položaje, na katere
               jih imenuje Vlada v okviru svojih pristojnosti, prišli najboljši med najboljšimi. Če
               bi nova vlada ubrala staro prakso, mislim, da tega cilja ne bi dosegli. Zato smo se
               odločili za novo prakso. V četrtek je s polnimi pooblastili začel delati
               Kadrovsko-akreditacijski svet. To je posvetovalno telo Vlade, ki ne prevzema
               odgovornosti Vlade, ji bo pa svetovalo pri odločitvah, ki so pomembne za to, koga
               namestiti na položaj zato, da bo v skladu s pričakovanjem najbolje opravljal svoje
               delo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zahtevate dopolnitev odgovora? Prosim, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
               <p>Jaz bi pričakoval predvsem odgovor, kajti vprašal sem, ali so ti postopki zamenjav
               potekali po kadrovski paradigmi predsednika Vlade ali ne, in ali menite, da se
               kadrovski vrtiljak vrti v skladu z vašimi napovedmi. Na to nisem prejel odgovora.</p>
               <p>Tudi politične zamenjave so se zgodile. Tipičen primer je menjava, recimo mag.
               Igorja Šalamona z mag. Janezom Kopačem. Dejali ste tudi, da se lomi stara praksa
               kadrovanja. Vendar vas seznanjam, da take prakse v prejšnjem mandatu, da bi politik
               postal predsednik družbe, ni bilo. In če samo spomnim, pred nekaj dnevi je bil na
               čelo Nove Ljubljanske banke imenovan dr. Draško Veselinovič, politik, ki je
               kandidiral na listi LDS, bil tudi izvoljen na listi LDS, vendar se je mandatu
               poslanca odpovedal, ker je prevzel direktorsko mesto v tej družbi. In to imenovanje
               kaže tudi na to, da hočete poleg politike obvladovati tudi še vso drugo sfero. Govori
               se tudi, da ste enega od kandidatov ali protikandidatov dr. Veselinoviča osebno
               povabili v svoj kabinet in ga prepričevali, da odstopi od kandidature in mu menda
               ponujali tudi mesto predsednika druge družbe. Prav tako je, recimo, gospod Cvikl
               izjavil, da ima v svojem kabinetu ljudi, ki so drugačnega prepričanja in da jim ne
               more dati posla. Lahko rečemo, da jim noče dati posla, in to je pravzaprav neka
               posebna oblika pritiska in jih bo verjetno prerazporedil. Tudi vaš kolega Vlačič je
               povedal že po nekaj dnevnih, da vodstvo železnic ne uživa več njegovega zaupanja in
               to še preden je dobil poročilo o poslovanju.</p>
               <p>In sprašujem vas: Koliko zamenjav na osnovi tega postopka, najprej diskvalifikacija,
               to se pravi očrnitev v očeh javnosti, potem pa likvidacij oziroma zamenjav še
               načrtujete, ker se revizija napoveduje vse prek? Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod predsednik, prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Javnosti sem odkrito povedal in naj to povem tudi temu visokemu zboru, da se nikoli
               nova praksa ne uveljavi brez težav, tudi ta nova praksa, ki jo uveljavljamo, ni bila
               spočeta brez težav, vendar jo uveljavljamo in njeni rezultati se bodo prej ko slej
               pokazali. Ta visoki zbor je lahko prepričan, da jaz osebno in moji ministrski kolegi
               in kolegice delamo vse za to, da bi spremenili prakso, ki je škodovala Republiki
               Sloveniji v času tranzicije, ker je bil politični plen prevelik in je ogrožal tisti
               interes, ki je bistven, namreč, da opravljajo pomembne položaje v imenu Republike
               Slovenije ljudje, ki so za to najbolj poklicani. Zato vam še enkrat povem, tudi če so
               bile na začetku mandata kakšne težave, skušnjave, pritiski, vse to je bilo, smo se na
               to hitro odzvali in ustanovili Kadrovsko-akrediticijski svet, ki je posvetovalno telo
               in bo imelo pri nadaljnjih odločitvah Vlade pomembno vlogo.</p>
               <p>Še enkrat naj vam zatrdim, da je v primerjavi s prejšnjim mandatom prišlo do
               zamenjav, ki so minimalne, v prihodnje boste lahko sledili praksi, ki bo drugačna, to
               vam zagotavljam, ker je to stvar na kateri stoji ali pade nova politika vlade, nova
               paradigma. Za njo stojim. Za njo stojijo tudi moje ministrice in ministri. Moram pa
               upoštevati, da imajo svoja pooblastila in svoje pristojnosti in da moram upoštevati
               njihovo suverenost, prav zato, ker so osebnosti, ki razmišljajo s svojo glavo! In ker
               so suverene osebnosti, morajo imeti tudi svoj krog pooblastil, ki jih izkoriščajo in
               jih morajo izkoriščati zato, da bi opravili posel v skladu s pričakovanji tega
               visokega zbora.</p>
               <p>Torej, naj še enkrat rečem, bili smo takoj na začetku mandata soočeni s staro
               prakso, s starimi pritiski, s starimi skušnjavami, da bi Vlada, politične stranke
               zastopane v koaliciji delale po starem. Temu smo se odločno uprli. Postavili smo novo
               institucijo, ki je posvetovalno telo. Svoje delo je začela opravljati v četrtek.
               Pozorno spremljajte, kaj se bo dogajalo v prihodnje in dobili boste zagotovila, da bo
               nova praksa v naslednjem času premagala staro. In to bo velika pridobitev za to
               državo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Tanko, prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Odgovori predsednika Vlade me niso zadovoljili in niso zadovoljivi.
               Nasprotno, potrjujejo, da se kadrovski pristop, kakršen je bil napovedan, ne izvaja.
               Bil je predstava za javnost, korak, ki so mu mnogi nasedli. In obljuba, da ne bo
               zamenjan niti en človek na javni funkciji brez utemeljenega suma, da ni dobro opravil
               svojega dela, je bila v treh mesecih tega mandata že velikokrat snedena oziroma
               prelomljena. In zato v skladu z drugim odstavkom 246. člena Državnemu zboru
               predlagam, da Državni zbor na naslednji seji opravi razpravo o odgovoru predsednika
               Vlade. Primeri kot so Logar, dr. Veselinovič, predčasne zamenjave v nadzornih svetih
               in na direktorskih mestih v družbah, napovedi ministrov, da direktorji nimajo več
               njihovega zaupanja, čistke po direktoratih in na uradniških mestih kažejo, da ste se
               menjav lotili brezobzirno, grobo, tudi s pritiski. Veliko novozaposlenih pa kot za
               šalo preskakuje pet plačilnih razredov. Čeprav ste izjavili, da so se z ustanovitvijo
               KAS-a zmanjšali pritiski, je še isti dan minister Lahovnik izjavil, da KAS sploh ne
               deluje. In kot smo videli kasneje, je imel minister Lahovnik popolnoma prav. Ta organ
               ne deluje tudi danes, to se pravi, bo šele začel delovati. In tudi ko bo deloval, bo
               le krinka, le maska za politično pokrivanje izključno političnih odločitev. Tudi na
               osnovi sklepa vaše vlade se pripravlja zelo natančen popis vseh, ki so se zaposlili
               med 3. 11. 2004 in 21. 11. 2008, torej točno v mandatu prejšnje vlade. In po izjavah
               oziroma po temu popisu, prijelo se ga je ime <q>"Cviklov seznam za odstrel"</q>, se pravi,
               da se na tem področju zelo aktivno dela.</p>
               <p>Dejali ste, da se lomi stara praksa. Imate prav, kajti tega v prejšnjem mandatu ni
               bilo. Nastaja oziroma gradi se nova praksa, vaša praksa, ki gradi na delitvi <q>"vaši -
               naši"</q> in to kljub vaši drugačni napovedi. Predlagam, da Državni zbor odloči o zahtevi
               za razpravo o odgovoru predsednika Vlade. Upam, da boste koalicijski poslanci ta
               predlog tudi podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca gospoda Jožeta Tanka, da Državni zbor na naslednji seji opravi
               razpravo o odgovoru predsednika Vlade, bo Državni zbor odločil v četrtek, 29.
               januarja 2009, v okviru glasovanj.</p>
               <p>Poslansko vprašanje predsedniku Vlade bo postavil gospod Zmago Jelinčič Plemeniti,
               Poslanska skupina Slovenske nacionalne stranke.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Lep pozdrav vsem skupaj!</p>
               <p>Gospod predsednik, sprašujem vas:</p>
               <p>Kako boste ukrepali glede dosedanje nedejavnosti pristopnih organov pri pridobivanju
               dokumentacije in ostalih stvari ob vstopanju Hrvaške v zvezo Nato?</p>
               <p>Dejstvo je, da smo dobili celo vrsto nekakšnih dokumentov pa nobenega pravega.
               Dobili smo Poročila o pristopu k zvezi Nato, ki so bila podpisana s strani
               generalnega sekretarja Nata, najprej Robertsona, potem pa Japa de Hoopa Schefferja,
               ki se jih pošilja vsem članicam. Ni pa bilo tukaj zraven tistih dokumentov, na osnovi
               katerih so bila pisana ta poročila. Dejstvo namreč je, da je Nato vojaška
               organizacija, v kateri so politični zemljevidi, eden od osnovnih inštrumentov
               njihovega delovanja. Dejstvo je tudi, da je Hrvaška že maja leta 2005 oziroma že z
               začetkom leta 2004 v Nato pakt pošiljala dokumentacijo, kar je seveda napisano tudi
               pri tem poročilu generalnega sekretarja Nato pakta Robertsona, kjer v 37. točki
               poročila piše, pri obrambnih planih, da je Hrvaška finalizirala listo nalog v zvezi z
               obrambnimi situacijami, med katerimi je prva naloga obramba teritorija Hrvaške. Ob
               tem dokumentu je bilo priloženih nekaj zemljevidov. Nobenega od teh zemljevidov nismo
               videli. V tistem času je bil vodja misije pri Natu v Bruslju gospod Šinkovec. Zdaj ne
               vem, ali je bil nesposoben, ali mu je bilo čisto vseeno, ampak dejstvo je, da teh
               dokumentov on ni poslal v Slovenijo. Ali pa jih Vlada skriva. Tukaj sta dve opciji.
               In mi moramo videti te zemljevide. Drugače bomo zopet nasedli.</p>
               <p>Zanimivo je, da je bilo podobno <q>"nasedanje"</q> je v zgodovini samo enkrat in to je bilo
               fatalno. Ko je leta 1938 britanski ministrski predsednik Chamberlain nasedel
               Hitlerju, da bo vse mirno uredil, potem je pa Hitler zasedel Sudetenland in seveda
               vemo, kako se je vse skupaj razpletlo. Mislim, da ne smemo dovoliti, da bi vi dobili
               takšen naziv, kot ga je dobil gospod Chamberlain. Mislim, da je to odveč.</p>
               <p>Zato sprašujem, kako boste popravili napake, ki so jih delali dosedanji kadri na
               določenih pozicijah, ki niso opravljali ali pa niso hoteli opravljati svojega dela v
               korist Republike Slovenije?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod predsednik.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>V Bukarešti je lani pomladi potekalo srečanje voditeljev vlad in držav članic zveze
               Nato, odločili so se povabiti dve novi članici: Albanijo in Hrvaško. Pred tem so
               potekala pogajanja, v katerih je bila predložena tudi dokumentacija. Jaz sem si
               dokumentacijo temeljito pogledal in v dokumentaciji ni nič takega, kar bi lahko
               skrbelo ta Državni zbor. Slovenska Vlada lani spomladi ni imela nobenih razlogov za
               zadržek, da ne bi povabile Republike Hrvaške v zvezo Nato. Danes sem obveščen, da je
               Odbor za zunanjo politiko s potrebno večino predlagal Državnemu zboru, da ratificira
               Protokol o vstopu Hrvaške in Albanije v zvezo Nato. To je dobra odločitev. Še enkrat
               ponavljam. Mislim, da so pogajalci, na koncu Vlada, lansko leto svoje delo opravili
               skrbno, ni bilo nobenih zadržkov za to, da slovenska vlada, skupaj z ostalimi vladami
               držav članic zveze Nato ne bi povabila Hrvaške in Albanije v zvezo Nato. Sedaj pa je
               na Državnem zboru, da potrdi verodostojnost, kajti v tem času, od lanske pomladi do
               danes, se okoliščine, ki so botrovale naklonjenemu stališču slovenske vlade do vstopa
               Hrvaške v zvezo Nato lani spomladi, niso v ničemer spremenile.</p>
               <p>Jaz si želim, da bi Državni zbor v četrtek, ko bo odločal o ratifikaciji Protokola,
               s potrebno večino to tudi potrdil in dokazal svojo zrelost. Ne nazadnje gre tudi za
               vprašanje verodostojnosti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Moram reči, da to, gospod predsednik, ni bil odgovor. Govorite o zrelosti in
               kredibilnosti, jaz pa mislim, da je človek zavezan, še posebej pa vi, svoji lastni
               domovini. In to, da je nekdo v Bukarešti obljubil neki sosednji državi vstop - ne
               pomeni nič. To pomeni samo, da takrat niso imeli nobenih dokumentov in kot vidim iz
               vašega odgovora, tudi danes država Slovenija nima relevantnih dokumentov. Konec
               koncev so Hrvatje v svojem letnem nacionalnem planu za leto 2006-2007 v dokumentaciji
               mirno uporabljali ime in naziv <q>"Savudrijska vala"</q>. Mislim, da že to dosti kaže na to,
               kaj Hrvatje imajo in česa Slovenija nima. Pa vendar bi Slovenija lahko dobila vso
               dokumentacijo.</p>
               <p>Glede naših interesov. Poglejte, kaj se je zgodilo 1982, ko je Argentina zasedla
               sporno ozemlja Falklandskih otokov ali pa Las Islas Malvinas, kot pravijo Argentinci.
               Britanska država je takoj reagirala in poslala vojake 20 tisoč kilometrov stran,
               medtem ko naša država, Slovenija, ni zmožna zaščititi svojih državljanov 100
               kilometrov stran iz Ljubljane. Mislim, da je to zelo sramotno. In primerjajmo se z
               Estonijo, ki je pokazala, majhna država, izreden pogum napram Rusom, ko so odstranili
               tisti vojaški spomenik iz druge svetovne vojne. Kaj pa mi? Mi pa lasnega ozemlja ne
               upamo ščititi. Da ne bi govoril o Grčiji, ki jo je Evropska unija zavirala pet let
               pri vstopanju v Evropsko unijo, in ko zdaj Grčija od leta 2001 noče dovoliti
               Makedoniji vstopa v Nato pakt - zaradi imena! Mi pa smo pripravljeni poklekniti,
               kljub temu, da nam Hrvatje kradejo lasten slovenski nacionalni teritorij, kolikor ga
               niso ukradli že po drugi svetovni vojni.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod predsednik Vlade.</p>
               <p>Prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Tisto, kar je pomembno za odločitev Državnega zbora v četrtek, je dejstvo, da se
               okoliščine po odločitvi slovenske vlade lani pomladi, da povabi Hrvaško v Zvezo Nato,
               niso v ničemer spremenili. Dokumentacija ni razlog za to, da bi imel kdo tukaj
               pomisleke. Imeli ste možnost pogledati, v njej ni nič spornega, v dokumentaciji ni
               nič spornega. Jaz sem v petek prišel na Odbor za zunanjo politiko in ker sem vedel,
               da so nekateri pomisleki, odprta vprašanja, kakšni sumi, dvomi, predlagal, da se v
               petek omogoči poslankam in poslancem vpogled v dokumentacijo. Poslankam in poslancem
               ni bilo nič skrito glede dokumentacije, tudi zaradi tega, ker v dokumentaciji ni nič
               takšnega, kar bi lahko te dvome to potrjevalo. Zato je toliko bolj pomembno, da
               zavoljo dejstva, da ne lani pomladi, ne sedaj nimamo zadržkov, ki bi nas branili pred
               sprejetjem protokola. Izkoristimo četrtek kot dan, ko bomo s svojim glasom potrdili
               verodostojnost Republike Slovenije in okrepili njen ugled v mednarodni skupnosti.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Zmago Jelinčič Plemeniti, prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Gospod predsednik, tudi zdaj mi niste odgovorili na moje vprašanje in sodim, da
               Slovenija mora dobiti odgovor na ta vprašanja, ki jih ves čas zakrivate in jih nočete
               razkriti. Dejstvo je, da dokumentacija, ki jo ima Slovenija ni popolna. Razlog, zakaj
               je tudi moje vprašanje, ko sem vprašal, kako boste ukrepali glede dosedanje
               nedejavnosti pristojnih organov pri dobavljanju te dokumentacije, mislim, da ne smemo
               dovoliti, da se zadeva tako enostavno pelje kot se tukaj v Sloveniji hoče
               peljati.</p>
               <p>Ne smemo pozabiti tudi<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod<gap n="..."/></p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Pojasnil bom kaj bom zahteval.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ali želite dati predlog za razpravo o odgovoru predsednika Vlade?</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Tako je.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>To me zanima. Zato se morate najaviti, prosim, zato da bomo vsi mi vedeli, za kaj
               gre.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Gospod predsednik, vem, izkoristil sem nekaj mojega časa, tudi to priznam, dobro ste
               izpeljali, pa vendar to nameravam narediti, ampak pojasnilo mislim, da je potrebno.
               Ne smemo pozabiti, kaj se dogaja z Italijani v navezi s Hrvati. Namreč Frattini je
               pred kakšnimi desetimi dnevi bil na Hrvaškem in so podpisali memorandum o vrnitvi
               tisoč štiristo dvainsedemdesetih nepremičnin v Istri zaradi tega, ker Hrvaška računa
               po vstopu v Evropsko unijo, da bo od Srbije zahtevala nazaj tisti del do Zemuna, ki
               je bil nekoč hrvaški in v zameno za katerega je beograjska komunistična partija
               Hrvatom dala slovensko Istro in Frattini je pripravljen te zadeve speljati in na
               tihem delajo zadaj.</p>
               <p>Drugače pa je potrebno vedeti, da je Evropska unija potihoma za zaviranje Hrvaške
               tako pri vstopanju v Nato pakt kot pri vstopanju v Evropsko unijo. Mene pa skrbi
               nesposobnost naših ljudi, ki ne znajo najti teh dokumentov ali pa jih nočejo najti.
               Ali bo res morala Slovenska nacionalna stranka plačati še nekaj denarja na Hrvaško,
               da bomo mi prinesli dokumente, tako kot smo že razne tajne dokumente o podobnih
               kupčijah pred leti nosili sem gor in jih kazali v Državnem zboru. Mislim, da je to
               prekleto žalostno in zato, gospod predsednik, zahtevam, v imenu Slovenske nacionalne
               stranke, da se v skladu z drugim odstavkom 246. člena Poslovnika Državnega zbora o
               tem opravi široka razprava v Državnem zboru. Mislim, da ne smemo prikrivati dejstev
               pred slovensko javnostjo in da ne smemo dovoliti, da bodo naši zanamci čez nekaj časa
               kazali na ta Državni zbor kot na izdajalsko organizacijo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca gospoda Zmaga Jelinčiča Plemenitega, da Državni zbor na
               naslednji seji opravi razpravo o odgovoru predsednika Vlade, bo Državni zbor odločil
               v četrtek, 29. januarja 2009, v okviru glasovanj.</p>
               <p>Poslansko vprašanje predsedniku Vlade bo postavil mag. Radovan Žerjav, Poslanska
               skupina Slovenske ljudske stranke. Prosim, gospod Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani predsednik Vlade, ministrica in ministri,
               spoštovane kolegice in kolegi!</p>
               <p>Že več mesecev veliko beremo o gospodarski in finančni krizi. Vzporedno s tem beremo
               tudi napovedi Vlade, da bo s celovitimi ukrepi posegla v to dogajanje in rešila iz
               dneva v dan težjo situacijo. Kaj konkretnega smo do sedaj naredili za slovensko
               gospodarstvo? Pripravljenih je bilo nekaj novel zakonov: novela Zakona o javnih
               financah, ki naj bi kreditnim institucijam zagotavljala pridobitev finančnih virov,
               ki bi jih le-te uporabile za spodbujanje gospodarske aktivnosti in za zagotovitev
               ustrezne kreditne podpore gospodarstvu in prebivalstvu; novela Zakona o davčnem
               postopku, ki bi razbremenila gospodarstvo v smislu izboljšanja likvidnostnega toka;
               novela Zakona o delnem subvencioniranju polnega delovnega časa, gre za ukrep, ki je
               po naši oceni namenjen v prvi vrsti delavcem, ne podjetjem in novela Zakona o davku
               od dohodka pravnih oseb, ki bi lahko pomenila resno razbremenitev gospodarstva,
               vendar smo z omejitvijo olajšave na 30.000 evrov zakon pohabili. Omenjeni ukrepi so
               po našem mnenju preblagi, skromni, predvsem pa ne pomenijo neke resne pomoči
               slovenskemu gospodarstvu, ki se je znašlo v zelo težki situaciji. Po naši oceni
               nastajajoče gospodarsko-finančne krize s temi ukrepi ne bo možno zajeziti. Po drugi
               strani v zadnjem času poslušamo razpravo o tem, kateri funkcionar, minister ali
               poslanec si sam plača kosilo, kavo ali rezano cvetje za dekoracijo svoje mize.
               Nastalo je celo neke vrste tekmovanje, kdo bo s svojim predlogom o varčevanju bolj
               inovativen in bolj všečen svojim volivcem. Dejstvo je, da so to simbolna ali pa
               solidarnostna dejanja, če hočete, ki ne bodo rešila težav, v katerih smo se znašli,
               so pa seveda odlična medijska tema.</p>
               <p>V Poslanski skupini Slovenske ljudske stranke to razpravo ocenjujemo kot neresno. Še
               posebej zaradi tega, ker ob napovedanih ukrepih še nismo zasledili nekega resnega
               programa o tem, kako in na kakšen način bo varčevala Vlada. Govori se sicer o mnogih
               ukrepih, 22. Veliko se v zadnjih dnevih govori tudi o perverzni nagradi, ki bi jo naj
               dobil bivši predsednik uprave NLB. Beremo tudi o obljubah ministra za pravosodje o
               povišanju plač in tako dalje. Sprašujem vas, gospod predsednik Vlade:</p>
               <p>Kdaj bo Vlada nehala metati državljankam in državljanom pesek v oči in končno resno
               in odgovorno pristopila k reševanju težav?</p>
               <p>Zanima me:</p>
               <p>Kako misli Vlada resno varčevati?</p>
               <p>In:</p>
               <p>Kakšne ukrepe še predvidevate za pomoč slovenskemu gospodarstvu?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod predsednik, prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Vsi skupaj na pozabimo, da nova slovenska vlada opravlja svoje delo dobra dva
               meseca. In to ni opravičilo, je pa pojasnilo zato, da lahko brez zadržkov rečem, da
               je Vlada reagirala v tem času hitro in konkretno. Pred časom je Državni zbor slišal
               vladne ukrepe, v katerem je skupni obseg javnofinančnih spodbud v industrijskem
               sektorju za leto 2009 predviden v višini 858 milijonov evrov ali 2,13 BDP-ja. To je
               popolnoma primerljivo z nemškim paketom stimuliranja gospodarstva.</p>
               <p>Poglejmo sedaj konkretne ukrepe, ki so bili sprejeti in tiste, ki jih načrtujemo.
               Zavedamo se problema odpuščanja, zato smo sprejeli Zakon o delovnem sofinanciranju
               skrajšanja delavnega časa. Država bo v pavšalnem znesku subvencionirala vse prispevke
               na račun krajšega delovnega časa in del plač zaposlenih. Ukrep je namenjen podjetjem
               in seveda njihovem zaposlenim iz realnega sektorja, ki nimajo dovolj naročil in se
               zato z delavci dogovarjajo za krajši delovni čas. Ukrep je vreden 230 milijonov
               evrov, začasne narave in je spet popolnoma primerljiv z ukrepi, ki jih izvajajo
               nekatere druge evropske države. SID banka je poslovnim bankam že plasirala sredstva v
               višini 474 milijonov evrov za financiranje naložb oziroma obratnih sredstev podjetjem
               in osebam javnega prava. S tem slovenskemu gospodarstvu rešujemo problem dostopnosti
               do sredstev, kar je velik problem tako na globalnem kot na slovenskem finančnem trgu
               in mu dajemo nov zalet. Držimo obljubo o spodbujanju razvoja gospodarstva. Kondicijo
               moramo ohraniti tudi v času krize. Vlada je povečala sredstva za sofinanciranje
               nakupa tehnološke opreme malim in srednjim podjetjem v letu 2009 za 16 milijonov
               evrov, zaradi česar bo gospodarstvo letos namesto načrtovanih 99 projektov
               tehnoloških posodobitev imelo možnost izvesti kar 223 takšnih projektov. S tem
               zagotavljamo povečano konkurenčnost slovenskega gospodarstva. Do sedaj sprejeta
               zakonodaja bo gospodarstvu prinesla najmanj 150 milijonov evrov razbremenitve. S 1.
               januarjem 2009 je bil dokončno ukinjen davek na izplačane plače, zaradi česar bo
               slovensko gospodarstvo razbremenjeno za dodatnih 250 milijonov evrov. Zaradi
               direktnih razbremenitev slovenskega gospodarstva trpi javnofinančna vzdržnost. Zato
               smo začeli z varčevalnimi ukrepi. V četrtek bo Vlada obravnavala približno 30 takih
               ukrepov in javnost bo z njimi seznanjena. Tudi glede plač in nagrad je Vlada
               priporočila upravnim družbam v večinski lasti države, da se odpovedo izplačilu nagrad
               v letošnjem letu. Tudi sam sem, kot veste, in ministri, dal zgled v tem smislu. Vlada
               torej dela hitro in učinkovito. Poglejmo kaj načrtuje za prihodnost.</p>
               <p>Prvič. Garancijska shema ponujena bankam za splošno kreditiranje, individualna
               poroštva država za zadolževanje podjetij pri bankah, dokapitalizacija SID banke in
               povečanje varnostnih rezerv SID banke zaradi prevzemanja neposredno in dodatnih
               tveganj in izpostav, ukrep za spodbujanje izvoznih aktivnosti podjetij, ki zajemajo:
               sprostitev limitov za netržna zavarovanja izvoznih kreditov in investicij ter uvedba
               dodatnih oblik netržnih zavarovanj, ukrepi za mala in srednja podjetja na domačem
               trgu, ki zajemajo uvedbo pozavarovalne sheme za zavarovanje kratkoročnih in
               srednjeročnih kreditov malih in srednjih podjetji, vzpostavitev sklada financiranja
               za majhna in srednja podjetja v Sloveniji, s strukturnimi sredstvi.
               <stage>/Nerazumljivo./</stage><gap n="..."/> Potrebna strukturna sredstva obsegajo približno 50 milijonov
               evrov.</p>
               <p>Skratka, Vlada, jutri bo zasedala njena krizna skupina, se zaveda težkih okoliščin v
               katerih smo. Spričo zunanjepolitičnih, zlasti zunanjeposlovnih okoliščin, ki smo jim
               priča v državah, s katerimi ima Slovenija najbolj intenzivne poslovne stike, lahko v
               nadalje pričakujemo poslabšanje situacije. Slovenija bo takoj odreagirala na to
               situacijo s primernimi ukrepi in kot rečeno, s primerljivimi ukrepi, ki jih
               sprejemajo družbe, s katerimi se želimo v prihodnje primerjati.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora? Prosim, gospod Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik Vlade, za ta odgovor, ki je bil zelo vsebinski. Želim
               pa vas samo spomniti, da smo v tem zboru, v Državnem zboru, razpravljali predvsem o
               tisti številki, ki je namenjena za subvencioniranje delovnega časa in ugotavljali, da
               je mnogo, mnogo prenapihnjena. Namreč, če bi jo razdelili na zaposlene po tistih 60
               evrov na delavca na mesec, pride številka, ki je previsoka. Pravzaprav bi vsi delavci
               bili deležni te subvencije.</p>
               <p>Druga zadeva, ki je, pravzaprav govorimo več ali manj samo o malih in srednjih
               podjetjih. Nekako pričakujemo, da bi se pogovarjali tudi o velikih. Ampak nekaj
               drugega sem vam želel položiti na srce. Sam sem v razpravi, v svoji razpravi, ki smo
               jo imeli na temo, torej Zakon o davku od dohodka pravnih oseb, obžaloval, da je bila
               omejena olajšava za investicije. Govorim vam iz prakse. Tukaj sem sicer govoril o eni
               zgodbici, danes pa na splošno. V času konjunkture in velikega optimizma, ki je bil v
               slovenskem gospodarstvu, so se mnogi predsedniki uprav, so se mnoga podjetja lotila
               zahtevnih investicij, najemala za to kredite, v tem se je čas spremenil. Bojim se, da
               bo zaradi tega spremenjenega časa in neposluha države za te investicije, lahko prišlo
               do zaustavitve teh investicij, še hujše pa bi bilo, da bi podjetja zaradi teh
               investicij upadala. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod predsednik.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Še enkrat vam želim zagotoviti, da v času, ki vam in nam, ki je bil na voljo, nismo
               zamudili priložnosti za to, da bi se odločili za ukrepe, za katere smo bili in smo
               prepričani, da so ta hip najprimernejši. Naslednji meseci bodo pokazali, ali smo
               imeli prav ali ne. Nihče danes ne more z zanesljivostjo povedati, kako se bo
               nadaljevala kriza. Prve ocene kažejo, da bo daljša in globlje kot se je sprva
               pokazalo. Zaenkrat Slovenija ni v recesiji, je ena redkih držav v območju evra, ki je
               sicer razglasila recesijo, a ima še vedno pozitivno rast. Mi bomo storili vse za to,
               da Slovenija v recesijo tudi ne bi prišla. Zato bomo sprejemali ukrepe, ki pa, žal,
               zaradi omejenosti fiskalnih virov zahtevajo strukturne spremembe. V te strukturne
               spremembe bo Vlada tudi ugriznila. To bo kislo jabolko, ki bo zahtevalo veliko poguma
               in veliko preudarnosti in seveda tudi veliko poteznosti. Krizna skupina ministrov bo
               s paketom teh ukrepov prvič začela delati jutri. Javnosti jih bomo predstavili takoj,
               ko bo mogoče. O njih bomo razpravljali s socialnimi partnerji in kolikor bo mogoče
               tudi v temu visokemu domu. Predvidevamo, da bo ta drugi paket ukrepov še uspešnejši
               od tega prvega, ki bo po našem mnenju pokazal dobre rezultate.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje predsedniku Vlade bo zastavil gospod Bojan Kontič, Poslanska
               skupina Socialnih demokratov. Prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa. Gospod predsednik Državnega zbora, predsednik Vlade, ministrice in
               ministri, kolegice in kolegi.</p>
               <p>Slovenija se danes tako kot ves svet sooča z izzivi, ki jih prinašajo zaostrene
               svetovne gospodarske razmere. Tako smo zapisali v koalicijski sporazum, ki je
               nastajal v času, ko smo še v tej dvorani slišali, da je govorjenje o krizi govorjenje
               na pamet, da krize ni in to od tistih, ki so nas kasneje opozarjali, da Vlada
               prepočasi ukrepa in to počnejo še danes.</p>
               <p>Aktivno socialno partnerstvo in močna civilna družba sta za koalicijske partnerje
               pogoj za legitimne in strokovno premišljene odločitve. Vem, da od vsega začetka
               obdobja te vlade poteka in to zelo intenzivno, socialni dialog, socialni dialog
               znotraj ekonomsko socialnega sveta kot širše, kjer se vključuje tudi tako imenovana
               civilna družba, kjer lahko govorimo celo več kot o socialnem dialogu, lahko govorimo
               o razvojnem dialogu.</p>
               <p>Predsednika Vlade sprašujem:</p>
               <p>Kako potekajo ti dogovori in pogovori?</p>
               <p>Kakšni so rezultati?</p>
               <p>In še, kar je bolj pomembno:</p>
               <p>Kakšni so obeti?</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod predsednik, prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Bil sem med prvimi predsedniki strank, ki so lansko leto opozarjali na to, da se čas
               konjunkture v globalni ekonomiji izteka in da prihaja čas finančne in gospodarske
               negotovosti. To se da dokazati. Povedal sem, da se prav zaradi tega, ker prihaja čas,
               ki bo zahteven, Socialni demokrati odločamo za to, da želimo prevzeti skupaj z našimi
               koalicijskimi partnerji odgovornost za premagovanje teh težav. To pa zato, ker
               verjamem, da je mogoče te težave premagati pod pogojem, da imamo prefinjen občutek za
               socialni dialog. Zato se je Vlada takoj po njeni inavguraciji odločila, da ima serijo
               razgovorov, ki želijo okrepiti zaupanje med socialnimi partnerji, da bomo ukrepe, ki
               jih bomo sprejemali sprejemali tako, da bo breme prenašanja gospodarske in finančne
               krize porazdeljeno pravično in da se bomo vsi v tej deželi počutili v tem smislu
               varne, ko se bomo, bom rekel, ko bomo šli skozi hudo uro sprememb, skozi katere bo
               potrebno iti, da bomo na koncu izšli kot zmagovalci.</p>
               <p>Pripravljamo razvojni dialog. Slišali in pogovarjali smo se z delodajalci, z
               delojemalci, pogovarjali smo se s predstavniki nevladnih organizacij, starejših,
               mlajših, s predstavniki univerze, Slovenske akademije znanosti in umetnosti in ne
               nazadnje tudi s predstavniki kmetstva, vse zato, da bi se v drugi polovici februarja
               srečali na pravi seji razvojnega dialog, kjer bomo ocenili ukrepe, ki jih je sprejela
               Vlada za nazaj in slišali tudi prve predstavitve predlogov, ki jih Vlada pripravlja
               za naprej. Tam bo priložnost, da bodo socialni partnerji povedali ali podpirajo
               strateško usmeritev Vlade ali ne in v katero smer naj krene Vlada, da bo uživala
               njihovo zaupanje. Prav tako bomo okrepili delo ekonomsko socialnega sveta in ne
               nazadnje, moja osebna želja je, da bi v tem Državnem zboru prišlo do sporazuma med
               strankami, ki so zastopane v tem visokem domu, o našem skupnem načrtovanju potrebnih
               ukrepov za premagovanje krize in za ukrepe, ki so potrebni za to, da skozi
               premagovanje krize Slovenija zažene nov razvojni zagon. Skratka, nobenega od
               pogovorov, ki sem ga imel ne obžalujem, tudi socialni partnerji, ki so z nami sedeli,
               ga ne obžalujejo, pa je to terjalo veliko časa. Potrebujemo zaupanje v tej državi, da
               lahko z ukrepi, ki bodo primerni, ki bodo enakomerno in sorazmerno porazdelili breme
               zmage nad krizo v katero gremo, mislim, da si vse to zasluži to potrpežljivost z vseh
               strani. Vlada si bo za to tudi naprej prizadevala in glede tega je visoki zbor lahko
               trdno prepričan, da od tega tudi ne bomo odstopali.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>S tem smo zaključili vprašanja predsedniku Vlade. Prehajamo na vprašanja poslank in
               poslancev.</p>
               <p>Vprašanje ministrici za notranje zadeve bo postavil dr. Vinko Gorenak.</p>
               <p>Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa, gospod predsednik. Spoštovana gospa ministrica.</p>
               <p>V zadnjih mesecih je v medijih kar precej govora, pa tudi vaših izjav na to temo, na
               temo vprašanja tako imenovanih izbrisanih in urejanje njihovega statusa ter
               posledično odškodnin. Sam ne pristajam na termin <q>"izbrisani"</q>, zato, ker vem, da na
               vašem ministrstvu obstajajo mnogi ljudje, ki so davnega leta, ko smo ta vprašanja
               urejali, da so jim pisali prošnje in pozive, da se oglasijo na takratnih občinah in
               status uredijo za nekaj sto evrov, pa tega niso storili. In zaradi tega ne morem
               pristati na tak termin, ki je bil na nek način vsiljen v ta naš prostor.</p>
               <p>Druga zadeva, na katero bi vas rad opozoril, je seveda ta, da ocenjujem, da gre za
               eno, kar koalicijsko, bom rekel, kontinuiteto na tem področju; saj je tudi predsednik
               Odbora za zunanjo politiko po Beogradu obljublja tako imenovanim izbrisanim dokumente
               in odškodnine. To so javno objavljeni podatki, tako da jih ne kaže zanikati.</p>
               <p>Seveda, me skrbi tudi to, da greste mimo pravnega mnenja iz leta 2003 in ga
               popolnoma ignorirate. Še bolj pa me skrbi, da nekako ne upoštevate referendumske
               volje ljudi, ki so s 94,6% jasno povedali, kaj je s to temo. STA pa je 20. januarja
               objavila novico, da ste se sestali tudi z nevladnimi organizacijami, da ste jim
               povedali in jih seznanili s tem, da ste tako imenovane izbrisane ponovno prešteli. Ko
               sem bil jaz sam na notranjem ministrstvu, pa tudi Vlada pred vlado Janeza Janše je
               naštela 18305. Po naravnih zakonih bi teh oseb moralo biti manj. Vi ste jih našteli
               24 tisoč ali nekje okrog 24 tisoč. Seveda popolnoma ali pa sploh ne morem razumeti,
               kako je to mogoče, iz temeljnega razloga, ker so štetje opravljale iste osebe za moje
               potrebe kot državnega sekretarja in seveda za vaše potrebe. Ne vem, kaj ste, kako so
               se lahko namnožili za 6 tisoč.</p>
               <p>V zvezi s tem vas sprašujem naslednje:</p>
               <p>Kako vam je uspelo to številko povečati za 6 tisoč?</p>
               <p>Pričakovali bi, da jih bo manj. Tako govorijo naravni zakoni.</p>
               <p>Kdaj boste vašo retoriko uskladili z retoriko odločbe ustavnih sodnikov, s potrebo
               po spoštovanju tudi referendumske volje ljudi, ki so tudi povedali svoje na tem
               področju?</p>
               <p>Kakšen zakon imate namen sprejeti v zvezi s tem?</p>
               <p>Kdo bo pri tem sodeloval?</p>
               <p>Omenjali ste nevladne organizacije. Pri vas pa sem videl gospoda Aleksandra
               Todorovića. Bojim se, da je to tista strokovna javnost, ki bi morala sodelovati pri
               pisanju zakona. Taka je namreč včasih praksa s tega področja. Pa vas prosim, da mi na
               to odgovorite.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, gospa ministrica.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Spoštovani predsedujoči! Dragi poslanke in poslanci!</p>
               <p>Vprašanje poslanca izhaja zavedno ali nezavedno iz napačne predpostavke. V Sloveniji
               nikoli ni bilo referenduma o tem, ali je potrebno odločbo Ustavnega sodišča izvršiti
               in ali je potrebno izbrisanim povrniti status, ki je bil v nasprotju z Ustavo odvzet.
               Pravno dejstvo je, da so na referendumu volivke in volivci zavrnili tako imenovan
               tehnični zakon. Torej, izdajanje dopolnilnih odločb na podlagi zakona in ne na
               podlagi ustavne odločbe. Ta zakon je ljudstvo na referendumu zavrnilo. Ustavno
               sodišče pa je že pred tem referendumom v odločbi povedalo, da je ne glede na izid
               referenduma Ministrstvo za notranje zadeve dolžno uresničiti odločbo Ustavnega
               sodišča. Ne pripravljamo torej tehničnega zakona, ki je bil na referendumu zavrnjen,
               ampak bomo sledili odločbi Ustavnega sodišča. Izdali bomo tiste dopolnilne odločbe,
               ki jih je glede na odločitev sodišča potrebno izdati. Torej, za osebe, ki v Sloveniji
               že legalno bivajo. Status za ostale izbrisane pa bomo uredili s posebnim vsebinskim
               zakonom, ki bo šel skozi potrebne vladne in parlamenaterne procedure.</p>
               <p>Glede samih postopkov bi rada poudarila, da k uresničevanju odločb Ustavnega sodišča
               pristopamo resno in strokovno, zato smo želeli pridobiti celovite podatke o številu
               oseb, ki jih odločba neposredno zadeva. Podatki bodo dokončni jutri. V pristojnih
               službah pa tudi tečejo tehnične priprave na izdajanje odločb. Prvi zbirni podatki, ki
               so jih posredovale strokovne službe MNZ so bili enaki podatkom, ki so več let krožili
               v javnosti. Ko so začele strokovne službe analizirati podatke o nacionalni,
               državljanski in starostni strukturi, ki sem jih ravno tako želela za celovito
               proučitev problema, so na Direktoratu za upravne notranje zadeve ugotovili, da
               prihaja do nekaterih razhajanj v različnih evidencah in ob uporabi različnih
               metodologij. Potrebno se je tudi zavedati, da je od izbrisa minilo že 17 let. Da je v
               tem času informacijski sistem, v katerem se podatki nahajajo, izmenjal upravljavca,
               prej ga je upravljala Policija, sedaj ga upravlja upravni del ministrstva. Nekatere
               podatke je treba pregledovati ročno, v spisih. Strokovne službe so v zadnjem tednu
               temu probleme posvetile veliko pozornosti in dela. Njihovo zagotovilo imam, da so
               novi podatki pravilni, vsekakor boljši kot številka, ki je do sedaj krožila, to je
               nekaj nad 18.000. Na podlagi vmesnih podatkov, ki sem jih dobila, število izbrisanih
               presega 20.000, natančna številka pa bo znana v kratkem, torej jutri, ko bodo
               preverjeni morebitni podvojeni vnosi v različnih evidencah na podlagi različnih
               zakonov. Poleg omenjenih podatkov s strani upravnega dela smo pridobili tudi
               evidence, ki jih je na to temo imela Policija, glede izgonov in zavrnitev vstopa v
               Republiko Slovenijo. Te so žal izrazito pomanjkljive, ker je bil večji del teh
               evidenc leta 2000 uničen, deloma pa so se postopki odstranitve iz države skladno z
               depešami, ki jih je v času izbrisa izdal MNZ, izvajali brez pisnih odločb in sklepov.</p>
               <p>Sprašujete tudi, kakšen zakon je v pripravi. V pripravi je zakon, ki mora glede na
               odločbo Ustavnega sodišča doreči pogoje za ureditev statusa tistim izbrisanim, ki
               trenutno v Republiki Sloveniji nimajo urejenega statusa oziroma ki so morali zaradi
               izbrisa zapustiti Slovenijo oziroma jim je bila vrnitev v Slovenijo preprečena.
               Osnutek predvideva individualno obravnavo za pridobitev statusa in ne bo nikomur
               podeljeval državljanstva ali odškodnin. Tekst še ni dokončan. Strokovna javnost pa je
               v pripravo zakona vključena. Posvetovali smo se z več pravnimi strokovnjaki in
               predstavniki nevladnih organizacij, ki se s problemom izbrisanih že vrsto let
               ukvarjajo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Dr. Gorenak, zahtevate dopolnitev odgovora? Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Ja, seveda, hvala lepa, ker preprosto vi meni odgovarjate nekaj, kar vas sploh nisem
               spraševal.</p>
               <p>Ampak vseeno vas še enkrat prosim, da mi odgovorite na tisti del vprašanja, kjer vas
               sprašujem tudi po odškodninah. Namreč, kar naprej poudarjate, da to nima nobene veze
               z odškodninami. Seveda nima na v Ministrstvu za notranje zadeve, toda tisto, kar
               boste vi izdali, bo pa uporabljeno v odškodninskih zahtevkih, ki jih bodo plačali
               naši ljudje.</p>
               <p>Drugo. Dr. Trpin, dr. Pirnat, dr. Igličar, dr. Cerar, dr. Kaučič, dr. Tone Jerovšek,
               dr. Bučar, dr. Žagar, dr. Grad, ugledni ustavni pravniki - predpostavljam, da so vas
               tudi na fakulteti učili, mene niso, ker nisem pravnik, ampak vseeno - so zelo jasno
               zapisali leta 2003, da ustavna odločba ne more biti pravna podlaga oziroma da je to
               izjemno sporno za izdajanje odločb. Torej greste absolutno proti njim, kot da to niso
               pravni strokovnjaki. Da mi ne boste rekli, da so desni, ker po mojem niso, ker potem
               bi jaz lahko rekel, da so levi. Za mene so korektni pravni strokovnjaki, zato vas še
               enkrat pravzaprav dodatno sprašujem:</p>
               <p>Zakaj Ministrstvo za notranje zadeve ne verjame oziroma zakaj vi ne verjamete vsem
               tem ljudem, ki so zelo jasno zapisali, da je izjemno sporno izdajati odločbe na
               podlagi odločbe Ustavnega sodišča? Prosim.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Gospa ministrica.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Torej, žal mi je, da tako neumorno politizirate in <q>"demagogizirate"</q> vprašanje
               odškodnin. Nihče z vaše strani, nihče s katerekoli drugi strani do zdaj še ni naredil
               neke relevantne raziskave o tem, kakšna potencialna nevarnost odškodnin sploh
               obstaja. To se sedaj prvič počne v Ministrstvu za notranje zadeve. Pripravljamo
               temeljito analizo tega, koliko postopkov sploh teče, koliko postopkov je do zdaj bilo
               končanih uspešno. In v tem trenutku ni bil še noben postopek končan uspešno. Na
               podlagi tega bomo opravili tudi analizo pravnih podlag in tega kaj morebitne izdaje
               odločb za to pomenijo. Gre za mnogo preveč resno strokovno vprašanje, da bi z njim
               opletali kar tako z levo roko.</p>
               <p>In kar se tiče pravnih strokovnjakov, ki so sodelovali. Mislim, da diskusija o tem,
               ali ima bolj prav devet profesorjev Pravne fakultete ali 13 ustavnih sodnikov, ni
               ravno na mestu. In nekateri so vmes tudi spremenili svoja mnenja. Na primer gospod
               Pirnat. In ne gre spustiti gospoda Jambreka in gospoda Šturma, ki sta med tistimi
               ustavnimi sodniki, ki sta podpirala to odločitev. In tudi zlahka bi jaz danes prišla
               sem z, ne samo z enim, tudi z več pravnimi mnenji, ki bi govorila kontra tistemu
               pravnemu mnenju, na katerega se sklicujete. Pa vendar nismo tukaj zato, da se bodo
               profesorji prava prerekali. Gre za vprašanje dolžnosti Vlade, da izpolni ustavno
               odločbo. To je naša zakonska, to je naša moralna dolžnost. In to bomo izpolnili.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod dr. Gorenak.</p>
               <p>Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Ja, seveda. Zdaj pa se z ministrico strinjam. Gre za preprosto strokovno vprašanje,
               zagotovo. Vendar ta zadeva bo v končni fazi udarila po žepu naše ljudi, tiste, ki za
               500 evrov hodijo v službo, pa ne vedo, ali jih bodo dobili ali ne. In ker gre za
               preresno strokovno vprašanje s tega področja, ki bo imelo velike posledice za naše
               ljudi na račun ljudi, govorimo pa o ljudeh, ki niso hoteli, večinsko govorim - niso
               hoteli, niso želeli in so špekulirali. Niso bili pripravljeni dati 300 tolarjev za
               to, da bi to uredili. In zavračali so mnoge mnoge dokumente in pozive s strani
               takratnih občin, da pridejo in si uredijo dokumente, pa tega niso. Danes pa jim bomo
               zadevo enostavno na ta način podarili.</p>
               <p>Naj vas spomnim na eno golo primerjavo, golo primerjavo. 60 let in toliko po drugi
               svetovni vojni mnogi ljudje nimajo urejenega statusa žrtve vojnega nasilja. Vsi ti
               ljudje, levi ali desni, pišejo prošnje, pišejo vloge, se potegujejo za svoj status in
               nekdo bo moral ta njihov status v postopku urediti. Vi pa boste, tako kot vaš
               predhodnik, nekaj tisočim ljudem poslali darilo v obliki odločbe. To darilo pa bo
               užgalo po žepu ljudi, ki trdo delajo. To pa ni dobro. In ker to ni dobro, predlagam,
               da v skladu z drugim odstavkom 246. člena opravimo razpravo o tem vprašanju, iz
               temeljnega razloga to ni čisto tak navaden predlog zaradi kakšnega televizijskega
               prenosa, ampak je zagotovo predlog, ker to vprašanje zanima vse nas, predvsem pa
               zanima vse naše ljudi.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca dr. Vinka Gorenaka, da Državni zbor na naslednji seji opravi
               razpravo o odgovoru ministrice za notranje zadeve na njegovo poslansko vprašanje, bo
               Državni zbor odločil v četrtek, 29. januarja 2009, v okviru glasovanj.</p>
               <p>Poslansko vprašanje ministru za okolje in prostor bo postavil gospod Samo Bevk. Ker
               je minister odsoten, ga sprašujem, ali bo vseeno postavil vprašanje.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Z izgradnjo avtocestnega križa
               so nekateri deli Slovenije postali bolje in hitreje dostopni, kar je posledično
               omogočalo tudi hitrejši razvoj. Nekateri predeli pa zaradi odmaknjenosti od
               avtocestnega križa izgubljajo svoje razvojne potenciale. Prav zaradi tega je v okviru
               resolucije o nacionalnih razvojnih projektih za obdobje od 2007-2023 predvidena tudi
               modernizacija državnega cestnega omrežja na prioritetnih razvojnih oseh na tretji,
               tretji A in četrti razvojni prometni osi. Med odmaknjena območja, ki naj bi jih nove
               razvojno prometne osi približale avtocestnemu križu, sodijo predvsem Koroška, Bela
               krajina, Kočevsko in severna Primorska. Žal pa je z umeščanjem novih tras državnih
               cest in sprejemanjem prostorskih dokumentov veliko težav. Po nekaterih podatkih od
               leta 2005 do danes ni bil sprejet niti en prostorski akt za umestitev novih tras
               državnih cest v prostor, seveda z izjemo nekaterih projektov v okviru avtocestnega
               programa. 8. septembra 2006, se pravi pred več kot dvema letoma, je bila na
               Ministrstvu za okolje in prostor organizirana prva prostorska konferenca, kjer je bil
               predstavljen osnutek programa priprave državnega lokacijskega načrta za gradnjo
               državne ceste Cerkno-Hotavlje in obvoznice Gorenje vasi. Na odseku med Cerknim in
               Hotavljami je predvidena tudi predorska povezava, ki bi povezala Zgornjesoško dolino
               z Gorenjsko in osrednjo Slovenijo. Kar nekaj časa se proučujejo tudi različne trase
               predorov, zato gospoda ministra Karla Erjavca sprašujem:</p>
               <p>V kakšni fazi je postopek sprejemanja prostorskih aktov za umestitev nove cestne in
               predorske povezave med Primorsko in Gorenjsko v okviru četrte razvojne osi? Kakšen je
               terminski plan do sprejetja državnega lokacijskega programa, saj je navedeni projekt
               uvrščen v razvojne načrte države?</p>
               <p>Poleg tega pa gospoda ministra sprašujem: Kako bodo pospešili postopke pri
               sprejemanju državnih lokacijskih načrtov na tretji, tretji A in četrti razvojni osi?</p>
               <p>Glede na to, da je danes gospod minister odsoten, prosim, da mi odgovori na prvi
               naslednji seji Državnega zbora. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Poslansko vprašanje ministru za finance ter ministru za gospodarstvo bo
               postavil mag. Andrej Vizjak. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik, spoštovani predsednik Vlade, ministrice, ministri tudi v mojem
               imenu lep pozdrav! V drugi polovici lanskega leta natančneje v jeseni se je Evropa
               soočila, pa tudi delno Slovenija s posledicami svetovne finančne krize. Takrat smo
               vam napovedovali, če ne bo hitrih in odločnih ukrepov, se bo to hitro preselilo v
               gospodarski sektor, v realni sektor. Kasneje preraste to po navadi v socialno krizo
               in tako naprej.</p>
               <p>Že v času medvladja, ko je odhajajoča vlada opravljala tekoče posle, smo pripravili
               nekaj ukrepov. Nekatere smo uskladili s prihajajočo vlado. Govorim o zakonu o
               bančništvu in zakonu o javnih financah. Ti ukrepi pa so le delno, po moji oceni,
               prijeli. Zakon o bančništvu moram reči, da je prijel. Ljudje so na nek način pustili
               denar v bankah. S tem niso poglabljali težav. Zakon o javnih financah, katerega namen
               je bil pa spodbuditi delovanje medbančnega trga in pravzaprav delovanje sploh
               finančnih inštitucij, pa žal ni prijel. Potrebni so verjetno dodatni ukrepi. To je
               tudi moje prvo vprašanje ministru za finance:</p>
               <p>Ali ocenjujete, da so sprejeti ukrepi za delovanje medbančnega trga prijeli in
               katere ukrepe načrtuje, če menite, da niso?</p>
               <p>Opozicija je tu predlagala nekaj dodatnih predlogov za povečevanje likvidnosti
               podjetij, skrajševanje plačilnih rokov države, potem tudi hitrejše vračilo
               preplačanega DDV-ja in podobno. Žal ti predlogi niso naleteli na odobravanje in
               potrditev. Seveda se je ta kriza tudi v Sloveniji, saj je Slovenija odprta ekonomija,
               hitro prelevila oziroma prešla v gospodarsko krizo. Predlagali smo tu določene
               ukrepe, bolj ali manj razvojno naravnane ukrepe, ki bi omogočali investiranje v
               raziskave, razvoj, tehnološko opremo. Tudi ti ukrepi so bili s strani pozicije zgolj
               delno, recimo temu simbolno, upoštevani. So pa prišli na dan drugi ukrepi, ki so bolj
               ali manj sanacijske narave, subvencioniranje polnega delovnega časa s pretirano oceno
               finančnih posledic, v zadnjem času dobrodošli, všečni ukrepi nekega varčevanja, ki pa
               nimajo resne ekonomske teže in ne bodo prinesli kaj veliko, če se ne bodo tangirali
               celega javnega sektorja.</p>
               <p>Sprašujem torej ministra za gospodarstvo: Ali ocenjujete, da so sprejeti ukrepi,
               tudi tisti, ki jih je Vlada sprejela na zadnji seji, zadosti? Če niso, katere
               načrtuje v prihodnje?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Minister za finance najprej. Prosim.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Najlepša hvala za dobro vprašanje. Lepo pozdravljeni v visokem zboru. Slovenija se
               je lotila finančne krize v bistvu na partnerski način. Mi smo že prve ukrepe sprejeli
               na zakonu v obdobju, ko Vlade nismo imeli oziroma ko smo sicer imeli Vlado, ki je
               delala samo tekoče posle. Sprejeli smo jih v tej sestavi Državnega zbora, partnersko.
               In tudi z decembrsko sejo, kjer so bili predstavljeni, prediskutirani ukrepi za
               odpravo posledic in prehod v nov razvojni cikel, smo jih zopet v bistvu potrdili na
               Državnem zboru. Kasneje smo razpravljali še, koliko je možnosti, koliko je
               javnofinančnih možnosti glede na omejitev pakta stabilnosti in rasti, 3% delež
               javnofinančnega primanjkljaja v bruto domačem produktu še na razpolago, da se
               razbremenijo nekateri investitorji. In tu smo se pač potem omejili predvsem na mala
               in mikro podjetja, za katera ocenjujemo, da so se znašla še pod najtežjim udarom, da
               še najtežje pridobivajo kredite. Ukrepi imajo štiri dimenzije. Prva je zagotovitev
               varnosti v finančnem sektorju, druga je sprostitev medbančnega trga, tretja je
               fiskalna spodbuda in četrta je razvojni preobrat oziroma doseganje lizbonskih ciljev.
               Prvi ukrep, preprečitev bančne panike, je bil v celoti izveden. Izveden je bil na
               partnerski ravni in si ga lahko, mislim, da vse politične opcije med seboj razdelijo.
               Drugi ukrep ima zakonsko vse osnove, da steče. Moram reči, da preprečitev tako
               imenovanega <q>"credit cruncha"</q> ali šoka na medbančnem trgu, medsebojnega posojanja, ki
               izvira iz nezaupanja, ni uspelo prebiti še nobeni državi, zlasti meddržavni trg ne
               steče. Pri nas je vezan na izdajo obveznic države Slovenije, ki je trenutno v teku.
               Če bo ta uspešna, računamo, da bodo potem tudi večje banke z državnimi garancijami
               lahko pridobile ustrezna sredstva, če ne, bo treba pač ukrepati na alternativne
               načine. Pripravljenih imamo še več variant, tečejo hkrati, tako da v tem primeru bomo
               slej ko prej uspešni. Moram reči, da je za nas zelo pomembno, da smo stabilna država,
               malo zadolžena, da imamo nizek delež javnega dolga v bruto domačem produktu, celo
               zmanjšanje v zadnjih letih, in samo v območju evra in da smo tudi v stabilnem
               partnerstvu, ki je vezano na naše članstvo v Natu. V tem kontekstu vidim možnosti, da
               bomo ustrezna kreditna sredstva pridobili in da bomo z njimi lahko tudi učinkovito
               posegli v finančni sistem, ne bomo jih toliko namenili financiranju primanjkljaja,
               ampak bomo namenili razbitju tega <q>"credit cruncha"</q>, tega šoka, ki je nastal zaradi
               nezaupanja na medbančnem trgu. Fiskalni stimulus je v večji meri sprejela že prejšnja
               struktura parlamenta, to je bila cela vrsta zakonov, ki so predstavljali davčne
               olajšave, ali pa nekatere izboljšave, recimo, položaja otrok v vrtcih, dijaške
               prehrane in tako naprej, ki jih je tudi sedanja ekonomska politika obdržala. Medtem
               ko lizbonske cilje uvajamo z rebalansom proračuna. Ta bo prišel v parlamentarno
               razpravo predvidoma po seji Vlade 19. februarja. V tej lizbonski strategiji boste
               videli, da povečujemo sredstva, že prej nekoliko povečana sredstva še dodatno za 65
               milijonov evrov pri Ministrstvu za visoko šolstvo in tehnološki razvoj, in to
               predvsem za spodbujanje tehnološkega razvoja, potem povečujemo sredstva za 71
               milijonov pri Ministrstvu za gospodarstvo, predvsem za spodbujanje razvoja malih in
               srednjih podjetij, ne toliko investicij, deloma tudi investicij, ampak predvsem
               razvojne dejavnosti, uvajanje novih izdelkov. Tisti kapital, ki je bil
               institucionalno vzpostavljen že pod prejšnjo ekonomsko politiko, bomo sedaj napolnili
               s 30 milijoni evrov, da bo lahko začel spodbujati nastajanje novih podjetij,
               kvalitetnih, visoko tehnoloških. Dodatno omogočamo 30 milijonov evrov za nujne
               projekte na področju kulture, se pravi tudi na tem področju spodbujamo ustvarjalnost.
               Tisto, o čemer je bilo govora, za reševanje delovnih mest in izboljšanje socialnega
               položaja ljudi, ki so prizadeti pa bo terjalo dodatno dobrih 400 milijonov evrov. Se
               pravi, to bo prišlo v rebalans. Imeli boste možnost razprave, vendar vas opozarjam,
               da je stanje zelo napeto, ker vendarle moramo zadržati tri odstotni prag
               primanjkljaja v BDP. Investitorji na svetovnem trgu na to stabilnost javnih finance
               izjemno pazljivo gledajo. Najlepša hvala za vprašanje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Minister za gospodarstvo žal ni mogel odgovoriti, ker je čas potekel. Zahtevate
               dopolnitev odgovora? Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Želel bi spomniti, da smo v štartu sprejeli v določenem partnerstvu
               nekaj ukrepov. Po moji oceni bi sprejemali boljše ali pa vsaj močnejše, tudi
               obsežnejše ukrepe, če bi partnerstvo ohranili tudi naprej. Upam, da bo obveljalo to,
               kar je na nek način želja, ustanoviti partnerstvo za razvoj 2+10 glede teh vprašanj
               in seveda sodelovati pri teh temah, ki so izjemne. Vidim, da stojite na stališču, da
               tisto, kar deluje, smo na nek način bolj ali manj skupaj naredili. In prav bi bilo,
               da skupaj tega tudi več naredimo in hitreje ter odločneje.</p>
               <p>Izmed teh ukrepov, ki so bili našteti, sem zasledil, da neka nova ideja sledi skozi
               rebalans oziroma skozi ta odhodkovni del proračuna. To seveda ni tista razbremenitev
               in neko reinvestiranje dobičkov, kot piše v koalicijski pogodbi, temveč je neka
               selektivna delitev na ustreznih razpisih. Prvič je to problem, da bo to delovalo
               razmeroma pozno, proti koncu leta, kajti po objavi razpisov, sklenitvi pogodb in
               začetnih investicijah bodo prvi učinki možni šele konec leta. Drugič, odpira se
               vprašanje pristranskosti. In tretje, kar je, je zanimivo. Ti milijoni za tehnološki
               razvoj, mala in srednja podjetja potrebujejo še dodatek v samih podjetij. Ti so
               vezani na finančne trge, ti finančni trgi pa ne delujejo. Tudi prek SID banke in
               ostalih finančnih institucij ne smete te iste projekte podpirati, kajti potem dvakrat
               podpirate skozi državno pomoč isto stvar. Želim povedati, da smo pričakovali in
               predlagali ukrepe v smeri razbremenitve gospodarstva, zlasti davčne razbremenitve in
               neomejeni možnosti reinvestiranja dobičkov ne pa tako, kot je bilo, žal, z limitom.
               Zato seveda še enkrat razmislek o teh<gap n="..."/> <gap n="..."/><stage>/Izključitev mikrofona./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod minister za finance, prosim.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Najlepša hvala za dopolnitev vašega vprašanja.</p>
               <p>Moram reči, da v imitaciji najboljše razvojne prakse malih odprtih gospodarstev
               Evrope oziroma članic Evropske unije po katerih se želimo zgledovati, je vendarle
               razvojna politika, ki spodbuja rast določenih izdatkov za razvoj in implementacijo
               tehnologij v najbolj konkurenčnem delu gospodarstva s povečanjem konkurenčnosti, ta,
               ki teče preko razpisov v te subvencije raziskav in razvoja in implementacije tega
               razvoja v tehnologiji podjetij; to so primeri Finske, to so primeri Avstrije. Z
               olajšavami se da nekoliko narediti, vendar se vzdrži pretežno tisto strukturo, ki že
               obstoji. Pri nas bi bila to trgovina, deloma morda farmacevtsko podjetje, pa en del
               finančnega sektorja, manj pa tisti del, za katerega pričakujemo, da bo preboj
               dejansko izveden. To je pri potencialnih novih izvoznikih in pa obstoječih
               izvoznikih. Tu so rezerve dosti večje.</p>
               <p>V koalicijski pogodbi dejansko piše 30% olajšava. Mi jo strateško računamo uvesti,
               mislimo, da bomo imeli tudi dovolj veliko podporo po koncu krize, zelo verjetno v
               letu 2010, to je tudi v načrtu Ministrstva za finance. Podobna bo olajšava za nakup
               stanovanj in povratek te olajšave, ki bo olajšala položaj mladim družinam.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi besedo minister za gospodarstvo? Prosim.</p>
            </sp>
            <sp who="SDZ5:LahovnikMatej">

               <speaker>DR. MATEJ LAHOVNIK:</speaker>

               <p>Čisto kratko bi dopolnil zdaj vprašanje poslanca, ki je še oktobra trdil, da krize ni
               in je ne bo. In sem jaz moral takrat to tudi komentirati. Ampak glede ene stvari se
               strinjamo, da je bil dober predvsem tisti prvi val ali pa prvi del ukrepov glede
               poroštev na bančne vloge, da pa tisti drugi del poroštev za medbančni trg ni prijel.</p>
               <p>Kar se tiče samih ukrepov Ministrstva za gospodarstvo bi samo pojasnil, kaj je že
               bilo doslej in kaj <q>"prijemlje"</q>. Ena stvar je bila, da smo povečali sredstva za
               sofinanciranje nakupa tehnološke opreme malim in srednjim podjetjem leta 2009 za
               šestnajst milijonov evrov, s čimer je bilo podprtih sto štiriindvajset prijavljenih
               projektov več, kot bi jih lahko podprli s prvotno predvidenim obsegom razpisanih
               sredstev. Razpis je bil zelo neprimerno zastavljen. V prvem tednu februarja bo tudi
               nov razpis, ki bo omogočil tudi sofinanciranje nakupa tehnološke opreme, ki poleg
               sofinanciranja nakupa tehnološke opreme omogoča tudi sofinanciranje obratnih
               sredstev, ker je dejstvo, tukaj se strinjam z vami, da je likvidnost eden od ključnih
               problemov, ki ga je potrebno v tem trenutku reševati tudi na ta način. SID banka je
               poslovnim <gap n="..."/><stage>/Opozorilni znak za konec razprave./</stage><gap n="..."/> bankam že plasirala sredstva v
               višini 474 milijonov evrov za financiranje naložb oziroma obratnih sredstev podjetjem
               in osebam javnega prava. Drži pa, da imamo v postopku rebalans in je to naslednji
               vzvod, ki omogoča nadaljnje <gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod mag. Andrej Vizjak.</p>
               <p>Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Jaz bi seveda predlagal, da se v skladu z drugim odstavkom 246. člena o odgovorih
               obeh ministrov opravi širša diskusija. To predvsem zaradi tega, ker moramo očitno v
               parlamentu o tem razpravljati, čeprav bi lahko verjetno v okviru kakšnih, recimo jim,
               partnerstev, kot smo to znali početi, in to je bilo učinkovito.</p>
               <p>Poglejte, najprej je velik problem, da se zlorabljajo moje besede. Minister je tu
               napačno trdil, da sem kdaj govoril, da krize ni in je ne bo. Jaz sem govoril, da
               recesije ni in je ne bo. Če bi seveda pravočasno sprejeli dobre ukrepe. Recesije zdaj
               v Sloveniji še ni, in tudi ni napovedana, in upam, da tudi ne bo. Seveda pa je to
               odvisno od vas in je vaša odgovornost. Upam, da zaradi počasnosti in neprimernosti
               ukrepanja ne boste čez pol leta govorili, da nisem imel prav, ko sem govoril, da
               recesije ne bo.</p>
               <p>Poglejte, po moji oceni je res, da je potrebno razvojno ukrepanje, ne pa sanacijsko
               ukrepanje z nekim gašenjem požarov. Vendar vsi sprejeti zakoni, vsi sprejeti ukrepi,
               ki ste jih naredili, so šli v smislu neke sanacije. Subvencioniranje polnega
               delovnega časa je tipičen primer neke pasivne politike na tem področju in razmeroma
               kratka roka in zadržanost pri sprejemanju drugih predlogov, ki znižujejo davke in
               uvajajo davčne olajšave za investicije, so bili seveda zavrnjeni. Ne pri malih in
               srednje velikih podjetjih, to ni res, pri samostojnih podjetnikih ste šli tu po
               predlogu opozicije, kar je dobro, žal pa tudi ne pri kapitalskih družbah oziroma
               drugem segmentu gospodarstva, ki je hkrati lahko tudi zelo pomemben segment malega
               gospodarstva. Tu imam konkreten primer podjetja, ki želi vložiti v visokotehnološko
               opremo. Podjetje s tremi zaposlenimi želi nabaviti stroj v vrednosti pol milijona
               evrov, kar za visokotehnološko opremo ni nič, vendar zaradi vaših omejitev na 30
               tisoč evrov je vsaka takšna ambicija popolnoma nemogoča.</p>
               <p>Želim torej, da se v okviru te debate opredeli tudi parlament, glede ustreznosti
               ukrepanja Vlade. Na eni strani z nekimi všečnimi potezami plačevanja kav in podobno,
               ki nima nobene ekonomske resne posledice in nobenega smisla, po drugi strani pa
               gospodarstvo bolj ali manj nemočno kliče na pomoč in išče ukrepe. Brezposelnost v
               Republiki Sloveniji se veča. Mene to skrbi. Večalo se bo še bolj, če gospodarstvo ne
               dobi jasnih signalov, kako naprej <gap n="..."/><stage>/Opozorilni znak za konec razprave./</stage><gap n="..."/> Vsi ti
               razpisi bodo, ko bodo, in to bo šele proti koncu leta. Upam, da bo takrat sploh komu
               kaj še možno dati.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca mag. Andreja Vizjaka, da Državni zbor na naslednji
               seji opravi razpravo o odgovoru ministra za finance in ministra za gospodarstvo na
               njegovo poslansko vprašanje, bo Državni zbor odločil v četrtek, 29. januarja 2009, v
               okviru glasovanj.</p>
               <p>Poslansko vprašanje ministru za finance bo postavil gospod Gvido Kres. Prosim.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani ministrici, spoštovani ministri,
               spoštovane kolegice in kolegi lep pozdrav!</p>
               <p>Kot ste že omenili, imam vprašanje za spoštovanega ministra gospoda Francija
               Križaniča. Predvsem bi se pa dotaknil teme, ki razburja slovensko javnost, gospod
               Marjan Kramar, NLB in tako visoka odpravnina. Meni kot poslancu, in prepričan sem, da
               tudi večini slovenskih državljanov, se kaj takšnega za slovenske razmere zdi
               nedopustno. Mi je pa popolnoma jasno, da nekatere izjave, ki sem jih zasledil v
               tisku, kažejo, da ste, gospod minister, zdaj resnično v eni stiski. Je pa tudi res,
               da ste to stanje dobili zatečeno in da pričakujemo, da se temu primerno tudi
               odreagira.</p>
               <p>Vprašanje je: Zakaj se Vlada kot predstavnik večinskega lastnika NLB po našem mnenju
               vede neodgovorno do svojih predstavnikov, ki ste jih imenovali v nadzorni svet? Ali s
               tem, ko Vlada imenuje svoje nadzornike v nadzorne svete, se s tem konča tudi njena
               odgovornost za njihova dejanja in njena odgovornost kot lastnika družbe do dogajanj v
               njej in v zvezi z njo?</p>
               <p>Drugo vprašanje: Ali nameravate ugotoviti in zahtevati osebno odgovornost gospoda
               Antona Žuniča, ki je kot predsednik nadzornega sveta podpisal takšno moralno sporno
               in neodgovorno pogodbo, na podlagi katere danes razpravljamo o milijonski nagradi?</p>
               <p>In ne nazadnje tretje vprašanje. Tukaj pa smo mnenja, da bi Vlada lahko bolj odločno
               ukrepala in ima še vedno čas ukrepati. To vprašanje je: Nagrada, ki jo na podlagi
               pogodbe pričakuje gospod Kramar, je vezana na pozitivno poslovanje banke. Ker
               govorimo o velikanski nagradi, je očitno, da je NLB pod vodstvom gospoda Kramarja
               poslovala odlično. Torej je bil gospod Kramar odličen in nadpovprečno uspešen
               menedžer. Zaradi tega se, spoštovani gospod minister, sprašujemo, zakaj ob takšnih
               dejstvih sploh menjamo tega tako uspešnega menedžerja, kajti nam se zdi, da bi bilo
               bolj pametno, da se gospoda pusti, da zadevo vodi naprej in se v času, ki prihaja,
               mogoče tudi bolj pametne pogodbe podpišejo? Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, gospod minister.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Najlepša hvala. Nadzorniki v finančni instituciji delujejo v skladu z zakonom, svojim
               znanjem, svojo vestjo kot dobri gospodarji. Lahko se posvetujejo s posameznimi
               lastniki, vendar so odgovorni ne samo lastnikom, vsem lastnikom, in odgovorni so tudi
               vsem deležnikom, se pravi, zaposlenim in kupcem oziroma v tem primeru kreditojemalcem
               in deponentom v banki. Mislim, da so nadzornik svoje delo opravljali po najboljši
               možni vesti, so različnih profesionalnih profilov, med njimi so tudi zelo visoko
               usposobljeni revizorji. Nadzorni svet banke je imel svojo močno revizijsko komisijo.
               Banka ima močno notranjo revizijo in imela je kvalitetno zunanjo revizijo. V tem
               obdobju je hitro rasla in dividendna politika je pač bila precej, kako bi rekel,
               radodarna do lastnikov, v skladu s tem so tudi nagrade upravi bile višje, kot jih je
               podpisnik pričakoval. Podpisnik te pogodbe v obdobju, ko je bila pogodba podpisana,
               ni pričakoval, da bo ta spremenljivka, ki je bila glavni kazatelj uspešnosti članov
               uprave, tako visoka v posameznih letih. Niti ni pričakoval, da si član uprave ne bo
               izplačeval nagrade in da se bo vse na koncu zbralo pri samem njegovem odhodu. Gospod
               mag. Tone Žunič je izjemno pomemben kader na področju slovenskega bančništva, velik
               poznavalec zlasti obvladovanja tveganj. Zato sem ga povabil k sodelovanju pri
               upravljanju z riziki v zvezi s plasiranjem sredstev, ki jih bomo dvignili na
               kapitalskem trgu in jih plasirali skozi finančni sistem. Pri ukrepih za odpravljanje
               finančne krize sem povedal, da predvsem s tem namenom nastopa naša država sedaj na
               finančnih trgih. Tako zapleti, ki zdaj v tej zvezi nastajajo, so posledica nekega
               žigosanja, ki mislim, da je neupravičeno, neresno in ustvarja posledico nekih
               občutkov, kar je ljudi zdaj spravilo v jezo, niso do konca premislili. Tista pogodba,
               ki je bila podpisana, je bila podpisana ob predpostavki, da bodo nagrade bistveno
               manjše, da bodo takšne, kot so bile v preteklosti. Gospod Kramar ni kandidiral
               naprej, se pravi, ni res, da bi bil on razrešen predčasno. Ni res, da bi njemu bilo
               kakorkoli rečeno, da naj ne bo, on se je pač odločil, da ne bo kandidiral. In zato je
               nadzorni svet sprožil postopek kandidiranja nove uprave. S tem je moral pohiteti, ker
               je čakal do izvolitve nove vlade. Zdaj tega novega predsednika imamo, jaz upam, da bo
               uspešen, je človek z velikim znanjem, človek, ki je vzpostavil organiziran trg
               slovenskega kapitala, ki je uspešno vodil manjšo banko in je profesor za bančništvo
               na ljubljanski ekonomski fakulteti in mislim, da bo tem razmeram kos, lastniki mu
               bomo pa stali ob strani. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zahteva po dopolnitvi odgovora ministra. Prosim, gospod Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala. Poglejte, vendarle se mi še porajajo dodatna vprašanja. Citat: <q>"Delujejo
               oziroma delovali so kot dobri gospodarji."</q> Ne vem, ali se vam zdi podpis takšne
               pogodbe skladen z načelom dobrega gospodarja. In pa, <q>"podpisnik pogodbe ni
               pričakoval"</q>. Ali ni mogoče in pametno omejiti zgornjo mejo teh nagrad. Poglejte,
               gledal sem lastniško strukturo. Slovenija 36, Kbc 34, Kad 5, Sod 5, delničarji 5.
               Vsak dober gospodar, tudi Kbc bo gledal, da bo banka čim bolj dobičkonosna, da bo
               imela stroške z nagradami tudi čim manjše in sem prepričan, da tako slovenski
               lastniki kot tudi Kbc bi najbolj verjetno gledal v tej smeri. Nisem prepričan v tiste
               zadeve, ki pravijo, da pri nas v Sloveniji ni dosti dobrih strokovnjakov, ki bi to
               zadevo lahko peljali.</p>
               <p>Treba je pa še nekaj povedati. Jaz se vendarle sprašujem, če je ta zadeva res tako
               dobra. Vemo, da je dogovor med bankami, tudi NLB-ja, da se odloži plačilo nekaterim,
               ki so se tukaj notri kreditirali, in obveznic in tako naprej. To pa že kaže, da
               najbolj verjetno najbolj modro pa tudi ni bila peljana ta banka in pridejo tudi pod
               vprašaj, kakršni koli že zneski o izplačilu nagrad in odpravnin. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala. Gospod minister, prosim.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Hvala lepa. Dejstvo je, da je bila pogodba podpisana po standardih, kakršni veljajo
               v najbolj razvitem delu Evrope za nagrade bančnikov. Pod tem vplivom je bila ta
               pogodba, na ta način je bila oblikovana. Kot rečeno, se pa ni pričakovalo, da bo
               imela tako velik učinek. Ko je postalo očitno, da tak učinek ima, je potem novi
               nadzorni svet poskušal to pogodbo limitirati, vendar drugi podpisnik, kolikor je meni
               znano, na to ni pristal. Gre pa za razmerje, ki je interno, zato mislim, da se ga ne
               more komentirati. Kar se tega tiče, poskus je bil narejen, vendar v okviru delovanja
               pravne države, kakor pač ta deluje v skladu s pravilom. Če bi hoteli pogledati, kaj
               se pravi slabo gospodarit s kapitalom, potem boste morali pogledati bilanco Soda.
               Potem boste morali pogledati kako je bil voden Sod, koliko kapitala je samo v enem
               letu Sod izgubil, in boste videli, da tisto, kar morajo banke sedaj prolongirati in
               katere kredite. Nekateri so moralno sporni. Zato je problem. Ampak kar se tiče
               stabilnosti bančnega sistema, pa niso. Sod je pa resnično prodajal Mercator in
               kupoval <gap n="..."/><stage>/Nerazumljivo./</stage><gap n="..."/>, pa ni nobenega vprašanja v zvezi s tem. In bo pač
               zadeva tekla, se bo sanirala tako ali tako, in bo pri Kadu, ki je tudi zgubil ogromno
               in bo pri Sodu, ki je zgubil ogromno<gap n="..."/> Mislim, dobro. Časi so težki. Nekaj kreditov
               bo postalo slabših, jih bo treba reševati s prolongiranjem, nekaj bo morda treba
               povečati rezervacije. Verjetno ne bo kakšnega dobička letos izplačanega, ampak bo šel
               ves v reinvestiranje, da se poveča stabilnost teh inštitucij. Ampak to je pač v takem
               času treba pričakovati in jaz upam, da neko podporo lastnikov bodo tudi te
               inštitucije imele, da te viharne čase preidejo.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje ministru za zdravje bo postavil gospod Franco Juri.</p>
               <p>Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Gospod predsednik, spoštovani minister, Kolegi poslanci!</p>
               <p>Vlada se je odločila za reformo javnega zdravstvenega sistema, da bo v bistvu
               izboljšala, povečala dostopnost zdravstvenih storitev za vse, ne glede na socialne,
               geografske in druge razlike. Nekateri zdravstveni zavodi, ki so geografsko oddaljeni
               od našega glavnega mesta Ljubljane, bi lahko bili usposobljeni, in so to v
               preteklosti tudi dokazali, pri zagotavljanju nekaterih pomembnih zdravstvenih
               storitev pacientov, ne da bi le-ti potrebovali stalni prevoz v glavno mesto. Kot
               primera bom navedel to, kar boljše poznam. Prvi primer s Primorske je bolnica v
               Šempetru, ki si že nekaj let prizadeva za priznanje oziroma za pridobivanje soglasja
               k izvajanju programa onkologije, vključno s kemoterapijo, ali prizadevanja, da bi
               bolnišnica v Izoli v okviru javnega zdravstva ponudila končno tudi kvalitetno
               kardiokirurgijo, usposobljeno tudi za urgentna kirurška posredovanja, česar zasebnik,
               ki deluje v bolnici, ne more ponujati. Podobno je vprašanje centralizirane oziroma
               decentralizirane dialize, saj gre za storitev, ki jo je potrebno približati razmeroma
               lahko tudi neposredno prizadetim. Racionalno zastavljena decentralizacija zdravstva
               in nekaterih specializiranih zdravstvenih storitev bi nedvomno približala zdravstvo
               pacientom in zmanjšala tveganje in obremenjevanje bolnikov zaradi prevoza. Hkrati je
               najbrž že potrebno razmišljati tudi o zdravstveni mreži, ki bo na racionalni, pa
               vendar bolnikom prijazen, način skladna s pričakovano regionalizacijo države. Zato
               vas sprašujem: Ali Ministrstvo za zdravje z napovedano novo zakonodajo načrtuje tudi
               decentralizacijo zdravstvene mreže v duhu specializacije zdravstvenih zavodov in
               hkrati približevanja zdravstvenih storitev pacientom?</p>
               <p>Hvala za odgovor.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Spoštovani predsednik, spoštovani poslanci!</p>
               <p>V osnovi je moj odgovor na vaše vprašanje pozitiven. Ministrstvo za zdravje v smislu
               reforme pripravlja v tem trenutku spremembo ali praktično nov tekst Zakona o
               zdravstveni dejavnosti. Ministrstvo pripravlja nov tekst zakona o zdravstvenem
               varstvu in zdravstvenem zavarovanju in prav tako delamo na mreži osnovne in
               bolnišnične zdravstvene dejavnosti. V našem izhodišču je definitivno olajšati
               dostopnost zavarovancev do posameznih storitev in seveda do kvalitetnih storitev.
               Zato predvidevamo, da bi v novi zakonodaji omogočili regionalnim bolnišnicam določeno
               specializacijo, njihovo usmeritev, da bi na določenem področju imeli zavarovanci
               dostop do najkvalitetnejše storitve. V mreži bolnišnic v Sloveniji moramo upoštevati
               nekatera bistvena dejstva, ki so se zgodila v zadnjem času v naši državi, da je z
               izgradnjo cestnega omrežja bistveno olajšan dostop do centrov, kjer imamo regionalne
               bolnišnice. Mi želimo z delitvijo dela, s specializacijo na posameznem področju
               omogočiti, da bi zavarovanec imel najvarnejšo in najboljšo zdravstveno storitev. Jaz
               razumem vaše vprašanje v tem delu. Vendar če bi se povprašali po nekaterih storitvah
               specialnih bolnišnic, ki jih v Sloveniji imamo, potem nismo še zasledili nikjer
               ugovora, da bi katerikoli zavarovanec iz Slovenije odklonil operativni poseg v
               specialni bolnišnici v Valdoltri, ker je nekako splošno priznano, da je to
               bolnišnica, ki poleg, ne vem, mariborskega centra, ljubljanske ortopedije, celjske
               ortopedije, opravi največ operacij. Tako v tej smeri delujemo v pripravi spremembe
               zakonodaje, da bi s specializacijo regionalne bolnišnice za posamezna področja
               omogočili najbolj varno in najkvalitetnejšo zdravstveno storitev. Vse bolnišnice v
               Sloveniji žal ne morejo, smo premajhni, enako kvalitetno opraviti vseh storitev na
               vseh področjih, kot so na nek način trenutne razmere. Tudi finančni okviru
               razpoložljivih sredstev nas nedvoumno silijo v to, da z boljšo organizacijo in
               racionalizacijo v mreži damo prednost in poudarek osnovni zdravstveni službi, z
               delitvijo dela do bolnišnične dejavnosti omogočimo z razpoložljivimi sredstvi
               najkvalitetnejšo storitev.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Poslansko vprašanje ministru za delo, družino in socialne zadeve bo
               postavila gospa Alenka Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala za besedo. Lep pozdrav ministru in njegovim kolegom.</p>
               <p>Zakon o subvencioniranju študentske prehrane iz leta 2002 določa pravico študentom
               do subvencionirane prehrane in način ter merila za subvencioniranje. Leta 2007 je
               Državni zbor sprejel Zakon o spremembah in dopolnitvah Zakona o subvencioniranju
               študentske prehrane, ki višino subvencije za obrok študentske prehrane izraža
               nominalno in znaša 2,32 oziroma do danes, ko se je že usklajeval, nekoliko več. V
               skladu z zakonom ponudnike subvencionirane študentske prehrane izbere ministrstvo na
               javnem razpisu, v skladu s predpisi o izvrševanju proračuna. Pri razpisu sodelujejo v
               okviru razpisne komisije predstavniki izvajalca, v temu primeru Študentska
               organizacija Slovenije. V javnem razpisu se kot prednostni kriterij upošteva kakovost
               hrane in njena cena. S 1. januarjem letos je začel veljati nov razpis Ministrstva za
               delo, družino in socialne zadeve na področju študentske prehrane, ki bo veljal do
               konca leta 2010, posledično pa je začel veljati nov seznam ponudnikov študentske
               prehrane ter spremenjene cene študentskih bonov.</p>
               <p>Nov cenik je razburil številne študente, saj so se nekateri boni podražili tudi za
               100%. Odziv Ministrstva za delo, družino in socialne zadeve ter Študentske
               organizacije Slovenije na problematiko je bil bolj medel, medtem ko študentje svojo
               ogorčenost izražajo na mnogih spletnih forumih in, kolikor vem, tudi s peticijo, ki
               so vam jo že posredovali. Na seji Odbora za delo, družino, socialne zadeve in
               invalide smo predlagatelji sklica izredne seje odbora, člani naše poslanske skupine,
               predlagali konkretne sklepe, vendar so koalicijski poslanci sprejeli manj obvezujoče
               in zelo splošne sklepe.</p>
               <p>Zato me zanima: Ali ste bili ob podpisih pogodb s ponudniki subvencionirane
               študentske prehrane seznanjeni s povišanjem cen študentskih bonov? Kako nameravate
               ravnati pri drugem delu razpisa in drugem zbiranju ponudnikov, ki bo izveden poleti
               letos? Kakšne ukrepe predvidevate s strani ministrstva, da v prihodnje s strani
               ponudnikov ne bi prihajalo do tako skokovitih povišanj cen bonov? Hvala za
               odgovor.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod minister, prosim.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Spoštovani gospod predsednik, spoštovane poslanke, poslanci. Odgovori na postavljena
               vprašanja so naslednji.</p>
               <p>Mi smo bili seznanjeni s cenami študentskih bonov na podlagi novega razpisa. Do
               povišanja cen je prišlo predvsem iz dveh razlogov. Prvi je ta, da se dve leti niso
               povečevale, ne glede na to, da so cene artiklov, ki sestavljajo obroke študentske
               prehrane, izredno rasle v temu času. Drugi je pa to, da smo želeli povečati kakovost
               in pestrost ponudbe te prehrane tudi na željo študentov, ki so pri tem razpisu
               sodelovali. In to smo s tem razpisom tudi dosegli. Pri tem naj tudi dodam, da na
               podlagi stanja, kakršno je sedaj, je 80% obrokov, ki jih ponujajo ponudniki, teh je
               pa več kot 400, cenejših od treh evrov. Tako da v resnici gre za bolj izjemne primere
               visokega povečanja cene kot pa za masovno povečanje cene študentske prehrane.</p>
               <p>Kar zadeva nov razpis, ga bomo opravili enako transparentno, kot smo prvega,
               sodelovanjem tudi uporabnikov. Bomo pa pri tem pazili na to, da se tisti, ki so bili
               zbrani v pravem razpisu, ne bodo mogli prijaviti na novega z višjo ceno, kot doslej.
               To je eden od ukrepov, da ne bi prihajalo do eskalacije cen. Prav tako bomo
               spremenili oziroma dopolnili pravilnik, ki določa študentsko prehrano oziroma vse v
               zvezi z njo, kjer bomo določili delež bona v celotni ceni, ki bo na tak način tudi
               omejeval dviganje cen, ter skupaj s študenti tudi določili maksimalno ceno, kot je
               bila postavljena tudi že v tem razpisu. Mislim, da je treba tukaj se zanesti na
               mnenja in stališča predstavnikov študentov, ki nekako ocenjujejo, kaj študenti želijo
               in kaj zmorejo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Poslansko vprašanje ministru za visoko šolstvo, znanost in tehnologijo
               bo postavila gospa Eva Irgl. Prosim.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovani minister za visoko šolstvo! Pred približno
               dvema mesecema je bilo v medijih zaslediti novice o zastraševanju javnih uslužbencev
               na vašem ministrstvu, pa tudi nekatera opozorila glede nedopustnih pritiskov, ki jih
               vodstvo ministrstva izvaja na javne uslužbence. Prav zaradi tega sem vam decembra
               2008 poslala tudi dopis oziroma pismo, v katerem sem vam spraševala o omenjenem
               šikaniranju uslužbenke znotraj vašega ministrstva. Vaš odgovor sem sicer prejela,
               ampak kljub dejstvu, da gre za tematiko, ki je po mojem mnenju izjemno pereča in
               občutljiva, šele nekaj dni nazaj. To kaže pravzaprav na nek ignorantski odnos, ki jih
               imate do teh vprašanj in do te problematike, kar seveda ni dobro.</p>
               <p>Kljub splošnim pojasnilom v vašem odgovoru menim, da še vedno obstajajo nekatera
               odprta vprašanja in nejasnosti. V odgovoru ste namreč med drugim zapisali tudi
               naslednjo trditev oziroma ugotovitev, citiram: <q>"Na podlagi vseh zbranih informacij
               nisem prišel do sklepa, da bi šlo v konkretnem primeru za šikaniranje oziroma za
               mobing."</q> Zanimivo, kajti iz medijskih zapisov je bilo mogoče razbrati, da naj bi
               generalni sekretar ministrstva od uslužbenke zahteval različna poročila o tem, kako
               je vodila postopek, ki se je nanašal na vpis Nove univerze v razvid visokošolskih
               ustanov. In še več. Šlo je za prave zasliševalske metode. Med drugim je morala
               odgovarjati na vprašanje, koga je poznala, da je lahko prišla v službo na
               ministrstvo, čeprav vemo, da je za to pogoj pač izobrazba in strokovnost, to bi
               moralo biti edino merilo. Poimensko se je morala tudi opredeljevati do ljudi, ki so
               bili zaposleni v kabinetu nekdanje ministrice. Zanimivo pri vsem tem pa je, da je
               omenjeni razgovor z javno uslužbenko, zaposleno na direktoratu, opravil kar generalni
               sekretar ministrstva, čeprav to ni v njegovi pristojnosti po 19. členu Zakona o
               državni upravi.</p>
               <p>V odgovoru na moj dopis ste obenem tudi odgovorili, da ste si naložili pozornost in
               nalogo, da boste razmere na ministrstvu po vseh svojih močeh uredili tako, da bodo
               zagotavljale normalno delovno okolje, ki bo zaposlenim omogočalo tako dobro počutje
               na delovnem mestu kot tudi kvalitetno opravljanje dela.</p>
               <p>Zato me, spoštovani minister za visoko šolstvo, zanima naslednje: S katerimi
               konkretnimi informacijami ste razpolagali, da ste lahko prišli do takšnega zaključka,
               saj po nam razpoložljivih podatkih vaš sklep o nešikaniranju ne vzdrži? In drugič:
               Kako boste v bodoče preprečili, da se takšne kršitve na vašem ministrstvu ne bodo več
               dogajale? Za odgovor se vam zahvaljujem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod minister.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Hvala lepa za vprašanje. Spoštovane poslanke in poslanci, poslanka, sploh s tem
               vprašanjem! Poglejte, na ministrstvu, kjer sem dobrih 60 dni, sem naletel na zelo
               slabo stanje. O tem sem nekaj javno tudi govoril, ker me je zelo presenetilo. In
               govori zelo veliko o ignoranci tistih, ki so pravzaprav to slabo stanje proizvedli in
               ga cel mandat najmanj vzdrževali. Tu je šlo očitno za neko dolgotrajno vzdušje strahu
               in nezaupanja, čudnih napredovanj, očitkov, šikaniranj, tudi mobinga v preteklih
               letih. Nezasedeni so bili ključni položaji, vodje službe za kadrovske zadeve, za
               finance, za pravne zadeve ali celo več kot dve leti sektorja za visoko šolstvo, ki je
               ključen sektor. To so vse kazalci ali pa znamenja, ki potrjujejo tudi drugim
               pomembnim indikatorjem. V prejšnjem mandatu je to ministrstvo, ki šteje dobrih 130
               ljudi, zapustilo 88 ljudi, na novo je pa prišlo 109 ljudi. V prejšnjem mandatu
               oziroma v lanskem letu je 130 ljudi, zaposlenih na tem ministrstvu, prebilo na
               bolniškem dopustu 1.500 dni. To govori dejansko o veliki ignoranci, to govori o nekem
               strahotnem pomanjkanju občutka za to, kako je treba skrbeti za vzdušje v nekem
               resorju. In ko sem se s tem seznanil, sem se seveda odločil, kot sem vam napisal, da
               bo to ena mojih prioritetnih nalog. Predvsem zaradi tega, ker želim, da svoje naloge,
               za katere so Vlada in ministri tudi prisegli pred tem zborom, opravimo kvalitetno. To
               pa ni mogoče brez sodelovanja, polnega angažiranja zaposlenih na ministrstvu, ki pa
               morajo v tem smislu biti deležni vse podpore in ustrezne obravnave. Napovedal sem
               aktivnosti na tem področju. Dobil sem se tudi s sindikati, ki niso imeli nobenega
               stika z vodstvom ministrstva več let. Še več, osnovnega sporazuma o delovanju
               sindikata na ministrstvu, noben od dveh zadnjih ministrov oziroma ministra ministrice
               ni bil pripravljen podpisati. Sedaj bomo tudi to uredili, tako da bo sindikalna
               dejavnost na ministrstvu dovoljena in pripuščena.</p>
               <p>Ob tem sem naročil tudi generalnemu sekretarju, da pripravi strategijo za
               preprečevanje nekorektnega obravnavanja zaposlenih na ministrstvu kot del ukrepov, ki
               naj prispevajo k temu, da bi kdorkoli, ki bi se počutil v tem mandatu, kakorkoli
               nekorektno obravnavanega, bil deležen ustrezne zaščite, obravnave in da bi ljudje, ki
               to čutijo, bila tudi spodbujeni k temu, da stvari razčiščujejo odprto in zaščiteno v
               postopkih.</p>
               <p>Seveda pa vsako vprašanje nadrejenega uslužbencem v nekih konkretnih zadevah, ki
               sprožajo dvone in vprašanja, še posebej v primeru, ki ga omenjate, ni mogoče
               razglasiti za šikaniranje in tudi ne za mobing. To bi privedlo zelo hitro do tega, da
               bi ministri v parlamentu poslanska vprašanja razglasili za kaj podobnega. Jaz mislim,
               da v tem konkretnem primeru, ko sem opravil razgovor z vsemi vpletenimi, tudi z
               osebo, ki je mimogrede jaz nikoli in noben dokument ministrstva ni v javnosti omenil
               z imenom in priimkom, to je bilo storjeno z druge strani, tudi s človekom, ki je bil
               obdolžen, da naj bi postopal nekorektno, in tudi s tretjo osebo, ki je bila na
               sestanku prisotna, pravnikom iz pravne službe, ki je takoj po sestanku naredil tudi
               zapis tega srečanja. Ko sem vse te dokumente zložil, skupaj in ko sem proučil celotno
               zadevo nisem mogel pritrditi vprašanju o tem, ali je šlo tu za mobing. Ne nazadnje,
               mobing po zakonski definiciji pomeni ponavljajoče trpinčenje, ustrahovanje in tako
               naprej. Šlo je za prvo srečanje te uslužbenke z generalnim sekretarjem, prejšnjim
               generalnim sekretarjem. Prvo in edino. Zelo nenavadno. In tudi to je odpiralo nekaj
               vprašanj, ki so bila v tem razgovoru izpostavljena, ne kot nekaj, na kar mora
               odgovoriti, ampak priložnost, da odgovori na nekatere nejasnosti pri postopku vpisa v
               razvid Nove univerze, kar je med tem sodišče ugotovilo, da je bilo storjeno
               nezakonito. In tudi to nalaga ministrstvu, da mora ugotoviti, kako lahko do takšne
               nezakonitosti pride.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zahteva za dopolnitev odgovora? Prosim.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Seveda nisem zadovoljna z vašim odgovorom, spoštovani minister za visoko šolstvo.
               Nezaslišano je, da mobing oziroma šikaniranje opravičujete s preteklimi razmerami na
               ministrstvu, ko pa ta uslužbenka, o kateri sem prej govorila, tam še sploh ni bila
               zaposlena. In zato bi vam v nadaljevanju želela postaviti samo še eno vprašanje:
               Zanima me, ali ste kot predstojnik v zgoraj navedenem ravnanju, ki sem ga prej
               omenila, generalnega sekretarja, obvestili državno tožilstvo, policijo in pa tudi
               varuha človekovih pravic, glede na to, da veste, da je po 197. členu Kazenskega
               zakonika mobing oziroma trpinčenje na delovnem mestu kaznivo dejanje? Najlepša
               hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod minister, prosim.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Hvala lepa. Mislim, da je bilo potrebno v ilustracijo celotne situacije na
               ministrstvu orisati širše razmere, v katerih se je tudi ta primer zgodil. Jaz v
               opisanem, kot sem rekel, nisem razbral elementov kaznivega dejanja, ki ga Kazenski
               zakonik predvideva, ker je osnovna predpostavka tega kaznivega dejanja, da se to
               ponavlja, da traja dlje časa. Šlo je pa za prvo in edino srečanje teh dveh oseb, pri
               čemer sama vsebina, potrjena iz več virov, tudi s strani tretje, bom rekel
               nevpletene, osebe, ne pritrjuje navedbam te uslužbenke o kontekstu tega sestanka.
               Tako tega nisem storil. Vem pa, da ste vi ob tem ko ste meni zastavili vprašanje,
               obvestili tudi varuhinjo človekovih pravic. Tako se mi zdi, da v kolikor se bo
               kakršenkoli postopek nadaljeval, se bodo stvari ustrezno razčistile.</p>
               <p>Je pa bilo po mojem prepričanju v interesu ravno te uslužbenke, ker je v tej
               konkretni zadevi navajala nenavadne stvari v uradnih zaznamkih, ki so del spisa o
               vpisu Nove univerze v razvid, da je v obdobju dveh dni napisala nekaj uradnih
               zaznamkov. To so edini uradni zaznamki iz te zadeve, v katerih opisuje dejstva, da so
               jo večkrat klicali iz kabineta ministrice, da so jo spraševali, kako je s tem vpisom,
               apelirali na urgentnost tega vpisa. Ta razgovor je glede na odločitev, ki je bila
               medtem sprejeta s strani pravobranilstva in kasneje tudi sodišča, bil namenjen zgolj
               temu, da ona poročilo, ki ga je pred tem dala o poteku postopkov, morebiti po svoji
               presoji dopolni s svojim mnenjem o teh intervencijah, ki jih je bila deležna.
               Nenavadno je, da je te stvari tudi sama s temi uradnimi zaznamki izpostavila, kar bi
               napeljalo in je napeljalo tudi mene v dvom, ali ji je bilo omogočeno, da je ta
               postopek vpisa lahko vodila v skladu z zakonom in korektno ali ni bila glede tega
               deležna nekih predpisov s strani vodstva ministrstva. In samo to je bil namen in to
               je bilo tisto ključno, s čimer se je iskal odgovor na vprašanje, ali gre pri tem
               spornem vpisu še za kakšno drugo ozadje. Moja namera, da se stvari na ministrstvu
               uredijo, je trdna in vesel bom podpore tudi vašega odbora in Državnega zbora v celoti
               pri tem. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Poslansko vprašanje ministru za okolje in prostor bo postavila gospa
               Renata Brunskole. Prosim.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Lepo pozdravljeni obe gospe ministrici, gospoda ministra, spoštovani predsednik
               Državnega zbora in prisotna kolegica in kolegi!</p>
               <p>Gospodarstveniki Gospodarske zbornice Dolenjske in Bele krajine so na lanskoletnem
               decembrskem srečanju z ministrom za finance dr. Francetom Križaničem poleg ostalih
               perečih problemov na področju gospodarstva izpostavili tudi pomembnost umestitve in
               izgradnje prometne povezave trase tretje razvojne osi na območju Dolenjske in Bele
               krajine, ki je nujen pogoj za napredek gospodarstva, predvsem na območju Bele
               krajine, seveda pa enako velja tudi za območje celotne Slovenije, kjer ni kvalitetne
               prometne povezave, kot je že v preteklosti omenil kolega poslanec Samo Bevk. Trditev
               gospodarstvenikov in njihov apel pa še posebej drži zato, ker imajo na območju
               Dolenjske in Bele krajine sedež podjetja, ki veliko pomenijo v širšem slovenskem in
               mednarodnem prostoru, kot so Krka, Revoz, Trimo, Adria, TPV, Kolpa, Danfos in še
               ostala podjetja. Poudarek je bil na tem, da območje Novega mesta nujno potrebuje tako
               imenovani ring oziroma obvoznico okoli Novega mesta in naprej povezavo z Belo
               krajino, in sicer y krak na eni strani proti Metliki in mednarodnemu mejnemu prehodu
               Metlika, na drugi strani pa proti Semiču, Črnomlju in mednarodnem prehodu Vinica. Naj
               povem tudi, da ima Republika Hrvaška že izbranega izvajalca izgradnje hitre ceste od
               mednarodnega mejnega prehoda Jurovski brod-Metlika do križišča Novi grad, to je do
               navezave avtocestnega omrežja Zagreb-Reka-Split. Še posebej pa je izredno pomembna
               kvalitetna prometna povezava Dolenjske in Bele krajine z osrednjo Slovenijo. O
               nujnosti in potrebi po poenotenju poteka trase tretje razvojne osi z Dolenjske v Belo
               krajino sta že v prejšnjem mandatu apelirala na vse tri belokranjske župane in
               županjo občin Črnomelj, Metlika in Semiča minister za okolje in prostor in minister
               za promet. Poenotenje trase tretje razvojne osi na južnem delu bi pomenilo osnovo za
               pripravo prostorskih načrtov poteka trase prometne povezave tretje razvojne osi in
               osnovo za umeščanje trase v prostor ter na koncu potrditev državnega lokacijskega
               načrta za to traso s strani Vlade Republike Slovenije.</p>
               <p>Poslansko vprašanje gospodu ministru pa se glasi:</p>
               <p>3. julija 2008 je prišlo do poenotenja vseh treh belokranjskih občin o poteku trase
               prometne povezave tako imenovanega južnega dela tretje razvojne osi z Dolenjsko v
               Belo krajino. Zato vas sprašujem, gospod minister:</p>
               <p>Kdaj bo Ministrstvo za okolje in prostor predstavilo konkreten terminski plan
               priprave prostorskih načrtov poteka trase tretje razvojne osi na Dolenjskem in v Beli
               krajini, vključno s potrditvijo državnega lokacijskega načrta za to traso?</p>
               <p>Zaradi odsotnosti gospoda ministra prosim za ustni odgovor na naslednji seji. Hvala.
           </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister bo odgovoril na naslednji seji.</p>
               <p>Sedaj pa bo poslansko vprašanje ministrici za kulturo postavil gospod Aleksander
               Zorn.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa za besedo. Spoštovani kolegi! Spoštovana gospa ministrica! Plečnikove
               tržnice v Ljubljani so bile z odlokom, ki je bil objavljen v Uradnem listu Republike
               Slovenije 14. 10. 2008 in je začel veljati 15. 10. 2008, začasno razglašene za
               kulturni spomenik državnega pomena. Začasna razglasitev velja 12 mesecev. Ta
               veljavnost začasne razglasitve se lahko podaljša v skladu z 21. členom Zakona o
               varstvu kulturne dediščine ali pa se jo spremeni v trajno zaščito.</p>
               <p>Zato vas sprašujem: Kakšne so aktivnosti Ministrstva za kulturo v zvezi z začasno
               razglašenim spomenikom državnega pomena, kot so Plečnikove tržnice, kajti javnosti
               ste sporočili, da boste odlok umaknili? Kaj to pomeni? Vsi vemo, in javno je
               povedano, da županstvo Ljubljane želi tam skopati velikansko luknjo in narediti
               garaže.</p>
               <p>Arhitekt Plečnik je do zdaj največji slovenski arhitekt. Je tako rekoč naša
               identiteta, brez katere si preteklosti in kulturne dediščine ne moremo predstavljati.
               In to ne samo Ljubljane, pač pa tudi Slovenije. Mesta Ljubljane brez Tromostovja,
               Tržnice in še marsičesa tako rekoč ne bi bilo. Poseg v tak spomenik je poseg proti
               kulturi. Ne gre z garažami za kakšno dodano vrednost, pač pa za barbarizacijo
               prostora v imenu kapitala. Kajti z garažami se služi.</p>
               <p>Zato vas sprašujem: Na katero stvar se boste v tem konfliktu interesov postavili,
               gospa ministrica? Na stran kulturne dediščine ali na stran garaže in kapitala? To je
               zelo pomembno.</p>
               <p>Hvala lepa za odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospa ministrica za kulturo. Prosim, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa. Lep pozdrav.</p>
               <p>Hvaležna sem, gospod Zorn, da ste postavili to vprašanje, ker imam priliko in
               možnost, da razjasnim stvari, ki ne gredo v smer, na katero stran se ministrstvo
               postavi, ampak povsem drugam. Jasno je, da se postavi na pravo stran. To se pravi, da
               ne odloča med tem, ali bodo tam sploh garaže, ali bo tam sploh kanalizacija, ali bo
               tam vodovod ali karkoli. Ministrstvo se v tem primeru ne odloča in arbitrira o tem,
               ali bodo tam garaže ali ne, ampak se ukvarja s tem, da karkoli se tam zgodi, mora
               upoštevati integriteto sedaj že veljavnih predpisov, kamor spada tudi zaščita
               Plečnikovih arkad, in predvsem arheologije - zelo dragocene in bogate arheologije,
               kar pomeni, da se v ta prostor ne sme posegati.</p>
               <p>Vaše vprašanje se je začelo z vprašanjem o tem, kaj pomeni ta odlok oziroma kaj bo
               ministrstvo naredilo z začasnim odlokom, ki ga je, zanimivo, tik pred volitvami
               podpisal prejšnji minister. Problem je v tem, da ta začasni odlok ni potreben, ker ta
               prostor je že zaščiten. Je že zaščiten, in to z odlokom o razglasitvi srednjeveškega
               mestnega jedra, stare Ljubljane in grajskega griča za kulturni in zgodovinski
               spomenik ter naravno znamenitost. In o tem sem govorila tudi s pobudniki civilne
               iniciative <q>"Tržnice ne damo"</q> in sem jim jasno povedala: Plečnika ne damo. Ampak tu ga
               noče nihče vzeti zaradi tega, ker je zaščiten. In strinjam se z vami v celoti, ko
               pravite, da gre tu za eno najpomembnejših dediščin, recimo, bolj sodobnega časa v
               Sloveniji.</p>
               <p>Ta začasni odlok, če ga imenujemo odlok ministra Simonitija, je zelo širok in zelo
               strog v tem smislu, da če bi se ta trenutek na tistem prostoru, recimo, zamašila
               kanalizacija, če banaliziram, tako rekoč ne bi smeli in ne bi mogli posegati niti v
               ta prostor. Ta radikalnost ministrovega odloka je najbrž izhajala iz njegove lastne
               odločitve, ker na ministrstvu niso vedeli, da se je pripravljal oziroma Zavod za
               varstvo kulturne dediščine tudi tu ni sodeloval. Zanimivo pa je, da se s tem odlokom
               oziroma s to smerjo ni strinjal niti sam dr. Damjan Prelovšek, direktor Direktorata
               za kulturno dediščino na Ministrstvu za kulturo, pri čemer vemo, da je na področju
               Plečnika v pozitivnem smislu bolj papeški od papeža. Je strokovnjak in je celo
               sodeloval na arhitekturnem natečaju, ki se je ukvarjal s celotno površino in
               usmeritvami nadaljnjega razvoja tega prostora.</p>
               <p>Skratka, lahko zgolj in samo ponovim, da Ministrstvo za kulturo ve, da Plečnika ne
               damo, da je tisti del arkade, celoten predel, zaščiten in da karkoli se bo v
               nadaljevanju dogajalo, se bo dogajalo v smislu nadaljnje zaščite tega prostora
               oziroma arhitekture in dediščine. Je pa res, da se pripravlja tudi še višji nivo
               zaščite Plečnika v Sloveniji, predvsem pa v Ljubljani, pravzaprav s tem namenom, to
               misijo ali to poslanstvo je imel že sam dr. Prelovšek, ko je prišel na ministrstvo,
               kot pravim, znani plečnikolog, eden boljših v Sloveniji. Vendar procesi te
               zakonodajne zaščite Plečnikove dediščine so očitno bolj zahtevni, kot si je v prvem
               trenutku mislil, tako da bo to v nadaljevanju dokončal. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolnitev odgovora? Prosim, gospod Zorn.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa, gospa ministrica. V nekem smislu ste odgovorili dobro. Plečnika zaščititi
               je seveda odlična parola. Res pa je, da Plečnik niso samo arkade na področju tržnice,
               pač pa tudi prostor tržnice same. In ta, kakor sem razumel iz tega odgovora, ni
               predmet zaščite, kakor jo razumete vi.</p>
               <p>Zato še enkrat vprašujem: Ali boste pred radikalnimi posegi, kar je lahko velikanska
               garaža, o kateri je županstvo direktno v javnosti govorilo, ali boste pred temi
               radikalnimi posegi zaščitili tržnico? Kajti zgodilo se bo, da bo ta gradnja po naših
               izkušnjah s takšnimi gradnjami trajala vrsto let in da tržnica ne bo nikoli več ista
               kot je bila. Vrsto let preprosto zato, ker je spodaj najdišče in bodo veseli
               arheologi najmanj štiri leta žličkali po razbitinah in potem se bo pojavilo še kaj,
               medtem bo morda spremenjen proračun mesta, kriza bo večja, podaljšalo se bo to tako,
               kot se je NUK, kjer zeva jama že vrsto let, kakor je Šumi, kakor je Bežigrajski dvor,
               kakor je še marsikaj. In tako bodo cele generacije opeharjene, da bi še imele tržnico
               in nekatere tega ne bodo nikoli več doživele.</p>
               <p>Zato vas sprašujem: Ali boste v celoti zaščitili ta Plečnikov spomenik ali samo
               njegove dele? Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa ministrica, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Kot sem že rekla, potekal je natečaj arhitekturni, kjer so sodelovali tudi varovalci
               Plečnikove dediščine in določili tudi možne posege. To, ali bo tam tržnica ali ne, ni
               v domeni Ministrstva za kulturo, v domeni države je, da pove, kje in do kod lahko
               gredo posegi. In kot pravim in kot je bilo rečeno, posegi se ne bodo zgodili in se ne
               smejo zgoditi tam, kjer je že danes zaščita jasna. Seveda so pa možnosti, in natečaj
               jih je podal, da se v domeni Pogačarjevega trga, mislim, da tudi v domeni drugih
               mejnih prostorov, lahko spreminjajo, posegi so možni. V vsakem primeru to, o čemer
               ste govorili, to se pravi, ali bo garaža ali ne, ni vprašanje Ministrstva za kulturo.
               Na to odgovarja mesto, ki ima svoje načrte, država pa je tista, da ga pri tem lahko
               omeji tam, kjer posega v dogovor, kaj se sme. In kaj se ne sme in mi smo rekli, da v
               Plečnika se ne sme posegati.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Boste predlagali razpravo, gospod Zorn? Prosim, izvolite.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Predlagam razpravo. Če bo ministrstvo ta odlok umaknilo, je neposredno vpleteno v to,
               da bo tam nastala garaža. To je jasno. Kljub temu da vi govorite o neki širši in
               prvotnejši zaščiti, županstvo čaka samo to, da se ta odlok umakne. Ker gre za izredno
               pomembno problematiko, povedal sem, da je povezana z našo kulturno identiteto,
               predlagam razpravo v smislu Poslovnika. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. O vašem predlogu bomo glasovali v četrtek v sklopu glasovanj. Za
               vprašanje je na vrsti gospod Bogdan Barovič. Minister za zunanje zadeve je odsoten.
               Boste vprašali kljub temu?</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Z velikim veseljem. Vprašanje je pravnoformalno zaradi procedure v tem
               parlamentu namenjeno zunanjemu ministru, v bistvu pa je namenjeno Vladi, vsem
               ministricam in ministrom, predvsem pa informacija Slovenkam in Slovencem.</p>
               <p>Ko je bila Slovenija v predpristopnih in pristopnih pogajanjih z Evropsko unijo, jo
               je Evropa uradno opozorila v primeru oglejskega sporazuma, <q>"ti, ti, če ne boš
               podlegla in ravnala hlapčevsko, ne boš šla v Evropo."</q> In ni šla v Evropo. Ko so
               Italijani zahtevali reševanje vprašanja optantov, je Slovenija sedela v čakalnici in
               čakala. Ni šla v Evropo, čeprav je izpolnjevala vse pogoje. Potem je nastal problem
               vstopa Slovenije v Evropsko unijo s sosedi Avstrijci. Ni šla. Čakala je in čakala.
               Nobeno od teh vprašanj ni bilo bilateralno. Ja, bilo je bilateralno. Evropa versus
               ali nasproti Sloveniji. Optanti, Italijani, strici. Nenadoma Slovenija naredi enako.
               Slovenija se čuti ogroženo, ve, da ni prav, kakršno ravnanje je, nasprotuje vstopu
               Hrvaške v Evropsko unijo. Nenadoma to ni več vprašanje Evropa proti Hrvaški, čeprav
               je Slovenija članica, polnopravna in kvalitetna Evropske unije, ampak je nenadoma to
               bilateralno, po slovensko lepo rečeno, dvostransko vprašanje. Takšne sramote v
               Sloveniji nisem nikdar pričakoval in tudi Slovenska nacionalna stranke ne.</p>
               <p>Spoštovane gospe in gospodje, nadaljnji primeri: Ciper, Grčija, blokada Turčije, ki
               si od leta 1963 prizadeva. Evropsko vprašanje, ne bilateralno. Naslednja vsebina.
               Evropa je Grčijo pet let držala, ni bilo bilateralno vprašanje zaradi Turčije, ne.
               Evropa je držala Grčijo, <q>"ne smeš v Evropo"</q>. Grčija blokira Makedonijo zaradi samega
               imena. Vprašanje je zelo jasno. Broek, evropski komisar je obtožil Slovenijo
               izsiljevanja. Ali je Vlada obtožila Broeka, da si kaj takšnega ne sme privoščiti?
               Hannes Swoboda je izrazil zgroženost nad mnenjem Slovenk in Slovencev. Ali je
               Slovenija kaj storila proti temu, ali je obtožila Swobodo, kako grdo govori o
               Sloveniji?</p>
               <p>Ali gre po mnenju države, sprašujem, za bilateralno ali multilateralno vprašanje?</p>
               <p>Zanima me, kaj bo država Republika Slovenija storila ob tem, da je ob glasovanju v
               evropskem<gap n="..."/><stage>/izklop mikrofona./</stage><gap n=".."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Barovič, žal, ampak vaš čas je potekel. Hvala lepa. Naslednje vprašanje bo
               postavil gospod Franc Jurša ministru za promet.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa, gospod predsedujoči. Gospe ministrici, gospodje ministri, kolegice in
               kolegi! Rad bi postavil vprašanje ministru za promet.</p>
               <p>Inšpektor za železniški promet je v letih 2006 in 2007 na območju občin ob
               železniški progi Pragersko-Hodoš opravil pregled cestno-železniških prehodov, kar ni
               nič narobe. Ugotovil je, da ne ustrezajo določbam pravilnika za lokalne kakor tudi za
               regionalne oziroma državne ceste. Inšpektor je občinam izrekal globe po 400 evrov za
               prehod, kar za nekatere občine pomeni več tisoč evrov. To pa ni vse. Če bi ostalo pri
               teh, ne bi bilo problemov oziroma tudi jaz danes ne bi tu razpravljal.</p>
               <p>Vprašanje gospodu ministru se glasi: Zakaj inšpektor kljub temu, da je v pripravi
               državni lokacijski načrt za elektrifikacijo železniške proge Hodoš-Pragersko, v
               katerem je zajeta celovita preureditev vseh spornih železniških prehodov in se
               predvideva njihov sprejem v letošnjem letu, se pravi sprejem državnega lokacijskega
               načrta, vztraja pri takojšnji izvršitvi odločb in s tem preureditvi prehodov?</p>
               <p>Preureditev prehodov predstavlja za občine veliko finančno breme, cca 70.000 evrov
               na en prehod, sploh za tiste, ki imajo na svojih cestah več takšnih prehodov. Za
               nekatere občine, tudi za občino, iz katere izhajam, je to skoraj milijon evrov. Ob
               tem je potrebno poudariti, da so na vseh teh prehodih nameščene tudi zapornice, ki
               delujejo, zato varnost nikakor ni ogrožena.</p>
               <p>V tem času pa je bil sprejet tudi novi pravilnik o nivojski prehodih, ki določa novi
               10-letni rok za ureditev prehodov. V tem času pa bodo zagotovo izvedena dela v sklopu
               lokacijskih načrtov oziroma lokacijskega načrta. Vlaganja občinskih sredstev v
               ureditev<stage>(?)</stage> prehodov, ki se bodo urejali z lokacijskim načrtom, ekonomsko ni
               upravičeno oziroma je v nasprotju z načeli dobrega gospodarja.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod minister Vlačič imate besedo za odgovor.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala za vprašanje.</p>
               <p>Vaši predlogi so pravzaprav življenjski. Kot resorni minister razumem težave
               lokalnih skupnosti v zvezi z odločbami Prometnega inšpektorata Republike Slovenije o
               ureditvi nivojskih prehodov. Nedvomno predstavljajo veliko finančno breme za občine
               in za pravočasno zagotovitev občinskih proračunskih sredstev seveda tudi finančno
               zavezo ostalih upravljavcev. Prometni inšpektorat Republike Slovenije je v resorju
               Ministrstva za promet, vendar je neodvisni organ. Ne smem in ne želim vplivati na
               njegove odločitve.</p>
               <p>Vsekakor pa vas moram v izvajanju popraviti samo v tistem delu, kjer se sklicujete
               na Pravilnik o nivojskih prehodih, ki res določa 10-letni rok za ureditev prehodov,
               vendar so bile odločbe izdane večinoma v januarju 2007, pravilnik pa je bil sprejet
               avgusta 2008. To je po izdaji teh odločb. Ne glede na omenjeno, pa so lahko postopki
               daljši. V postopkih so bile občine pozvane, da se izjasnijo, v večini primerov so se
               tudi odzvale, da imajo možnost za podaljšanje, torej so lahko podale vlogo za
               podaljšanje tega časa. V primeru vlog so bile le-te podaljšane do 30. 9. 2008. Če
               zavezanci niso zaprosili za podaljšanje, je bil izdan sklep o dovolitvi izvršbe, zato
               so bili v mesecu januarju 2009 izdani sklepi o dovolitvi izvršbe z rokom 30. 10.
               2010. Povedano drugimi besedami, če do konca oktobra tega leta ne bo izvršena
               odločba, je predvidena tudi kazen.</p>
               <p>Na koncu bi želel še enkrat poudariti, da razumem, kar govorite, vendar ne morem
               vplivati na odločitve Prometnega inšpektorata Republike Slovenije.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala za odgovor. <gap n="..."/><stage>/Oglašanje iz dvorane./</stage><gap n="..."/> Prosim, izvolite gospod Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala.</p>
               <p>Ne glede na to, spoštovani gospod podpredsednik, da sem mogoče prekoračil 25 ali 27
               sekund dovoljenega časa, sem tako kot vsi ostali poslanci, sploh ker sem v tretjem
               mandatu, vsaj vreden toliko, da mi dopustite, da povem, kakšen odgovor želim. Jaz vas
               spoštujem in bi pričakoval od vas, da me to vprašate, kot ste mojega kolega tik pred
               menoj. Gospod Plevelj je rekel, da mi to ne pripada, ker sem prekoračil čas in da bi
               moral v okviru svojega časa to povedati. Ni to fer in ni to pošteno do vseh
               poslancev. Meni je vseeno, ker vidim, da se vsem <q>"fučka"</q>. Jaz ne potrebujem odgovora.
               Mislim pa, da je prav, da da tako pisni kot ustni odgovor in še po drugem odstavku
               247. člena za Slovenke in Slovence! Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Barovič vaša pripomba ni bila utemeljena. Imeli ste čas v okviru
               poslovniških določb in v okviru tega časa ste imeli možnost tudi povedati, ali želite
               ustni odgovor na naslednji seji ali ne.</p>
               <p>Vprašanje bo postavil gospod Peter Verlič ministru za promet.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa, gospod predsedujoči. Spoštovani gospod minister! V svojih dosedanjih
               javnih nastopih ste kar nekajkrat problematizirali sistem vinjet, ki so bile uvedene
               na slovenskih avtocestah, pri čemer ste izpostavili predvsem finančni vidik, se pravi
               problem finančnih prilivov. Najbrž je vsem tukaj jasno, da je Slovenija z uvedbo
               vinjet postala bolj dostopna, bolj mobilna, bolj pretočna, za primerno ceno brez
               ovir. Vinjete so tudi ekološko bolj sprejemljive, ker ni nepotrebnega čakanja pred
               cestninskimi postajami. Avtoceste torej niso več luksuz, niso nadstandard, ampak
               normalni del prometnega sistema, namenjen široki uporabi. Vsi ti pozitivni učinki se
               lahko tudi finančno vrednotijo in prepričan sem, da bi ekonomska analiza, ki bi
               upoštevala te širše vidike, po mojem prepričanju zagotovo pokazala, da je s tem
               postal prometni sistem države bolj finančno vzdržen. V povezavi s tem vas zato
               sprašujem:</p>
               <p>Koliko je bilo pobrane cestnine za osebna vozila v letu 2007, ko še nismo imeli
               vinjet in koliko v letu 2008, ko smo prišli na nov sistem cestninjenja?</p>
               <p>Ali je bilo pobranih več cestnin ali manj?</p>
               <p>Kakšne so bile napovedi odplačevanja kreditov, če vinjet ne bi imeli, se pravi, če
               bi obdržali obstoječi sistem cestninjenja?</p>
               <p>Kako ocenjujete bodoče finančno vzdržnost in odplačevanje kreditov v luči klestenja
               stroškov, ki je uspel upravi Darsa, recimo, z znižanjem zadnjega razpisa kar za 24
               milijonov evrov?</p>
               <p>Ali boste kot minister za promet z vidika bilance države upoštevali tudi koristi
               državljank in državljanov, ki smo z vinjetami pridobili vse te pozitivne učinke, o
               katerih sem govoril? Ali boste pri finančni vzdržnosti popustili lobijem in gledali
               ozke ekonomske interese, ki bodo zahtevali več sredstev za Dars, in s tem zopet
               popustili in odprli prosto pot ponudnikom, ki si samo želijo, da bi bil letni program
               v čim višjem znesku sprejet? Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, imate besedo.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala za vprašanje. Zadnja sprememba cestninskega sistema od 1.7.2008 je bistveno
               spremenila cestninjenje v Sloveniji. Cestninski prihodki iz tako imenovanega
               klasičnega cestninskega sistema, daljinskega, ki smo ga imeli prej, so v zadnjih
               letih naraščali predvsem zaradi odvisnosti od odpiranja novih kilometrov, torej v
               povezavi z odpiranjem novih avtocestnih krakov in tudi v odvisnosti od naraščanja
               osebnega in tovornega prometa. V navedenem obdobju so prihodki iz naslova
               cestninjenja v povprečju rasli za 12% na leto. V absolutnem znesku so v tem obdobju
               iz pobranih 111 milijonov v letu 2003 po tem klasičnem sistemu narasli na 175
               milijonov v letu 2007. Predvsem zaradi cestninskega sistema, ki je na določenih delih
               omrežja omogočal brezplačno vožnjo oziroma izogibanje plačilu cestnine, je Dars uspel
               cestniniti zgolj približno 70%. S 1.7.2008 je Dars pričel cestniniti osebna vozila s
               pomočjo vinjet. V prodaji so bile polletne vinjete z veljavnostjo 6 mesecev. V prvih
               šestih mesecih je bilo prodanih 2 milijona 362 tisoč 996 kosov vinjet, pri čemer je
               bila prodaja v mesecu juliju okoli 50% vse prodaje, v avgustu 30%, preostanek pa je
               odpadel na mesece do konca leta. Skupaj s tovornimi vozili smo zbrali leta 2008 207
               milijonov evrov.</p>
               <p>Treba je poudariti naslednje. Iz naslova vinjet je bil v letu 2008 zabeležen denarni
               priliv v višini 68 milijonov evrov. Dars je leta 2007 v istem obdobju pobral 66
               milijonov evrov <stage>(govorim o R-1 in R-2)</stage>. Vaše vprašanje je pretkano in zvito. Če vam
               direktno odgovorim s številkami, potem je leta 2007 bilo od osebnega prometa 98,9
               milijonov, leta 2008 pa 117 milijonov. Na prvi pogled izgleda, da imate prav. Vendar
               gre za neprimerljive številke. Ne gre samo za jabolka in hruške, ampak gre za jabolka
               in lubenice, če mene vprašate. Pol leta je bil star sistem, pol leta pa polletne
               vinjete. Tako je zelo težko primerjati star sistem pa vinjetni sistem, ki je veljal
               samo pol leta, in so bile v prodaji samo polletne vinjete. Naj samo omenim, da so
               bile projekcije, ki so bile pripravljene pri prodaji vinjet, da bo prodano preko 3
               milijone vinjet. Prodano jih je bilo precej, precej manj.</p>
               <p>Uvedba vinjetnega sistema je prinesla nekatere pozitivne učinke, ki jih navajate.
               Nesporno pa je, da s trenutnim cestninskim sistemom ni mogoče generirati dovolj
               velikih finančnih virov, da bi servisirali že nastale dolgove Darsa. To je bil tisti
               alarm, ki je mene prav posebej opozoril, da je treba nekaj bistveno spremeniti.
               Naslednji problem, ki so ga prinesle vinjete, je, da je Evropska komisija v zvezi z
               uvedbo vinjet 2. 10. 2008 naslovila na Slovenijo uradni opomin in nam očitajo kršitev
               12. člena pogodbe evropskih skupnosti, ki prepoveduje diskriminacijo glede na
               državljanstvo. Zaradi uvedbe postopka pred Evropsko komisijo se je nadaljevalo z
               naslednjim negativnim efektom vinjetnega sistema. Namreč Evropska komisija je
               zadržala sredstva za odsek Slivnica - Draženci. Brez sprejete odločbe sofinanciranja
               avtocestnega odseka Slivnica - Draženci, brez tega odseka je ogroženih še dodatnih 88
               milijonov iz kohezijskega sklada. Kar nekaj težav je bilo predstavljenih s tega
               področja.</p>
               <p>Na Vladi smo zaradi tega predlagali ustanovitev posebne skupine, ki mora dati
               predloge za ukrepe za zagotavljanje vzdržnosti nacionalnega programa izgradnje
               avtocest, predloge virov sredstev za izvajanje osnovnega, dodatnega programa in pa
               razvojnih osi in pa analizo obstoječega sistema cestninjenja vseh vozil. Gre za
               ekspertno delovno skupino, katere rezultate pričakujem 31. januarja.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dodaten odgovor? Prosim, gospod Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa za vaš odgovor. Ni bil namen postaviti zvito in pretkano vprašanje, ampak
               preprosto samo, ali je bilo zbrano več cestnin ali pa manj. Pri tem pravzaprav se
               tukaj denar sešteva od vinjet in pa od tovornih vozil. Samo to je bila želja. Seveda
               sem z odgovorom deloma zadovoljen. Zadovoljen sem v tistem delu, v katerem ste
               povedali, kar smo tudi vedeli in smo se zato tudi lotili spremembe sistema
               cestninjenja. To mi je všeč, kajti tudi sistem cestninjenja, ki je bil prej, je bil
               nepošten in nepravičen. In upam si trditi, da celo bolj, kot je ta, ki ga imamo
               sedaj.</p>
               <p>Na en del vprašanja pa mi niste odgovorili. Zanima me predvsem ta finančna vzdržnost
               z vidika države, ne samo z vidika Darsa. Prepričan sem, da finančno vzdržnost Darsa
               ne omogočamo samo z ukinitvijo vinjetnega sistema, ampak tudi s tem, da se lotimo
               stroškov.</p>
               <p>In tukaj je bil tisti drugi del vprašanja kako se boste lotili in ali ocenjujete za
               pozitivno, da se je uprava Darsa lotila tega tam, kjer je treba, pri razpisih. Trdim,
               da ko se zniža razpis za 24 milijonov evrov, da smo s tem finančno vzdržnost močno
               povezali. In tukaj sem pogrešal dodatni del odgovora. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, izvolite za dodaten odgovor.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala za dodatno vprašanje. Zdaj šele razumem, kaj ste pravzaprav želeli s tem
               zadnjim vprašanjem: Kako na finančno vzdržnost Darsa vplivajo pritiski različnih
               lobijev?</p>
               <p>Poglejte, tisti, ki bi želel kaj drugega od tega, kar ste povedali, da se za čim
               manj denarja zgradi čim več kvalitetnih cest in avtocest v Republiki Sloveniji,
               mislim, da ne spada v to dvorano ali pa na ministrstvo ali na Dars. Tako se v tem
               smislu popolnoma strinjamo in se bom boril za to, da bo denar naših davkoplačevalcev
               čim bolj smiselno uporabljen in bom podpiral vse dejavnosti, ki gredo v to smer.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Naslednje vprašanje bo postavil gospod Franc Bogovič ministru za
               finance. Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep dober večer, spoštovani podpredsednik, spoštovani ministrici, ministri!</p>
               <p>Spoštovani minister za finance, danes so vam bila že postavljena vprašanja, zato bom
               poskušal biti čim bolj kratek.</p>
               <p>Glede na to, da smo 11. novembra v Državnem zboru sprejeli Zakon o spremembah in
               dopolnitvah zakona o javnih financah, ki omogoča dodatno zadolževanje države za
               financiranje posojil. in kreditnim institucijam, zavarovalnicam, pozavarovalnicam,
               omogoča se odkup terjatev kreditnih institucij, tudi kapitalske naložbe, omogoča se
               tudi izdajaj poroštev za obveznosti iz naslova zadolžitev kreditnih institucij in na
               tej osnovi sta bili izdani dve uredbi o merilih in pogojih za izdajo poroštva oziroma
               za odobritev posojil.</p>
               <p>Zato me zanima: Koliko kreditnih institucij je že posredovalo vlogo za pridobitev
               poroštva Republike Slovenije na vašem ministrstvu? Koliko sklepov o izdaji poroštva
               je Vlada že sprejela? Koliko kreditnih institucij je že posredovalo vlogo za
               odobritev posojil na vašem ministrstvu in koliko teh prošenj je bilo pozitivno
               rešenih oziroma kako ti ukrepi v praksi delujejo?</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister za finance, izvolite.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Hvala lepa, za relevantno vprašanje.</p>
               <p>Ministrstvo za finance je na osnovi sprejetega zakona sprejelo podzakonski akt, ga
               uskladilo z Banko Slovenije, z Evropsko centralno banko in z Direktoratom za
               konkurenčnost pri Evropski komisiji. Na osnovi tega je potem pripravilo vozni red
               izdaje garancij in ga objavil na spletni strani. To je postalo aktivno tik pred
               božičem.</p>
               <p>V obdobju od božiča do danes sta se za garancije zanimali dve večji slovenski banki,
               vendar vloge nista vložili po oceni finančnih ekspertov zaradi tega, ker se čaka na
               izdajo obveznic Republike Slovenije. Ta je v teku. Cena obveznic bo potem pokazatelj
               cene, po kateri bodo lahko finančne institucije z garancijo države konkurirale na
               evropskem medbančnem kreditnem trgu. Če ta projekt ne bo stekel, imamo pripravljen že
               drugi projekt, tudi s podzakonsko regulativo, usklajeno z domačo centralno banko,
               evropsko centralno banko in direktoratom za konkurenčnost pri Evropski komisiji, kjer
               bo država direktno kreditirala banke, ki bodo naprej s količnikom, večjim od ena,
               kreditirale realno gospodarstvo. Vendar tudi za to je potrebno pridobiti dodatna
               sveža sredstva.</p>
               <p>Projekt, ki teče sedaj, je takšen, da so ta sredstva ročnosti tri do pet let, se
               pravi, to bodo kvalitetna srednjeročna sredstva, ki bodo omogočala kvalitetnejše
               kreditiranje gospodarstva. Mi bomo seveda spremljali njihov plasma in v skladu z
               zakonskimi dolžnostmi tudi informirali Državni zbor, čim bo ta projekt stekel. Se
               pravi, vse je v kritični fazi, čaka se na to izdajo. Od te izdaje bo precej odvisno.
               Če ne bo stekla v takšni obliki, imamo pripravljene tudi že alternativne poteze.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Colarič. Postavil bo vprašanje ministru za
               šolstvo in šport.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa za besedo, gospod predsedujoči, ministrice in ministri, kolegice in
               kolegi!</p>
               <p>Šport je bolj redka tema v temu parlamentu, vendar po mojemu mnenju ne nepomembna.
               Konec koncev se že nekaj let odpirajo vprašanja ureditve statusnega položaja
               vrhunskih športnikov in njihovih trenerjev. Še posebej se ta problematika pojavi
               vedno po vsakokratnih olimpijskih igrah, kjer smo po navadi uspešni v mnogih panogah,
               ki pa po navadi niso dovolj komercialno zanimive za sponzorje. Tudi po zadnji
               olimpijadi je bilo tako. Pojavljale so se mnoge, tudi nepreverjene, zadeve, vendar
               mislim, da ja čas, da se zadeve počasi dokončno uredijo. Čeprav po meni znanih
               podatkih obseg javnih sredstev za vrhunski šport v Sloveniji v zadnjem času raste,
               financira se tako preko državnega proračuna, fundacije za financiranje športnih
               organizacij in ne nazadnje lokalnih skupnostih. V zadnjih letih se je tudi delno
               prilagodil šolski sistem glede opravljanja obveznosti športnikov, uredilo se je
               zdravstveno varstvo in različna zavarovanja za športnike. Veliko je tudi športnih
               štipendij za mlade perspektivne športnike, na nacionalni ravni pa je vzpostavljen
               tudi sistem zaposlovanja najboljših športnikov in njihovih trenerjev v državni
               upravi, predvsem na Ministrstvu za obrambo.</p>
               <p>V letu 2007 je Olimpijski komite Slovenije uvedel tudi financiranje vrhunskih
               športnikov preko posebnega sklada, v katerega so vključeni športniki, ki dosežejo
               medalje na olimpijskih igrah in svetovnih prvenstvih v športih, ki so na programu
               olimpijskih iger. Mimogrede, Ministrstvo za šolstvo in šport pri financiranju tega
               sklada ne sodeluje. Vsaj v prejšnjem mandatu ni. Ne glede na to dejansko stanje
               sprašujem ministra za šport:</p>
               <p>Kako načrtujete ureditev statusa vrhunskih športnikov in njihovih trenerjev med in
               po končani športni karieri?</p>
               <p>Do kdaj naj bi se predlagale ustrezne rešitve? Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod minister dr. Lukšič.</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Gospod predsedujoči, hvala za besedo. Dragi poslanci, poslanke. Hvala za vprašanje.
               Tudi po mojem prepričanju je prav, da spregovorimo čim večkrat o športu, ki je v
               primerjavi z drugimi sferami verjetno premalokrat deležen javne besede in pozornosti.</p>
               <p>Ena izmed prioritetnih nalog, ki smo si jo zastavili od začetka mandata, je tudi
               ureditev statusa vrhunskih športnikov. Po oceni večine akterjev je v osnovi ta status
               dobro urejen. To sem tudi sam ugotovil po pregledu ukrepov, ki so že v igri. Vendar
               je tu priložnost, da ta status še izboljšamo in dopolnimo z nekaterimi ukrepi. Pri
               tem smo upoštevali predvsem dve stališči, ki sta nekako v igri. Prvo je to, da je za
               vrhunske športnike treba v bodoče storiti več. In drugo, da ukrepi, ki bodo sprejeti,
               morajo biti zadostni, ampak ne smejo vrhunskih športnikov preveč privilegirati v
               smislu pravičnosti.</p>
               <p>Pogoji in status vrhunskih športnikov v času njihove aktivne športne poti so dobri,
               tudi po mnenju Olimpijskega komiteja Slovenije in komisije športnikov. Vrhunskim
               športnikom država zagotavlja socialno in zdravstveno varnost, nadstandardno
               zdravstveno zavarovanje, štipendije, prilagajanje šolskih obveznosti, posebne
               organizacijske oblike izobraževanja, kot so športni oddelki v gimnazijah,
               zaposlovanje v državni upravi, urejen status poklicnega športnika in s tem možnost,
               da celotna športna kariera predstavlja tudi delovno dobo. Med dosedanjimi podporami
               gre izpostaviti predvsem, prvič, zaposlovanje v državni upravi, o čemer je gospod
               poslanec govoril. S tem ukrepom je predvideno, da naj bi do leta 2015 ta status
               pridobilo do 200 športnikov in trenerjev - trenutno je v tem statusu 126 športnikov.
               Torej možnost zaposlitve v državni upravi za nedoločen čas po končani športni
               karieri. Drugič. Izjemna pokojnina za posebne zasluge na področju športa. Žal je v
               tem statusu samo 11 športnikov, medtem ko je drugih zaslužnih s področja kulture,
               umetnosti in znanosti več kot 400.</p>
               <p>Naše stališče in temeljna ideja je, da spodbujamo športnike, trenerje, klube in
               zveze pri odločitvi in odgovornosti, da se športniki med kariero izobražujejo za
               poklic in da športnikom po končani karieri pomagamo, da nadaljujejo kariero v svojem
               športu, v svojem poklicu ali pa se preusmerijo. Tako želimo, da športniki tudi po
               koncu kariere ostanejo aktivni. Skladno z našim prepričanjem in dosedanjimi
               razpravami tako razmišljamo predvsem v naslednjih smereh. Prvič, da se vrhunskim
               športnikom zagotovi možnost pridobitve takšne usposobljenosti, ki bi jim omogočila,
               da postanejo trenerji. Ta usposobljenost je neka posebna kategorija, ki je že
               institucionalizirana in jo je treba samo izrabit. Drugič, da se vrhunskemu športniku
               podeli začasna štipendija v trajanju do največ pet let, ki bi omogočila dokončanje
               visokošolske ali univerzitetne izobrazbe po končani karieri, se pravi tistim, ki jim
               to ni uspelo v času kariere.</p>
               <p>Treba bi bilo dopolniti zagotavljanje brezplačnih zdravstvenih pregledov in
               prilagajanje študijskih obveznosti na univerzah, tudi z možnostjo študija na
               daljavo.</p>
               <p>In četrtič. Po vzoru Zakona o službi v Slovenski vojski, kar opredeljuje 65. člen
               tega zakona, bi lahko uvedli pravico do povračila prispevkov iz plač in na plače v
               breme ministrstva za prva tri leta zaposlitve oziroma <gap n="..."/><stage>/Opozorilni znak za konec
               razprave./</stage><gap n="..."/> za pet let, kjer se zaposli vrhunski športnik za deset let.</p>
               <p>O uvedbi rent za enkrat ne razmišljamo, ker mislimo, da so ti ukrepi zadostni.</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Naslednji bo postavil poslansko vprašanje gospod poslanec Miro Petek ministrici za
               kulturo.</p>
               <p>Prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo, gospod predsedujoči. Vsem prisotnim lep pozdrav!</p>
               <p>Moram reči, da sem vesel, da je bilo moje vprašanje uvrščeno na današnjo sejo
               Državnega zbora, ker je zelo težko prišlo skozi to ozko sito vodstva Državnega zbora,
               čeprav gre za vprašanje, ki se nanaša na Opero in balet. To pa sta instituciji
               nacionalnega pomena.</p>
               <p>Vprašanje pa je takšno: Z Odlokom o spremembah Sklepa o ustanovitvi javnega zavoda
               Slovensko narodno gledališče Opera in balet Ljubljana, ki je začel veljati 13.
               januarja letošnjega leta, je prišlo do uveljavitev sprememb na področju pogojev za
               imenovanje ravnatelja tega javnega zavoda. Pred uveljavitvijo navedenih sprememb na
               področju zahtevanih pogojev, ki jih mora izpolnjevati kandidat, je bil eden izmed
               pogojev za ravnatelja, da ima ustrezno univerzitetno izobrazbo umetniške ali
               humanistične smeri. Z uveljavitvijo sprememb v tem delu mora kandidat za ravnatelja
               poslej izpolnjevati naslednji pogoj: da ima univerzitetno izobrazbo ali visoko
               strokovno izobrazbo. Ta sprememba, to je zniževanje pogojev izobrazbe za ravnatelja
               tako pomembne institucije, kot je Opera in balet, je glede na poudarjanje
               strokovnosti pri kadrovanju milo rečeno nerazumljivo. S to spremembo se je poseglo
               tudi v spremembo sestave sveta omenjenega javnega zavoda. Sedanje število članov
               sveta se poveča na sedem, od pet članov na sedem. Tako pet predstavnikov imenuje
               ustanovitelj, to je Vlada, od tega enega po novem imenuje Mestna občina Ljubljana,
               dva predstavnika pa imenujejo delavci.</p>
               <p>Na podlagi vsega navedenega vas, gospa ministrica, sprašujem: Zakaj je Ministrstvo
               za kulturo za ravnatelja tako pomembne institucije kot je Opera in balet Ljubljana
               predlagalo znižanje pogoje izobrazbe?</p>
               <p>Kakšni so bili kriteriji pri pripravi tega predloga in teh sprememb?</p>
               <p>Ali ste pri pripravi tega predloga sprememb sodelovali tudi s predstavniki sindikata
               GLOSE?</p>
               <p>In končno, ker je poslej v svetu zavoda tudi predstavnik Mestne občine Ljubljana,
               vas sprašujem: V kakšnem delu Mesto Ljubljana sofinancira Opero in balet? Hvala za
               vaš odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospa ministrica, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa. Ne glede na zgodovino tega poslanskega vprašanja, jaz sem vesela, da ste
               mi ga postavili, enostavno zaradi tega, tako kot že v prejšnjem primeru tudi v tem
               mogoče gre za nesporazum oziroma za nedetajlno branje in razumevanje nekih norm, ki
               tudi v tem primeru so zagotovo v prid javnega zavoda, da ne govorim slovenski
               identiteti in ohranjanju kulture.</p>
               <p>Kaj se namreč dogaja v Operi? Več, kot že sami vemo, pa, recimo, na Ministrstvu za
               kulturo tako rekoč trkajo na vrata različni sektorji, različni predstavniki oziroma
               različne interesne skupine iz Slovenskega narodnega gledališča Opera in balet v
               Ljubljani s svojimi problemi, hkrati še več, to mi sami povedo, beremo tudi v
               sredstvih javnega obveščanja. Gre za inštitucijo, ki ni v zavidljivem položaju. Po
               eni strani zaradi tega, ker se sooča oziroma ker se jo plombira v tem smislu, da se
               jo gradi, dograjuje in da je ta investicija zelo zahtevna, predvsem pa je bila
               podvržena tudi številnim revizijam in celo v zadnjih trenutkih, ko sem prišla na
               ministrstvo, podvržena apelom, naj gradnjo ustavimo, ker ni vodena prav oziroma ne bo
               zagotavljala tistih optimalnih učinkov, zaradi katerih se ta, mislim, da že 36
               milijonov evrov vredna investicija, izvaja.</p>
               <p>Po drugi strani je precej težav s samim, ne bom rekla s krizo, ampak z
               nezadovoljstvom znotraj ansambla, ki se resda v tem, sedaj ko gosti po drugih
               različnih koncih Ljubljane, zelo neprimernih, preplačanih, slabo planiranih in tako
               naprej, znajde v zelo nezavidljivem položaju. Prizadeti so zaradi nepravilnega ali pa
               za njih neustreznega zasedanja vlog in tako naprej. Ogromno je problemov, v katerih
               je ta trenutek Opera. Res, da pa ni prvič.</p>
               <p>Ta spremenjeni ustanovitveni akt prinaša dve temeljni spremembi, ki segata v sestavo
               oziroma veličino sveta, se pravi v širino novega sveta Opere in tudi v pogoje za
               izobrazbo v primeru zasedbe ravnatelja oziroma ravnateljice. Pogoji, ki jih vi
               razumete kot ožje, so v bistvu širši. Širši zakaj?</p>
               <p>Prejšnja dikcija je govorila o izobrazbi za ravnatelja oziroma ravnateljico, ki gre
               iz umetniške in humanistične smeri. Zdajšnja dikcija govori o možnosti, da izven tega
               - se pravi, umetniški poklici, vemo, da so na univerzitetni ravni tisti, ki prihajajo
               iz glasbene ali druge akademije umetniške ali sorodne institucije, ne samo naše - in
               dajemo možnost sedaj, ko govorimo o drugačnih pogojih tudi drugim kadrom, recimo,
               ekonomistom, pravnikom, tistim, ki bi morali močno, odgovorno, avtonomno in tudi zelo
               korektno držati roke nad javnim zavodom SNG Ljubljana.</p>
               <p>Druga sprememba, o kateri govorite, je, zakaj smo spremenili število članov in zakaj
               je v svetu javnega zavoda tudi predstavnik MOL-a, se pravi, Mestne občine Ljubljana.
               Vzorec je dobesedno prekopiran iz Maribora. Vzet pa je zaradi tega, ker SNG Maribor,
               Opera in balet, je uspešna in Ljubljana ima lahko kompleks pred njo. Tam ima občina
               trenutno že imenovanega tudi svojega predstavnika in je sestava enaka, formula dva
               plus pet. O tem smo se pogovarjali tudi danes s sindikati, ki bi želeli še več širine
               in še večje število ljudi v svetih javnih zavodov, ki jih pa logika, ne bom rekla,
               samo stiskanja in varčevanja, vse bolj prepoveduje, saj sveti tendirajo k temu, da je
               manj predstavnikov kot več. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolnilni odgovor? Prosim, gospod Petek.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala, gospa ministrica za ta odgovor. Seveda z njim nisem povsem zadovoljen, ker
               osebno mislim, da nižanje izobrazbene ravni ni v nacionalnem interesu. To bi razumel,
               če bi v tem odgovoru omenili, da na ta način skušate odpreti možnost, da bi tudi
               kateri od baletnikov kandidiral za direktorja, vendar tega niste omenili. Omenili ste
               ekonomiste, pravnike, in imam občutek, da delate prostor za direktorje oziroma
               ravnatelje za kak svoj kader, kakega <q>"kralja"</q> ali <q>"kraljico"</q>, kaj vem. Mislim, da to
               ni dobro. Tudi baletniki, če si v Sloveniji ne morejo pridobiti izobrazbe, si lahko
               ustrezno izobrazbo pridobijo v tujini. V Državnem zboru imamo strokovce, ki so
               diplomirali dodiplomski študij oziroma podiplomski študij na Harvardu. In tudi
               baletniki imajo odprto pot in lahko doštudirajo kjerkoli v tujini. Ne morem se
               znebiti občutka, da imate pripravljenega kandidata, ki ga boste umestili na to
               delovno mesto.</p>
               <p>Niste mi odgovorili, ali ste se pogovarjali, preden ste sprejeli na Vladi ta sklep,
               s predstavniki Opere, s predstavniki sindikata. Prosim še za ta odgovor. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospa ministrica, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa. Nisem vam prej vsega odgovorila, bom sedaj izkoristila še dodatni čas.
               Kritična masa sposobnih kadrov v Sloveniji je majhna vsak dan. Če bi vam iskreno
               odgovorila, bili bi lahko srečni, če bi imeli na zalogi sedaj kopico ljudi, ki bi
               kandidirali za vodstvena mesta tako odgovornih javnih zavodov oziroma tako
               kompleksnih, senzibilnih in zahtevnih javnih zavodov, kot je prav Opera in balet v
               Ljubljani ali pa še kakšno drugo gledališče in tako naprej. Ni tukaj nobenih računic.
               Ko bo čas, bo javni razpis že dal možnost ljudem, da se prijavljajo. V tem javnem
               razpisu pa je pomembno, da povem in omenim še eno spremembo, ki je nisem prej
               omenila. Dosedanji akti o ustanovitvi niso zahtevali pri vodstvenem kadru,
               ravnatelja, ravnateljice, nobenih izkušenj s področja vodenja. Vodstvenih izkušenj ni
               bilo pač potrebno imeti. Sedanji ustanovitveni akt pa zahteva pet let izkušenj na
               področju vodenja. In vam povem odkrito, res je to potrebno. Inštitucija, ne samo
               tista, ki jo gradiš oziroma ki se adaptira, tako kot se Opera in balet, ampak tudi
               tista, ki mora zagotavljati zelo zelo zahteven program, mora imeti odgovornega vodja.
               Današnji se zelo usmerja, recimo, v en cilj, kakšna predstava bo takrat, ko bomo
               rezali vrvico, ko bo ta Opera končana. Ampak to ni, vmes je še cel program zasedbe in
               izdelave takega programa, ki bo lahko izvajal svoja dela tudi na nadomestnih
               lokacijah in se za njih dogovoril in tako naprej. Tukaj pač vodstvene izkušnje morajo
               biti, zaradi tega smo dali tudi ta pogoj, ker je, meni se zdi, vendarle en normalen,
               saj tudi v drugih inštitucijah, kjer je 10, ne pa 300, zaposlenih, to imajo.</p>
               <p>Kar se tiče možnosti, da bi kandidiral baletnik, ravno tudi ta sprememba akta to
               omogoča. In prej je bila diskriminatorna, ker vemo, da umetniški poklici niso dali te
               izobrazbe znotraj umetniškega tega ranga.</p>
               <p>Po spremembi oziroma ob težavah smo se pogovarjali tudi z GLOSO, resda nasploh o
               drugi vprašanjih. Eno je bilo danes, tak pogovor že zgodaj zjutraj, eno je bilo pred
               dobrim tednom. Ampak dobili so pa odgovor konkretno o tej spremembi v tem smislu
               grobem, kot sem jo sedaj jaz danes poskušala predstaviti.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospa ministrica.</p>
               <p>Gospodu ministru za pravosodje bo postavil poslansko vprašanje Branko Marinič.</p>
               <p>Prosim.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Spoštovane in spoštovani!</p>
               <p>Dne 12. januarja 2009 ste se sestali s predsednikom Komisije za preprečevanje
               korupcije Dragom Kosom. Predsednik komisije Drago Kos vam je predstavil sistemske
               težave, ki sodijo v delovno pristojnost vašega ministrstva. S sogovornikom ste se
               strinjali, kot je za medije izjavil predsednik komisije, da je, citiram: <q>"Mogoče je
               veliko stvari veliko učinkoviteje preprečevati, kot pa pozneje sankcionirati ali pa
               odpravljati."</q> konec citata. Na drugi strani pa ste, po srečanju, prav tako za medije
               izjavili, citiram: <q>"To je težava, ki se vleče že nekaj časa in naše ministrstvo bo
               skušalo zagotoviti strokovno in politično podporo, da se to vprašanje dokončno
               razreši in se komisiji ta status tudi formalno prizna, čeprav ga dejansko že ves ta
               čas opravlja."</q> Konec citata. Mediji so tudi zapisali, da želite tako imenovani
               protikorupcijski komisiji urediti status, ki bi ji moral že sedaj pripadati, in sicer
               v skladu s Konvencijo Združenih narodov proti korupciji. Gre za zelo pomembno
               konvencijo, ki jo je Državni zbor ratificiral pred dobrim letom dni.</p>
               <p>Glede na to, da v normativnem delovnem programu Vlade Republike Slovenije za leto
               2009 ni zaslediti, da bi Vlada Republike Slovenije oziroma vaše ministrstvo
               nameravalo pripraviti spremembe zakonodaje v omenjeni smeri, se postavlja dvom v
               verodostojnost vaše javne obljube. Ne nazadnje pa v normativnem programu Vlade za
               leto 2009 ni umeščena priprava novega zakona, ki bi, upoštevajoč odločbo Ustavnega
               sodišča številka 57 z dne 29. 3. 2007, v zadevi ustavne presoje Zakona o
               nezdružljivosti opravljanja javne funkcije, to navajal.</p>
               <p>V zvezi s tem vas, spoštovani minister, sprašujem: Ali obstajajo kakšni formalni
               zaključki vašega srečanja s predsednikom Komisije za preprečevanje korupcije?</p>
               <p>Kateri? Kakšne rešitve boste predlagali za celostno ureditev področja boja proti
               korupciji?</p>
               <p>Toliko zaenkrat.</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Imate besedo, gospod minister.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, predsedujoči, za besedo. Spoštovane gospe poslanke, spoštovani gospodje
               poslanci! Vi prav tako kot na Ministrstvu za pravosodje veste, da nobeno pravosodje
               ni naravno imuno na korupcijo in da je najboljši boj proti korupciji odprava
               priložnosti zanjo. To je bil eden od razlogov, da smo se na Ministrstvu za pravosodje
               odločili, da sprejmemo pobudo predsednika Komisije za preprečevanje korupcije za
               delovno srečanje. Sestanek delovne narave je bil torej tak, da na njem niso bili
               sprejeti neki formalni sklepi ali zaključki. Pravzaprav je šlo le za zavezo obeh
               strani, da bosta oba državna organa, vsak v mejah svojih pristojnosti poskušala po
               najboljših močeh izboljšati stanje na področju preprečevanja korupcije.</p>
               <p>Ne glede na to, da tu ni bilo nekih formalnih zaključkov, pa mi dovolite, da
               pojasnim glavne poudarke tega pogovora. Najprej smo se strinjali, da je potrebno
               aktivno medsebojno sodelovanje med obema državnima organoma. Zlasti za področje
               pravosodje naj bi namreč veljalo, da bi ta sistem moral biti res neoporečen v smislu
               korupcije. Tu lahko vsaka informacija, s katero ta komisija razpolaga in ki bi se
               lahko nanašala na področje pravosodja, koristi pravosodnemu ministrstvu pri
               pripravljanju ustreznih sistemskih rešitev. V okviru tega pogovora je bilo posebej
               izpostavljeno vprašanje pritožb državljanov, zlasti prizadetih strank v sodnih
               postopkih na račun delovanja in ravnanja nekaterih stečajnih upraviteljev, sodnih
               izvedencev, cenilcev, notarjev, tudi odvetnikov. Vse seveda z vidika zatrjevane
               korupcije. V zvezi s tem je pravosodno ministrstvo pojasnilo, da načrtujemo že v
               letošnjem letu vrsto sistemskih sprememb na področjih, ki se nanašajo na delo
               omenjenih oseb. Tu gre zlasti za zakon o odvetništvu, kjer bo potrebna določena
               prenova poglavja o disciplinski odgovornosti odvetnikov, zakona o sodiščih, ki ureja
               vprašanje statusa in načina imenovanja cenilcev, izvedencev, tudi zakona o notariatu.
               Skozi te spremembe naj bi ministrstvo poskušalo zagotoviti predvsem višjo stopnjo
               transparentnosti v delovanju vseh teh oseb, hkrati pa tudi bolj objektivne kriterije
               pri podeljevanju statusa tem osebam.</p>
               <p>Pomembna tema, ki je bila izpostavljena v tem pogovoru, je bilo vprašanje pritožb na
               račun kadrovskih odločitev Sodnega sveta. In v zvezi s tem smo na ministrstvu
               pojasnili, da načrtujemo spremembo zakona o sodiščih na način, da bi poskušali
               proučiti možnosti, da bi seje Sodnega sveta vsaj v enem delu lahko postale javne. Vi
               veste, da je celotno zasedanje Sodnega sveta sicer zaprto za javnost. Hkrati pa
               nameravamo tudi določiti bolj objektivne kriterije in pogoje za imenovanje
               predsednikov sodišč. V okviru tega pogovora je bilo potem dogovorjeno še, da bo
               ministrstvo določilo kontaktno osebo, ki bo s Komisijo za preprečevanje korupcije
               sodelovala pri uresničevanju akcijskega načrta o uresničevanju resolucije o
               preprečevanju korupcije. In nenazadnje, govora je bilo tudi o tem, ali je ustrezna
               ureditev korupcijskih kaznivih dejanj v kazenskem zakoniku. To vprašanje se je odprlo
               zlasti v povezavi s tem, da sem ravno na dan tega sestanka imenoval Svet za
               kaznovalno pravo, ki naj bi med drugim pregledal tudi morebitne potrebe po izboljšavi
               veljavnega kazenskega zakonika.</p>
               <p>Kar se tiče vprašanja, ki se nanaša na celostno ureditev boja proti korupciji, moram
               poudariti, da je to vprašanje v resorni pristojnosti Ministrstva za javno upravo in
               ne Ministrstva za pravosodje. To pa seveda ne odvezuje Ministrstva za pravosodje, da
               se vključi v reševanje te problematike na tem področju. O teh ukrepih, ki jih
               ministrstvo načrtuje, sem ravnokar govoril. Tisto, kar se nanaša na citiranje mojih
               izjav je izključno v povezavi s tem, da ima Ministrstvo za pravosodje določene
               pristojnosti v zvezi z notifikacijo organom Združenih narodov, konkretno generalnemu
               sekretarju. Te notifikacije pa ni mogoče izpeljati brez ustrezne spremembe Zakona o
               ratifikaciji, za katerega pa je pristojno Ministrstvo za zunanje zadeve in pravosodno
               ministrstvo je Ministrstvu za zunanje zadeve tak predlog tudi podalo. Gre namreč za
               to, da smo ratificirali njeno konvencijo. Nismo pa še obvestili generalnega
               sekretarja o organu, ki bo izvajal določena pooblastila v zvezi s to konvencijo. Gre
               torej za neuresničevanje pravnih obvez Republike Slovenije.</p>
               <p>Kar se tiče spoštovanja ustavne odločbe. To naj bi bilo upoštevano. Mora biti
               upoštevano v pripravi prihodnje zakonodaje na tem področju, ki pa ni v pristojnosti
               Ministrstva za pravosodje.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Marinič, želite dopolnilni odgovor?</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Jaz se, lahko bi dejal, skoraj v celoti strinjam in sem zadovoljen s pojasnili ter z
               odgovorom. Vendar je ravno vsebina tudi vašega današnjega odgovora prav v tem, da ste
               nekako govorili tudi o pristojnostih, ki ne izhajajo prav in čisto iz pristojnosti
               vašega ministrstva. Tudi sedaj ste to potrdili, ko ste taksativno navajali, da so
               nekatere stvari v pristojnosti Ministrstva za javno upravo, tudi zaradi tega se
               zahvaljujem za to vašo pojasnilo in odgovor. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Marinič.</p>
               <p>Poslansko vprašanje ministru za okolje in prostor bo postavil gospod mag. Borut
               Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa predsedujoči za besedo. Spoštovana ministra, ministrice!</p>
               <p>Moje poslansko vprašanje se nanaša na problem naravovarstvenega nadzora. V Sloveniji
               smo že leta 1999 sprejeli Zakon o ohranjanju narave, ki v 155. členu govori, da so za
               nadzor v naravi pristojne na eni strani inšpekcijske službe, po drugi strani pa smo
               se takrat zavezali, da bomo uvedli tudi naravovarstvene nadzornike. Naslednji, 156.
               člen istega zakona pa govori tudi o tem, kakšni bodo postopki in pa podzakonski akti,
               da se bo seveda ta naravovarstveni nadzor vzpostavil. Deset let je mimo, to se na
               žalost še ni zgodilo, problemov v naravnem okolju je pa zagotovo iz leta v leto več.</p>
               <p>Za kaj gre? Slovenija je na področju te zakonodaje ena najbolj liberalnih, najbolj
               odprtih v svetu. To se mi zdi prav in korektno do naših državljank in državljanov,
               saj imamo kar dvanajst tisoč kilometrov gozdnih cest, ki so dobesedno prevozne za
               vsakogar. Zasebna lastnina je po osamosvojitvi dobila drugačen značaj, ima zakonsko
               pomembno, zagotovo ekološko in pa socialno, vlogo. Lastnik gozda mora v svojem gozdu
               dopustiti marsikaj, od lova, čebelarjenja, nabiranja zeli in pa določenih drugih
               pridelkov narave. Seveda pa je v interesu države in pa tudi lastnika, da se v gozdu
               ne dela škoda. V praksi je tega več in pa preveč. Glavana težava, ki jo vidimo, kros
               motorji, štirikolesniki, terenski avtomobili, zasebni helikopterji, gorska kolesa,
               pozimi pa tudi motorne sani. Velik problem vidimo v odlaganjih odpadkov v naravnem
               okolju ko poženejo gobe nabiralniška mrzlica tako za državljane naše države kot tudi
               tujce. Posledice v naravnem okolju brez dvoma so, prekoračili smo mejo zdrave pameti
               in pa dobrega okusa. Nenazadnje bi bilo treba kaj reči tudi o spuščenih psih, ki
               povzročajo škodo tako na divjih kot pa tudi na domačih živalih in pa seveda tudi o
               nelegalnem izkoriščanju naravnih virov kot so seveda peskokopi, odvažanje proda in pa
               še kaj bi se našlo. Glede na to, da imamo v Sloveniji v javni gozdarski službi skoraj
               osemsto gozdarjev, dvajset izmed njih se je v teh mesecih že izšolalo za
               naravovarstvene nadzornike in ker imamo seveda inšpektorjev premalo, dajemo vprašanje
               in pa pobudo ministru. Vprašanje je:</p>
               <p>Kdaj se bo naravovarstveni nadzor vzpostavil? Ob tem dobronamerna pobuda, da bo v
               dobro te države predvsem pa okolja in pa zadovoljstva ljudi, če se to stori čim prej.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Sajovic.</p>
               <p>Poslansko vprašanje ministru za promet bo postavil gospod Rudolf Petan.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, predsedujoči. Spoštovani ministrici in ministra!</p>
               <p>Za dobro funkcioniranje turističnega gospodarstva je izrednega pomena prometna
               infrastruktura, ceste, deloma tudi železnica. Območji Pohorja je turistično dobro
               razvito področje v Sloveniji, še posebej pa na tem vzhodno-južnem območju, kjer sta
               dve veliki središči, kot Mariborsko Pohorje, in Rogla, ki spada v tako imenovano
               Zreško Pohorje, južni del. Na tem območju so vsako leto velike športne prireditve. Ne
               bi jih našteval. Leta 2013 pa bodo na Pohorju potekala tekmovanja 27. zimske
               univerzijade. Nosilec tega velikega športnega dogodka, ki je tudi promocija za
               Slovenijo, je seveda Maribor. Ampak tekmovanja ne bodo samo v okolici Maribora, na
               tem mariborsko-ruškem delu, ampak tudi na Rogli. Za to je izrednega pomena tudi
               cestna infrastruktura na tem področju. Mi se zavedamo, da na samem Pohorju ne more
               biti neka vzporedna regionalna cesta Maribor-Celje, ampak cestna povezava, ki bo
               služila kot turistična infrastruktura, se pravi v nekoliko drugačni obliki. Program
               za to se pripravlja, in sicer bi se povezala Areh preko Treh kraljev, Pesek, Rogla z
               odcepom za Lovrenc in pa slovenjegraški del proti Kopam. In zato vas sprašujem:</p>
               <p>Kako daleč je ta projekt?</p>
               <p>Vemo, da se projekt pripravlja. Mogoče je bil v prvi fazi nekoliko predosežen.</p>
               <p>Kako daleč je ta zadeva, da se to območje poveže s cestno infrastrukturo, da lahko
               celovito nastopi?</p>
               <p>Turistično območje, ne vem, sama Rogla, samo Mariborsko Pohorje v Nemčiji ne pomeni
               nič, še celotno Pohorje skupaj komaj lahko predstavlja eno resno turistično
               destinacijo. Zato vas sprašujem:</p>
               <p>Kako daleč je projekt turistične infrastrukture, cestne povezave tega območja, ki
               sem ga omenil?</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister Vlačič, izvolite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala za vprašanje. V zvezi s pripravami na izvedbo zimske univerzijade v Mariboru
               je Direkcija Republike Slovenije za ceste v letu 2008 opravila pregled stanja
               državnih cest na območju Pohorja, in sicer občin Slovenske Konjice, Zreče, Oplotnica,
               Slovenska Bistrica, Maribor, Lovrenc na Pohorju, Ruše in ugotovila potrebne ukrepe,
               to je modernizacijo državnih cest na področju Pohorja in ovrednotila investicije. Jaz
               imam za vsak odsek posebej zelo detajlno napisano. Če vas zanima, vam lahko potem
               povem. Za zdaj bi pa na splošno povedal, da je ugotovila, da je tam od 123,8
               kilometrov državnih cest potrebno urediti 59,4 kilometrov in sicer je potrebno
               modernizirati 48,4 kilometrov cest, glede na gorsko konfiguracijo in klimatske pogoje
               je treba oceniti povprečno vrednost modernizacije po kilometru v višini približno
               milijon evrov. Skupna vrednost gradbenih del znaša za ta del 48,4 milijona evrov pred
               te ukrepe spadajo gradbena dela; to je širitev voziščne konstrukcije na predpisano
               širino, to je 5 metrov oziroma dvakrat dva in pol z razširitvami v krivinah; obnova
               opornih in podpornih konstrukcij, sanacija usadov, ureditev odvodnjavanja z izgradnjo
               drenaž, izvedba zmrzlinsko odporne voziščne konstrukcije in sanacija brežin. Obnoviti
               bo treba 11 kilometrov obstoječih, in sicer asfaltnih cest. Kot obnovo razumemo
               obnovo asfaltnih prevlek, globinsko sanacijo poškodb, utrditev vozišča z nosilnim
               izravnalnim slojem in izvedbo zapornega sloja ter ureditev odvodnjavanja in sanacijo
               brežin. Vrednost teh del ocenjujemo na 500.000 evrov po kilometrov, to je skupaj
               približno 6 milijonov evrov. Če zaokrožimo je to okrog 60 milijonov evrov. Skupaj z
               investicijsko dokumentacijo, inženirskimi in konzultantskimi storitvami in drugimi
               stroški okrog 70 milijonov evrov. Ugotoviti moramo, da v proračun Republike Slovenije
               do sedaj te ceste niso bile uvrščene, razen modernizacija državne ceste Cezlak-Pesek
               in Pohorje-Trije kralji.</p>
               <p>Na Ministrstvu za promet si bomo prizadevali pospešiti modernizacijo državnih cest
               na območju Pohorja, kar se bo odražalo do neke mere že v našem predlogu rebalansa
               proračuna, upam, da bomo s tem uspeli, še bolj pa v predlogih naslednjih proračunov,
               saj se močno zavedamo, da je za dobro funkcioniranje turističnega gospodarstva
               potrebna dobra prometna infrastruktura, v primeru Pohorja boljša medsebojna cestna
               povezava dveh velikih središč na vzhodnem in južnem delu Pohorja. Na koncu bi
               povedal, da cilj zagotovo ni asfaltiranje vsega, tudi naravovarstveniki morajo
               povedati svoje, kako vidijo prihodnji razvoj tega območja. Imamo primer v Rakovem
               Škocjanu, kjer je zaradi tega, ker naravovarstveniki nasprotujejo obnovam cest, že
               sedem let blokada. Zagotovo pa je prioriteta povezava Areh-Rogla-Zreče.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Petan, dopolnilni odgovor.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo.</p>
               <p>Torej, s tem odgovorom sem zadovoljen, vendar, če mi dovolite, samo še par
               informacija. Drži, da je Cezlak-Pesek v proračunu in to je najtežji odsek, ki
               predstavlja približno polovico vsega denarja, ker bodo potrebne posebne opore in
               podobno. Nekaj sredstev je še ostalo, nekaj jih je za odsek Rogla-Pesek tudi še za
               letošnje leto in mislim, da za naslednje. Bi vas pa želel informirati še o tem, da je
               v preteklosti marsikdaj v znatni meri priskočila na pomoč tudi lokalna skupnost
               občina Zreče in sam Unior turizem Zreče. Z lastnimi sredstvi so gradili ceste, da se
               je infrastruktura hitreje posodabljala.</p>
               <p>Mogoče še samo dodatno razmišljanje. Tudi to drži, da ne razmišljamo, da bi vse
               ceste asfaltirali, ker to ne bi imelo nobenega smisla, mogoče samo širitve in dober
               makadam. Naslednje, kar je nekje prevladalo na tem območju, je pa to, da verjetno
               samo z obstoječimi finančnimi sredstvi, ki so bila predvidena za obnovo cestne
               infrastrukture, verjetno ne bo šlo. Verjetno bo potreben kakšen, si bom izmislil,
               kakšen <q>"univerziadni evro"</q>, kjer bi se dodatna sredstva lahko zbrala. Ne mislimo, da
               bi bili potrebni kakšni silni milijoni. Za to področje je zelo dobrodošlo malo dobre
               volje pa tudi malo sredstev, ne ogromnih sredstev. Soglašamo s tem, tudi lokalne
               skupnosti ne bi želele, da bi to postale neke vzporedne regionalne ceste.</p>
               <p>Ali mogoče razmišljate, to je še moje dodatno vprašanje, da bi za financiranje,
               pomoč pri izvedbi univerzijade za to cestno infrastrukturo, uvedli tudi kakšen, ne
               vem, dodaten fond ali kaj podobnega?</p>
               <p>Velike prireditve so ta problem vedno tako reševale. Hvala za odgovore.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>To je ena izmed možnosti. Jaz povem, da o tem nismo razmišljali. Jaz si upam in
               želim, da bodo proračunska sredstva dovolj. Ker imamo, bom rekel, toliko državnih
               cest v Republiki Sloveniji, ki so potrebna obnove, malha je pa na letni ravni težka
               približno 270 milijonov evrov. Moja želja je, da bi zagotovili proračunska sredstva.
               Če bo pa to nujno, bomo pa o tem še razpravljali naprej. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Poslanec László Göncz bo postavil poslansko vprašanje ministru za gospodarstvo.</p>
               <p>Prosim.</p>
               </sp>
            <sp who="SDZ5:GönczLászló">
               <speaker>LÁSZLÓ GÖNCZ:</speaker>
               <p>Hvala lepa gospod podpredsednik. Spoštovani
               prisotni, spoštovani gospod minister!</p>
               <p>Postavljam vprašanje, ki glede na naravo morda ne bi sodilo v kontekst 21. stoletja,
               glede na razvitost Republike Slovenije. Ampak kljub temu:</p>
               <p>Zanima me, kaj bo ministrstvo oziroma ustanova, ki je pač za to pristojna, ukrenila
               s pospešitvijo izgradnje telekomunikacijske infrastrukture oziroma z nadgradnjo ali
               razširitvijo omrežja, ki bi omogočil priklop na internetno omrežje tudi tistim
               zainteresiranim na območju Republike Slovenije, ki do danes te možnosti preprosto
               nimajo?</p>
               <p>V času, ko je internet za večino ljudi v Sloveniji nekaj popolnoma samoumevnega,
               ostajajo kraji, kjer zaradi preobremenjenosti omrežja ali celo odsotnosti le tega,
               tamkaj živeči nimajo možnosti priklopa na internet. S takimi primeri se, žal,
               srečujemo tudi na narodnostno mešanem območju Prekmurja, kjer živi madžarska narodna
               skupnost. Predvsem v tistih predelih, kjer je gospodarsko-socialno stanje zelo
               pereče, splošna informiranost prebivalstva pa sorazmerno pomanjkljiva. Menim, da je v
               današnjem času nedopustno, da državljani Republike Slovenije nimajo enakih možnosti
               dostopa do elektronskih medijev. Posledično tako nimajo niti enakih možnosti za
               razvoj in njihovi otroci nimajo enakih možnosti za izobraževanje. Kajti, vsem nam je
               jasno, da je internet danes ključni element pridobivanja znanja in na tistem območju,
               ki je še bolj v nezavidljivem položaju, je to vprašanje še bolj pereče.</p>
               <p>Torej, sprašujem vas, gospod minister:</p>
               <p>Kaj lahko v sorazmerno kratkem času naredite v prid rešitve tega problema?</p>
               <p>Hvala lepa za odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Gospod minister Lahovnik, izvolite.</p>
            </sp>
            <sp who="SDZ5:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa.</p>
               <p>Strategija razvoja širokopasovnih omrežij opredeljuje nekatere zelo ambiciozne
               cilje, ki morajo biti uresničeni. Namreč, širokopasovna infrastruktura mora omogočiti
               vsem prebivalcem Slovenije širokopasovni dostop do leta 2010, vsaj 90% prebivalstva
               vsaj eno vrsto širokopasovnih dostopov s hitrostjo prenosa vsaj 2 megabita na sekundo
               do konca leta 2010 in 98% do leta 2012. Potem se predvideva, da naj bi 90%
               prebivalstva imelo možnost storitve trojčka in hitrosti prenosa vsaj 20 megabitov na
               sekundo do leta 2015 in tako dalje. Zdaj bi želel samo še izpostaviti, da mora biti
               vsem raziskovalnim, izobraževalnim in kulturnim ustanovam, predvsem pa knjižnicam in
               muzejem ter vsem zdravstvenim ustanovam omogočena 100% širokopasovna povezljivost,
               njihovim zaposlenim omogočeno tudi delo od doma, udeležencem v izobraževalnih
               procesih pa dostop do izobraževalnih vsebin v internetu in seveda do storitev učenja
               na daljavo.</p>
               <p>Tisto, kar je bistvo mojega odgovora, pa je, da je za pospeševanje gradnje
               širokopasovnih omrežij elektronskih komunikacij na področjih Republike Slovenije,
               kjer širokopasovni priključki niso omogočeni in kjer ni tržnega interesa za gradnjo
               takšnega omrežja; se pravi, da govorimo o tako imenovanih belih lisah; Ministrstvo za
               gospodarstvo že v letu 2007 objavilo javni razpis za pridobitev sredstev Evropskega
               sklada za regionalni razvoj. Bilo je natančno 14. decembra 2007. Razvojna prioriteta:
               gospodarsko-razvojna infrastruktura, projekt gradnje, upravljanja in vzdrževanja
               odprtega širokopasovnega omrežja elektronskih komunikacij v lokalni skupnosti.
               Navedeni razpis je sicer zaključen, ministrstvo pa predvideva ponovno objavo razpisa,
               verjetno že v letu 2009, kolikor bodo pač v rebalansu sredstva to omogočala, pri
               čemer so tako imenovane bele lise tudi objavljene na spletni strani ministrstva.
               Mednje spadajo naselja iz občin Dobrovnik, Moravske Toplice, Lendava, Hodoš in
               Šalovci, kot pravilno ugotavljate. Te občine so upravičene do sredstev za kohezijsko
               politiko, in je za zmanjševanje digitalne ločnice zelo pomembno, da se prijavijo na
               razpis ministrstva takoj, ko bo objavljen. Kot sem dejal predvidoma še v letu 2009.
           </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za poslansko vprašanje je na vrsti gospa poslanka Silva Črnugelj. Ministra za
               zunanje zadeve ni - boste vprašali?</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Ja, hvala za besedo.</p>
               <p>Danes sem sicer nameravala postaviti poslansko vprašanje Ministru za zunanje zadeve
               Samuelu Žbogarju, in sicer glede viznega režima z nekdanjimi državami iz obsega
               bivših republik Jugoslavije.</p>
               <p>Glede na to, da ministra ni bom izkoristila to poslovniško možnost, da vprašanje
               postavim naslednjič. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Poslansko vprašanje ministrici za kulturo bo postavil gospod Ivan Grll.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo. Spoštovani gospod podpredsednik, spoštovani ministrici.</p>
               <p>Velike občine so zagotovo zadolžene, da zagotavljajo svojim občankam in občanom
               določene storitve, usluge predvsem na področju kulture, športa in lahko rečemo, da na
               splošno ne moremo govoriti, da pa je to samo naloga občin, kajti večina teh storitev
               ima širši pomen na področju športa in seveda tudi kulture.</p>
               <p>V letih odkar smo postali samostojna država se je vsakih nekaj let vedno odcepilo
               nekaj občin, predvsem od velikih občin in seveda je breme vseh teh institucij s
               področja kulture prehajalo oziroma ostalo samo na velikih občinah, predvsem gre za
               mestne občine. Danes to velja kar za nekaj občin v Sloveniji, posebno pa lahko to
               rečem za Mestno občino Novo mesto, kjer predstavlja zagotavljanje sredstev za vse te
               institucije, ki imajo, lahko rečem, regijski pomen, finančno breme mestne občine. To
               predstavlja danes že tako veliko breme, deset ali celo več odstotkov proračuna. Glede
               na to, da te storitve iz področja kulture, to so knjižnice, to so muzeji, galerije in
               še bi se lahko našlo, uporabljajo tudi občanke in občani iz celotne regije, velja
               sedaj zagotovo iskati rešitev, da preide del tega bremena seveda tudi na državo,
               konkretno na Ministrstvo za kulturo. Ta problem ni od danes, ta problem je bil že
               tudi v preteklem mandatu in za reševanje teh težav se je v prejšnjem mandatu iskalo
               rešitev v regijah oziroma v pristojnosti regij, kjer bi se ravno takšne institucije,
               ki imajo regijski pomen, financirale iz proračuna regij. Ker v prejšnjem mandatu ni
               bilo dovolj politične volje, da bi se regije ustanovile, je danes situacija, ko je
               treba rešitev iskati na drugačen način, predvsem, da se del tega bremena prenese tudi
               na Ministrstvo za kulturo oziroma na državo.</p>
               <p>V zvezi s tem me zanima, gospa ministrica:</p>
               <p>Ali imate v načrtu za rešitev teh težav že kakšne konkretne rešitve oziroma ali ste
               s tem seznanjeni?</p>
               <p>Kajti, brez pomoči države bo zagotovo problem, da se lahko te institucije tudi
               vnaprej razvijajo. Občine imajo zaradi tega velike finančne težave in bo treba iskati
               neko skupno rešitev. Hvala lepa za odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospa ministrica za kulturo, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Res je, bremena se prekladajo kar pomnimo. Poskusi, kdo naj bi bil odgovoren, kdo
               naj bi bil plačnik, ni nujno tudi ustanovitelj, se vrtijo odkar imamo novo državo.
               Zadnjič so se zavrteli res s poskusom zakona o prenosu nalog v pristojnost pokrajin,
               če govorimo seveda o institucijah na področju kulture.</p>
               <p>Osebno mislim, da se včasih na lokalni ravni niti ne želi prevzeti; dobro, mogoče
               malo heretično razmišljam; bremen za določene odgovornosti in skrb za javne zavode
               oziroma druge inštitucije na področju kulture, ki so v javnem interesu, ampak da se
               jih z veseljem preklada, dobesedno, na državo. In v tem smislu imamo veliko anarhijo
               oziroma nesistemske ureditve. Večinoma država, tudi če ni ustanoviteljica, prevzema
               odgovornost za sofinanciranje, razen pri knjižnicah, kjer vemo, da to počno občine.
               Skratka, modelov je bilo že kar nekaj. Nekaj jih je bilo tudi preprečenih. Tisti
               poskus prehoda in prenosa obveznosti z države na lokalne skupnosti, ki se je zgodil
               na prehodu konec 90., je propadel, vemo, zaradi tega, ker občine dejansko niso hotele
               prevzeti te odgovornosti, četudi so dobile v marsikaterih primerih dovolj sredstev.
               In iz tistega naslova jih še danes dobivajo, ker so vložile tožbo. In nedavno tega
               sem videla en velik znesek, ki se na podlagi te tožbe prenaša na eno občino.</p>
               <p>Skratka, se strinjam z vami, situacija ni urejena tako, kot bi želeli. Želeli bi, da
               se tiste skupnosti, v katerih inštitucije so, z inštitucijami tudi identificirajo,
               prevzamejo za njih določeno odgovornost, ki jo kombinirajo z državnimi pomočmi.
               Mislim, da vi prihajate iz Novega mesta, in danes v nekem pogovoru za nek zelo dober
               zavod, nov zavod, za vaš teater Antona Podbevška, se je izkazalo, da občina ne daje
               nič, država skoraj ne daje nič, ampak da Krka daje vse, stoodstotno tako rekoč. Zdaj
               karikiram, ni ravno tako, ampak če hoče zavod dobro živeti, je lahko zaživel samo
               zaradi tega, ker obstaja zelo velika pripravljenost močnega podjetja, gospodarstva,
               ki se prepoznava in vidi interes v teh vlaganjih. Sistemsko je treba nekaj urediti.
               Na dediščini imamo neko rešitev, ki govori o tem, da se muzeje in galerije do 80%
               financira iz državnega proračuna, ostalo naj bi se iz občinskih, pokrajinskih in
               lokalnih, pa še to je očitno premalo. Mislim, da bomo nekoč v prihodnosti prišli do
               neke smiselne regionalizacije oziroma <q>"pokrajinizacije"</q>, če tako rečem, ko se bodo
               tudi pristojnosti bolj smiselno uredile, kot so sedaj.</p>
               <p>Na področju gledališč, recimo, imamo približno tri velike nacionalne gledališke
               hiše, vključno z Novo Gorico, oziroma enajst manjših. In tudi tam večinoma prispeva
               sredstva država, čeprav ni ustanoviteljica. Primer Nove Gorice, ki je sedaj zelo
               tipičen, kjer se dogajajo neke turbulence. Ustanoviteljica je občina, plačnica je
               država, odgovornosti niso jasne oziroma dovolj dobro razmejene. Scenarijev je lahko
               ogromno. Eden je zagotovo v smiselni razdelitvi v bodoče, ko naj bi se nekatere teh
               pristojnosti prenesle na nižjo raven, ampak osebno menim, da bi tu moral biti močno
               narejen še en premislek, ki ne govori samo o tem, kdo plačuje, ampak tudi zakaj, kako
               in čemu. To se pravi, velik razmislek o reformi znotraj javnega sektorja, o načinu,
               kako na najbolj odgovoren način optimalno delovati, pa tudi na avtonomen način
               optimalno delovati, ne glede na to, kdo plačuje. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Grill, želite dodaten odgovor.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za ta odgovor, čeprav nisem prejel konkretnega odgovora, ker verjamem, da
               ga tako na kratko tudi ni moč podati. Vas bi pa nekoliko korigiral. Vesel sem, da ste
               seznanjeni tudi s finančnimi težavami, ki jih ima gledališče, katerega
               ustanoviteljica je Mestna občina Novo mesto. S tem, da so vas pa napačno informirali,
               to gledališče stane Mestno občino Novo mesto vsako leto vsaj 400 tisoč evrov. In res
               je, da bi brez podpore Krke težje funkcioniralo kot danes. Veliko breme za občino
               Novo mesto predstavlja tudi knjižnica, 44 zaposlenih, in ta knjižnica financira
               oziroma servisira celotno regijo. Iz bivše Mestne občine Novo mesto je zdaj nastalo
               vsaj šest ali sedem manjših občin, vse breme je pa ostalo na občini Novo mesto.
               Resnično; pa še nekaj teh občin je v Sloveniji; predstavlja financiranje takšnih
               institucij s področja kulture; seveda tudi športa, ampak o tem bomo govorili ob neki
               drugi priložnosti, zdaj o kulturi;, kjer iščemo neke rešitve in bi bilo potrebno iti
               v neko spremembo - ali v lokalni samoupravi ali na kakšen drug način, da bi se te
               obveznosti porazdelile tudi na nek drug način. Verjetno bo najbolj elegantna in
               najbolj enostavna rešitev, da del tega bremena prevzeme država oziroma kompletno
               Ministrstvo za kulturo. V tem smislu bi tudi pričakoval, da se boste zavzemali.
               Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa ministrica, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Dopolnitev pa da ne bi bilo nesporazuma, vem, da občina sofinancira društvo Antona
               Podbevška, zaenkrat je še društvo, upam, da kmalu tudi javni zavod ali nekaj takega,
               kar bo bolj jasno opredelilo to zelo pomembno tradicijo. Mogoče do takrat, ko boste
               praznovali obletnico novomeške pomladi in mislim, da bo to drugo leto. Ampak prav je,
               da tudi gospodarstvo, in jaz rada poudarim ta spekter pomoči, ki prihaja iz
               gospodarstva zaradi tega, ker je pomemben, ker ga premalokrat vidimo, ga premalokrat
               pohvalimo in premalokrat v njem najdemo težo. Konec koncev, da se gospodarstvo odloči
               in ne vsako, Lek se ne, medtem ko kakšen drug se, Krka se, pač pomeni, da se zna
               identificirati s svojim okoljem in da vidi nek interes, kar je zelo, zelo dobro za
               skupnost, za lokalno ali pa katero koli drugo skupnost.</p>
               <p>Knjižnice. Za novomeško vem, da ima probleme. Gradila se je <q>"psst, psst"</q>, še pa še,
               pa tudi tako in drugače, ni se pa dokončala. Ampak vi ste opozarjali na nek drug
               problem. Problem delitve pristojnosti med občinami za te, tako imenovane osrednje
               knjižnice, ki jih je v Sloveniji 10, vseh ostalih pa 57. To je že spet vprašanje
               zmožnosti dogovarjanja. Dogovarjanja, koliko se, pa ne samo pri knjižnicah, tudi pri
               drugih kulturnih pa sploh inštitucijah, lahko znajo domeniti posamezne lokalne
               skupnosti. Kaj vlagajo, kaj prenesejo, ne pa da rečejo: <q>"To je moje in ne dam."</q> Ta
               diskusija bo zagotovo potekala še dolgo časa. Druge države imajo mogoče lažje urejeno
               zaradi tega, ker imajo drugačne geografske, zgodovinske danosti, večje površine,
               dobesedno geografsko, in jim ni težko potem po regijah urejati nekaj, kar se nam zdi
               mogoče ta trenutek še ne najboljše ali pa še tega nismo zmožni. Bomo pa enkrat mogli
               biti. Zagotovo je tako kot pri starših. Otroci se osamosvojijo takrat, ko
               prepoznavajo tudi odgovornost in ko ne skrbijo starši o vsem za njih, ampak naložijo
               njihovo odgovornost tudi njim samim. Takrat so tudi bolj svobodni in boljše delajo.
               In mislim, enkrat se bo moralo zgoditi, da se bo država umaknila in da ni prav, da
               ima povsod svoje prste. To pa ne pomeni, da si bo denar prisvajala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospa ministrica.</p>
               <p>Besedo ima poslanec Franc Pukšič, ki bo postavil poslansko vprašanje ministru za
               promet.</p>
               <p>Prosim, gospod Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi! Gospod minister!</p>
               <p>Moje vprašanje ni namenjeno temu, kdo bo plačeval prevoz otrok v šolo, ker je z
               Zakonom o lokalni samoupravi opredeljeno, da je to strošek lokalne skupnosti. Moje
               vprašanje se nanaša na to:</p>
               <p>Koliko in kako dolgo bodo še lokalne skupnosti preplačevale tudi s faktorjem deset
               in več ceno prevoženega kilometra?</p>
               <p>Uredba o načinu izvajanja gospodarske javne službe, javni linijski prevoz potnikov
               in koncesije te javne službe slonijo tudi na 50. členu Zakona o prevozih v cestnem
               prometu. V tej uredbi je osnovni greh. Greh je že v 1. členu četrtega odstavka, ki
               pravi, da se ta uredba ne nanaša na prevoz potnikov v mestnem prometu in prevoz
               učencev osnovnih šol. Torej, ta uredba se ne nanaša na prevoz učencev osnovnih šol. V
               tej uredbi je naprej zapisano vse tako, kot mora biti, da je financiranje javnega
               linijskega prevoza tudi v 38. členu iz nadomestila proračuna. Iz proračuna Republike
               Slovenije se za to namenja približno okoli 20 milijonov evrov na letni ravni. Potem v
               40. členu pravi, da se cena prevoznih storitev oblikuje glede na dolžino prevoza, čas
               prevoza in vrsto vozovnice.</p>
               <p>Spoštovani gospod minister! Pred seboj imam pogodbo prevoznika z eno od lokalnih
               skupnosti, pa to ni občina Destrnik, kjer je za prevoženih 12,8 kilometra od 6.55 do
               7.40 cena po kilometru, ne boste verjeli, 9,75 evra. Če vzamete telefon in pokličete
               kateregakoli prevoznika, vas bo v nedeljo peljal v Benetke na izlet za nič več kot
               0,95 evra. To sem preveril pred nekaj minutami. Ali prevoz 8,5 kilometra na relaciji
               oziroma omenil bom čas, za ceno 10,53 evra, kar za to občino znaša na dnevni ravni
               samo na tej relaciji 179 evrov. Torej iz tega seveda izhaja, da so cene oderuške in
               po mojem bi lahko celo sledila kakšna kazenska ovadba.</p>
               <p>Skratka sprašujem vas, gospod minister:</p>
               <p>Kaj boste naredili da se bo to stanje spremenilo v prid lokalnim skupnostim, ki to
               plačujejo?</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, gospod Pukšič, za vprašanje.</p>
               <p>Te cene so res visoke, to je potrebno priznati. Z Zakonom o spremembah in
               dopolnitvah Zakona o prevozih v cestnem prometu, ki je bil sprejeti decembra 2008, je
               bila podana pravna podlaga za podaljšanje koncesijskih pogodb z avtobusnimi
               prevozniki do konca 2010. Na podlagi teh pogodb pa avtobusni prevozniki opravljajo
               prevoze v javnem linijskem notranjem prometu, ki ne vključujejo teh, ki ste jih vi
               omenili, osnovnošolskih otrok. Po javni zakonodaji je namreč zagotavljanje prevoza
               teh otrok v pristojnosti občin, kot ste pravilno ugotovili. Občine imajo možnost na
               podlagi javnih razpisov izbrati cenovno najbolj ugodnega ponudnika za izvajanje teh
               prevozov.</p>
               <p>Ministrstvo za promet kot kratkoročni ukrep pripravlja nov pravilnik o pogojih za
               prevoz skupin otrok na podlagi katerega bodo ustrezno spremenjeni, prilagojeni
               standardi, ki jih morajo izpolnjevati vozila za prevoz otrok. To je ena izmed ovir.
               Na ta način bo omogočeno, da bo dodaten del avtobusov, ki so bili namenjeni za
               prevoze v rednem linijskem prometu, prevzelo prevoze osnovnošolskih otrok. Direkcija
               Republike Slovenije za ceste, ki je upravitelj sistema javnih linijskih prevozov v
               notranjem cestnem prometu pa bo poskušala vozne rede dodatno prilagoditi potrebam
               šolskim prevozov. S tem ukrepom bi lahko nekoliko omilili te probleme, ki nastanjajo.
               V ta namen bo pozvala občine, da posredujejo prevozne potrebne da jih bo lahko
               uskladila z voznimi redi v linijskem prometu.</p>
               <p>Šolski prevoz zaradi slabe izkoriščenosti avtobusov glede na število prevoženih
               kilometrov lahko smatramo za predrag in predstavlja na državnem nivoju velik strošek.
               Jaz razumem, kar ste rekli, da to še vedno obstaja strošek občin. V večini primerov
               bi z vključitvijo prevozov v javni potniški promet lahko za malenkostno doplačilo
               dodali še nekaj voženj na istih relacijah in tako omogočili uporabo javnega prevoza
               tudi dijakom in zaposlenim, to velja za tista področja kjer predstavljajo šolski
               prevozi edino obliko javnega prometa. Če bi šolske prevoze vključili v sistem javnega
               linijskega prometa, bi občine pri upravljavcu javnega potniškega prometa kupile
               mesečne vozovnice za šoloobvezne otroke po veljavnem ceniku in na ta načni znatno
               zmanjšale te stroške.</p>
               <p>Jaz se vam zahvaljujem za vaše opozorilo. Vaše predloge bom proučil, ko bomo
               pripravili nove akte za javni linijski potniški promet po cesti. Vaše pripombe bomo
               imeli v mislih in bomo poskusili najti neko rešitev.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Pukšič želite dopolnitev odgovora? Prosim.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Minister, hvala lepa. Vašega odgovora sem vesel, ker resnično nakazuje nekatere
               rešitve.</p>
               <p>S tem problemom, kot sem že omenil, so se ukvarjale vse vlade, pa tudi zadnja, in do
               rešitev ni prišlo. Sam vidim možne rešitve. Dodal bi pa naslednje. S tem bi se potem
               lahko v uredbi - ker v uredbi višino izhodiščne prevoznine, tarifo določi Vlada in bi
               torej lahko določila maksimalno višino te tarife. Rekli ste, da občine izberejo na
               osnovi javnega razpisa najugodnejšega ponudnika. To je res, vendar v veliki večini na
               demografsko ogroženih področjih ni ponudnikov, ampak je samo eden, in zato so takšne
               cene, kot so. Jaz predlagam še naslednje. Če boste dali možnost lokalnim skupnostim,
               seveda preko zakona, da bi tisti denar, ki ga namenijo za prevoz otrok v šolo, lahko
               dale staršem in bi ti sami skrbeli za prevoz otrok v šolo, bi en argument prevoznikom
               izbili in bi definitivno njihove cene padle.</p>
               <p>Drugič, glede določitve tarife. Če bi naredili tako, da bi Vlada določala tarifo,
               maksimalno 1,2 evra, bi tudi naredili korak naprej, ker čez to pač ne bi mogli iti in
               bi ti, ki imajo javni prevoz, morali opravljati tudi tega. Ali pa seveda možnost
               uvedbe šolskega avtobusa, kar bi imelo popolnoma druge predpise, ki pa bi se
               koristili tako, kot se v marsikateri drugi državi - tudi za šport, kulturo in tako
               dalje, izven šole, kar pomeni v soboto, nedeljo in tako dalje, ko hodijo po raznih
               tekmovanjih, v šolo v naravi in tako dalje. Skratka, prosil bi vas, da nekatere
               možnosti, ki jih odpiram, proučite pri svojem delu. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Te možnosti bomo proučili. In ko bomo pripravljali nove predpise za javni potniški
               promet po cestah, bomo proučili te zadeve in bomo takrat lahko še razpravljali.
               Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Poslansko vprašanje ministru za promet bo postavil gospod Franci Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Spoštovani minister, želel bi vas vprašati:</p>
               <p>Kdaj predvidevate, da bo končno dokončan slovenski avtocestni križ?</p>
               <p>Namreč, vemo, da se rok za dokončanje pomika iz meseca v mesec, povprečno se v pol
               leta pomakne za eno leto. Tako je bivši predsednik Vlade dejal, da bo dokončan leta
               2008. Pred približno pol leta smo poslušali, da do konca leta 2009, danes pa berem v
               enem izmed časnikov, da naj bi bil dokončan - gre za zadnji odsek pri Trebnjem - do
               konca prihodnjega leta. Zdaj vemo, da medijem ne gre vsega verjeti. Tu sem pomislil,
               da gre za besedilo, ki je bilo napisano že prejšnje leto, vendar me je vseeno zelo
               zaskrbelo, kaj pa, če to res drži. Želel bi natančen odgovor. Verjamem, da mogoče
               danes tega ne morete dati, točen rok: mesec, teden, dan. Če tega ne boste danes
               povedali, bi vas prosil, da mi to poveste v naslednjih dneh, da mi pa danes poveste,
               do kdaj bom to izvedel. Morate pa vedeti, da vas bom še kdaj to vprašal, ker znam
               biti dosti neugoden in vztrajen pri nekaterih stvareh.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, gospod Kek, za vprašanje.</p>
               <p>Jaz bi bil najbolj vesel človek, če bi vam lahko dal natančen odgovor. Potem ko sem
               prevzeli ministrstvo, sem pravzaprav hitro ugotovil, da je ravno napovedovanje rokov
               ena izmed najbolj zoprnih stvari, ker si pravzaprav povezan z marsičim, kar vpliva na
               te roke in ti, kot minister, nimaš vpliva na vse. In zato pripravljamo tudi predloge,
               tudi drugim resornim ministrom, da bomo lahko te roke bolj natančno napovedovali. O
               predpisih javnega naročanja, prostorskih predpisih in tako naprej pa lahko povem,
               kolikor je v moji moči danes, kakšna je situacija. Na osnovnem avtocestnem križu so
               ta trenutek v gradnji odseki: Pluska-Ponikve-Hrastje v dolžini 15 kilometrov na
               dolenjskem avtocestnem kraku, rekonstrukcija avtocestnega odseka Peračica-Podtabor v
               dolžini 2,4 kilometra in vzhodna mariborska obvoznica Pesnica-Ptujska v dolžini 10,5
               z navezovalno Zrkovsko cesto. Gradnja navedenih manjkajočih odsekov na dolenjskem
               avtocestnem kraku je bila predvidena do konca 2009. Tega roka ne bomo mogli doseči,
               to vam lahko zdaj z gotovostjo povem. Dejstvo je, da so se nekateri postopki javnega
               naročanja zavlekli. Neugodne vremenske razmere v letošnji zimi in problemi s
               pridobivanjem zemljišč in drugih nepremičnin za gradnjo ne omogočajo pospešene
               dinamike izvajanja del. Zaradi navedenih vzrokov bosta oba odseka predvidoma. -
               predvidoma predana v promet v prvi polovici 2010. Vzhodna mariborska avtocesta bo
               zgrajena in predana v promet predvidoma junija 2009.</p>
               <p>Če pogledamo nekoliko širše od osnovnega avtocestnega križa, je plan predaje prometu
               avtocestnih odsekov, ki so sestavni del nacionalnega programa, naslednji: Pomurski
               krak je bil dokončan v letu 2008, na Štajerskem je v gradnji Slivnica-Draženci, ki bo
               predan v letu 2009, pričela se bo gradnja odseka Gorišnica-Ormož. Na primorskem
               avtocestnem kraku je v gradnji odsek hitre ceste preko Rebrnic, ki bo v letošnjem
               letu predan v promet. Ne upam si še natančno napovedati kdaj. Koper-Izola, kjer imamo
               podoben zaplet z javnim naročilom, kjer se je gradnja odmaknila precej v prihodnost,
               je predvidena predaja leta 2012. Na odseku Jagodje-Lucija potekajo pripravljalna dela
               za gradnjo. V Ljubljani bo letos prometu predana druga faza predora Šentvid z
               navezovalnimi cestami na Celovško cesto. Vsi navedeni roki bodo natančno določeni.</p>
               <p>Odgovor na drugi del vašega vprašanja, kdaj, boste natančno izvedeli. V Letnem planu
               razvoja in obnavljanja avtocest za leto 2009, na katerega bo dal soglasje Državni
               zbor. Predlog letnega plana je trenutno v fazi medresorskega usklajevanja z
               Ministrstvom za finance in drugimi pristojnimi ministrstvi. Poleg tega pa vsebino
               letnega plana obravnava tudi medresorske delovna skupina, ki jo je ustanovila naša
               vlada, z namenom priprave financiranja avtocestnega in drugih programov. Medresorska
               skupina mora do konca tega meseca dati odgovore, namreč mene ne skrbijo samo termini,
               skrbi me tudi financiranje izgradnje avtocest. Za odseke, ki so predvideni v dodatnem
               avtocestnem programu, je v teku umeščanje v prostor. Najpomembnejši odseki v tem
               sklopu so Postojna-Divača-Jelšane, Draženci-Gruškovje, Koper-Dragonja, severni del
               tretje razvojne osi in drugi deli. Časovna dinamika izgradnje in viri financiranja
               teh odsekov bodo določeni s spremembami in dopolnitvami Resolucije o NPIA.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Izvolite, gospod Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Razlogi za nedokončanje so mnogokrat zelo banalni. V preteklosti smo večkrat
               naleteli tudi na tega, da je nek izvajalec imel premalo delovne sile oziroma strojev,
               da bi lahko delal na dveh odsekih naenkrat in so bili potem umetno podaljševani roki
               za izbiro izvajalca in tako naprej. Danes berem, kaj je glavni problem okoli
               Trebnjega. Tukaj piše: <q>"ovirajo boji za zemljišče"</q>, ker pač nekdo, ki bi se moral
               izseliti, želi, da se mu legalizira vikend, da se ta vsaj tja izseli in podobne
               stvari. Upam, da boste lahko šli preko teh ovir. Veste kaj, tam doli imajo ljudje
               počasi tega že dosti. To je bilo tolikokrat prestavljeno. Tudi prej smo slišali, kako
               Krka pomaga državi pri gledališču, naj tudi država pomaga gospodarskim objektom in
               subjektom in ljudem, ki tam živijo in čim prej dokonča ta avtocestni križ.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Kek, ne samo vi, mnogi kolegice in kolegi niso postavljali zahteve po
               dopolnitvi odgovora, ampak so komentirali. Jaz sem bil tako prijazen in o tem nisem
               govoril. Če je možno, držimo se tega načela, ki ga imamo v Poslovniku v čim večji
               meri. Ampak ne velja samo za vas. Več kot pol jih je ravnalo enako.</p>
               <p>Besedo ima gospod Danijel Krivic, vprašanje bo postavil ministru za promet.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za besedo. Spoštovani gospod minister!</p>
               <p>Želim vas seznaniti s problematiko prevoznosti prelazov Vršič in Predel, ki sta za
               Zgornjesoško dolino zelo pomembna. V zimskem času se lahko zgodi, da tamkajšnji
               prebivalci ostanejo popolnoma brez povezave z osrednjo Slovenijo, kar je z
               državotvornega in tudi z vidika morale prebivalstva zelo pomembno. Da je takšno
               stanje povsem možno dokazuje tudi dogodek novembra 2000, ko je bil Predel zaprt
               zaradi znanega plazu v Logu pod Mangartom, pot čez prelaz Vršič zaradi nevarnosti
               snežnih plazov, pot po dolini Soče navzdol pa zaradi skalnega podora pri Kobaridu.
               Tudi letošnjo zimo je zaradi obilnih snežnih padavin prelaz Vršič, ki je
               najpomembnejša povezava z Gorenjsko in Ljubljano, neprevozen in zaprt. Kot verjetno
               veste pa je veliko težav tudi s prevoznostjo prelaza Predel, saj so na italijanski
               strani prelaz očistili šele po treh tednih zapore. Tako dolge zapore predelske ceste
               ne pomnijo niti najstarejši prebivalci. Sam prelaz Predel je za prebivalce Zgornjega
               Posočja, zlasti pa za prebivalce Bloškega, izjemnega pomena, saj zagotavlja ključno
               komunikacijo z osrednjo Slovenijo. Čas potovanja do Ljubljane je po tej poti več kot
               uro krajši kot po poti, ki vodi po dolini Soče in Idrijce. Cesto pa dejansko
               uporabljajo ljudje za reden odhod na delo v Italijo in na Gorenjsko.</p>
               <p>V zadnjih letih opažamo in že večkrat se je zgodilo, da je prelaz Predel ostal zaprt
               zaradi nevarnosti snežnih plazov več dni. V preteklosti se to po navadi ni dogajalo,
               razen za kakšen dan ali dva. Prevoznost ceste na italijanski strani so takrat odlično
               vzdrževali že zaradi stalne posadke obmejne policije in carine. Zaradi težav z
               vzdrževanjem prelaza Predel na italijanski strani in neprevoznosti prelaza Vršič
               nastajajo negativne posledice tudi za gospodarstvo, predvsem za turistični del.
               Zaradi zaprte in slabo splužene ceste so mnogi turisti v prednovoletnem času
               odpovedovali bivanje v zgornji Soški dolini. Ker obstaja bojazen, da bo ostal prelaz
               Vršič tudi letos neprevozen do pomladi in ker dejansko zime še ni konec, se težave na
               italijanski strani Predela lahko ponovijo.</p>
               <p>Zato vas, spoštovani minister, sprašujem:</p>
               <p>Kaj boste ukrenili, da bo prevoznost obeh prelazov v prihodnje zagotovljena?</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister Vlačič, izvolite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala za vprašanje.</p>
               <p>Skupaj sva se trudila za Predel in bila očitno uspešna zaradi te blokade,
               italijanskega čiščenja njihove strani. Tako da se vam zahvaljujem za tisti klic, ko
               smo potem skupaj z vašim trudom pravzaprav zadevo rešili kar hitro.</p>
               <p>V zvezi s to nastalo problematiko je potem na vašo pobudo bil sklican tudi sestanek
               v Udinah pri prefektu in pri županu. Na sestanku je sodelovala tudi predstavnica
               DRSC-ja in dogovorjeno je bilo, da naj v bodoče takšnih težav ne bi bilo več.
               Vsekakor bo zagotovljeno sodelovanje na operativni ravni in sem prepričan, da se vsaj
               take stvari, ki so se zdaj na Predelu, ne bodo več dogajale. Čas potovanja do
               Ljubljane po tej poti je res praktično uro krajši, kot po poti, ki vodi po dolini
               Soče in Idrijce. Cesto se uporablja tudi za reden odhod na delo v Italijo in na
               Gorenjsko. Tako, da se zavedamo tega problema.</p>
               <p>Nekoliko bolj natančno sem se lotil tega, kar se zdi ta trenutek bolj akuten
               problem. To je Vršič. Zagotavljanje prevoznosti državnega cestnega omrežja je v
               skladu z Zakonom o javnih cestah obveza direkcija Republike Slovenije za ceste, DRSC.
               Glede na vremenske razmere in glede na snežne razmere je raba ceste na odseku
               Kranjska Gora - Erika trenutno omejena. Režim zimskega vzdrževanja te ceste je tak,
               da v primeru, ko ni mogoče zagotoviti prevoznosti z normalnimi plužnimi sredstvi,
               ostane cesta zaprta do izboljšanja vremenskih razmer. Po izboljšanju vremenskih
               razmer izda Agencija Republike Slovenije za okolje poročilo o snežnih razmerah na
               terenu. Na osnovi teh podatkov DRSC sprejme odločitev, ali se cesta čez Vršič odpre
               ali ne. Trenutno je cesta čez Vršič zaprta zaradi neugodnih vremenskih razmer, zaradi
               slabe vremenske napovedi za naslednje dni in ko bodo vremenske razmere primerne, bo
               ta cesta tudi ponovno odprta.</p>
               <p>V letu 2006, 2007 sta bila izdelana idejna projekta za rekonstrukcijo regionalnih
               cest s sanacijskimi ukrepi za zagotovitev celoletne prevoznosti odsekov Erika - Vršič
               in pa Vršič - Trenta in Trenta - Bovec. V omenjenih idejnih projektih so predvideni
               ukrepi, obdelani izključno v okviru obstoječe trase regionalne ceste preko prelaza
               Vršič, pa vam jih bom nekoliko opisal: na regionalni cesti odsek Ruska cesta, torej
               Erika - Vršič, območje pod Ruskim križem - zavarovanje z zaščitnimi mrežami v več
               vrstah, območje pri cestarskem domu - zavarovanje s stružnimi plotovi, gradnja
               usmerjevalnega zidu za preusmeritev snežnih plazov, vzpostavitev sistema za
               nadzorovano proženje plazov - na območju od Erjavčeve koče do vrha prelaza - izvedba
               sistemov za nadzorno proženje snežnih plazov in gradnja dveh krajših galerij v
               dolžini 100 in 80 metrov, regionalna cesta odsek Vršič - Trenta v območju vrha
               Prelaze - izvedba sistemov za nadzorovano proženje snežnih plazov, območje nekdanjega
               predora - variantno zavarovanje z zaščitnimi mrežami in območje razgledišča Šupca -
               zavarovanje z zaščitnimi mrežami v več vrstah, na regionalni cesti Trenta - Bovec,
               območje pri odcepu za izvir reke Soče, - izvedba sistemov za nadzorovano proženje
               plazov in ureditev drče in prepusta pod cesto. Za območje celotne ceste preko prelaza
               Vršič bo proučena in predlagana tudi vzpostavitev službe za opazovanje in nadzorovano
               proženje plazov. Ocenjena predračunska vrednost po obeh idejnih projektih znaša za
               oba odseka skupaj 42 milijonov evrov. Izdelane so bile tudi variantne trase izven
               območja obstoječe ceste, in sicer v posebni študiji iz leta 2005. Trasa po različici
               A naj bi potekala v predoru dolžine 2,5 kilometra, zgraditi bi bilo treba še 700
               metrov nove ceste. Po različici B naj bi potekala v predoru dolžine 681 metrov s
               1.900 dodatnimi metri ceste. Po različici C s 682 metrov dolgim predorom, bi bilo
               treba zgraditi še 2,2 kilometra nove ceste. Stopnja projektne obdelave je na nivoju
               študije, za kar pa ta trenutek še nimam finančnih izračunov.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želite še dodaten odgovor? Izvolite.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za odgovore. Rad bi opozoril še na dodatno študijo, ki je bila izdelana za
               tunel tik pod vrhom Vršiča, o kateri smo skupaj s kolegi na gorenjski strani nekako
               usklajeni, da rešuje celotno problematiko zimske prevoznosti Vršiča. Zato sem to
               vprašanje tudi želel postaviti in me je zanimalo, ali vas bodo s to rešitvijo tudi
               seznanili. Ta rešitev je bila v lanskem letu predstavljena in je usklajena tudi z
               naravovarstveniki, Triglavskim narodnim parkom. In glede na to, da smo v 21.
               stoletju, bi človek pričakoval, da se pospešijo rešitve, ki bodo zagotovile normalno
               prevoznost državne ceste, kajti vidimo, da se lahko težave, ki nam jih lahko čez mejo
               pripravijo <q>"prijatelji"</q>, pod narekovaji, tudi ponavljajo. In v tem primeru je
               dejansko neprevoznost tega območja v primeru zaprtosti Vršiča dolgoročna. Predlagal
               bi, da se nekako seznanite tudi s to rešitvijo, ki je v bistveno cenejšem obsegu, kot
               je bila predstavljena študija, ki jo imate pred sabo. In v bližnji prihodnosti bi
               želel tudi sestanek na to temo, zato izkoriščam priložnost, da v tem trenutku dajem
               to pobudo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, podpredsednik.</p>
               <p>Ja, res je, še ena ideja je bila predstavljena. Mislim, da gre za 1.100 metrov dolg
               predor. Ocena je 20 milijonov evrov, če se pravilno spomnim in je dejansko v tem
               smislu zadeva vredna presoje. Edini problem, na katerega so me tu opozorili, je v
               tem, da so odseki, ki so nevarni zaradi proženja snežnih plazov, pod omenjeno kočo,
               kjer naj bi bil vhod v galerijo oziroma v tunel in bi v primeru odločitve o gradnji
               predora bilo treba natančno proučiti njegovo lego. Sicer bi njegova lokacija morala v
               celoti pokriti področje plazenja, drugače bi gradnja predora ne bila smiselna in z
               njo ne bi rešili celotnega problema. Smo pa seveda vedno odprti za razgovor. Hvala.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod Matevž Frangež bo postavil poslansko vprašanje ministru za gospodarstvo.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Najlepša hvala za besedo.</p>
               <p>Mislim, da je po tem bloku vprašanj namenjenih ministru za promet čas, da se ta malo
               odpočije, zato naslednje vprašanje.</p>
               <p>Spoštovani gospod minister dr. Lahovnik, prepričan sem, da se lahko slovenska
               politika hitro osredini okoli dveh ključnih ciljev na področju energetske politike.
               Prvi cilj mora biti zagotovitev čim večje samozadostnosti, čim večje diverzifikacije
               in neodvisnosti energetske preskrbe. Drugi cilj pa zagotovljen dolgoročni dostop do
               energetskih virov. Vemo, da je pri tem posebej v zadnjem času izpostavljeno dogajanje
               okoli vprašanj oskrbe s plinom preko plinovodov South Stream oziroma južni tok,
               Nabucco, ter plinskih terminalov na obali. Glede na različna povzemanja vaših izjav v
               medijih, me zanima:</p>
               <p>Kakšen je vaš odnos do plinovoda južni tok in plinskih terminalov?</p>
               <p>Ali ju razumete kot alternativi?</p>
               <p>Ali kot možno komplementarno celoto, ki naj zagotovi možnost čim večje
               diverzifikacije energentov in navezavo na ključne energetske tokove?</p>
               <p>Dovolite mi oceno, da je vprašanje energetske prihodnosti Slovenije prepomembno in
               preusodno, prepričan sem, da to mnenje deliva, da bi ga prepustili strankarski
               fevdalizaciji in medstrankarskemu prerivanju. To govorim še posebej zato, ker je v
               zadnjem času bilo v medijih zaznati več objav, ki so govorile o razpokah med dvema
               koalicijskima strankama. In ker sem prepričan, da tovrstna namigovanja ne prispevajo
               k poglobljenemu in strateškemu premisleku o priložnostih, ki jih ima Slovenija na tem
               področju, pritrjujem tistim, ki menijo, da je tovrstna namigovanja potrebno zamenjati
               s strateškim premislekom o novem nacionalnem energetskem programu, ki bo ob ciljih,
               ki smo jih postavili že v letu 2003, premislil tudi današnje priložnosti Slovenije za
               dosego nacionalnih interesov na področju energetike. Po mojem prepričanju je zadnja
               plinska kriza, kot se nakazuje že vrsto let, samo znanilec vedno večje energetske
               negotovosti, na katero mora biti Slovenija v interesu varne, stabilne in okoljsko
               sprejemljive preskrbe ljudi in gospodarstva bolje pripravljena. Zato naj to vprašanje
               izkoristim tudi za spodbudo k čimprejšnjemu soglasju v strokovni javnosti, da
               združimo vse slovensko znanje na tem področju in čim prej pristopimo k pripravi in
               implementaciji novega nacionalnega energetskega programa.</p>
               <p>Spoštovani gospod minister, hvaležen bom za vaš odgovor.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:LahovnikMatej">

               <speaker>DR. MATEJ LAHOVNIK:</speaker>

               <p>Na zadnjem izrednem zasedanju ministra za energetiko EU, ki sem se ga tudi udeležil,
               je bil sprejet eden izmed sklepov, da je pač naloga držav članic EU, da se zavzemajo
               za čim večjo diverzifikacijo tako virov, kot tudi nabavnih poti. Eno izmed sklepov
               oziroma skupnih stališč je bilo tudi, da mora EU v čim večji meri govoriti z enim
               skupnim glasom. Ta sklep je nastal zaradi samih zapletov, ki so bili posledica
               nedobave plina iz Rusije oziroma preko Ukrajine in če zdaj povzamem to kar me
               sprašujete.</p>
               <p>Prvič. Kaj mediji pišejo, jaz ne vem, tudi mislim, da imajo vso pravico pisati in
               tudi če namigujejo o ne vem čem, lahko namigujejo, <q>"it's a free country"</q>. Jasno pa
               je, da tudi, ko govorimo o vladni politiki, imamo eno Vlado in eno vladno politiko in
               jaz se za medstrankarske razprtije in strankarski programi od tistega trenutka seveda
               ne zanimam, ker sem postal član Vlade, ker Vlada ima svojo politiko in bo pripravila
               tudi nacionalni energetski program. Vemo pa, da je lahko politično izhodišče za
               delovanje vsake vlade koalicijska pogodba, ampak za Vlado je vendarle ključen, in
               tukaj se strinjamo, nacionalni energetski program.</p>
               <p>Kar se tiče samega južnega toka. Južni tok je plinovod, ki se ima seveda namen
               izogniti teritoriju Ukrajine in doseči območje Evropske unije mimo Ukrajine in bi s
               tem obšel problem tega spora. Seveda pa v ničemer ne bi zmanjšal odvisnost Slovenije
               od ruskega plina. Plinovod sam ima dve veji, ena je južna veja, ki gre preko Srbije,
               Črne Gore, preko Jadranskega morja v južno Italijo. Druga je ta severna meja, ki bi
               prečila Slovenijo. Ni še natančno znano, kje bi naj bila vstopna točka in kje izhodna
               točka. Tisto kar bi rad izrecno povedal, je, da sta za južni tok lansko leto Italija
               in Madžarska bilateralno podpisali z Rusko federacijo sporazum o izgradnji in
               ustanavljanju podjetij v okviru projekta Južni tok. Komisija Evropske unije je
               označila oba sporazuma kot dejanji, ki nista v duhu govoriti z enim glasom, za kar si
               evropska energetska politika tudi prizadeva.</p>
               <p>Južni tok, in to je verjetno tudi bistvo vprašanja, vse bolj tekmuje tudi z
               nekaterimi alternativnimi potmi. Ena takšna pot je projekt Nabucco, ki pa je dejansko
               umeščen v energetske dokumente Evropske unije in problem tega plinovoda je, da je
               sicer vezan na plin iz kaspijskega bazena in s tem v veliki meri odrešuje Evropske
               unijo prevelike odvisnosti od Rusije. Po drugi strani pa nastaja problem, ker je
               deloma povezan tudi z nabavnimi viri v Iranu. Še v večji meri je težava v tem, da ima
               Ruska federacija precejšen vpliv na te države kaspijskega bazena in v popolnosti se
               neke energetske odvisnosti Evropska unija na ta način ne bi znebila, zato nekatere
               države razmišljajo tudi o plinskih terminalih. Grčija je recimo primer države, ki
               sedaj ni čutila tovrstne plinske krize, ker jo je reševala s svojimi terminali, ki
               jih imajo. Težava Slovenije je v tem, da bi jih zelo težko umestili ob naši obali, ki
               je zelo majhna. Poleg tega pa niti ne vemo, kakšen bo dokončen rezultat pogajanj
               glede terminala na Krku, ki je v zemeljskih vodah sosednje republike Hrvaške. Če
               povzamem stališče, vsaj ministrstva, je, da smo naklonjeni projektu Južni tok.
               Pogajanja potekajo. Prizadevamo si, da bi prišlo do takšnega sporazuma, ki bi
               omogočil, da bi lahko sklenili sporazum z rusko stranjo, pri čemer bi, kot sem dejal,
               močno zmanjšali odvisnost od rusko - ukrajinskega spora. Seveda pa cela vrsta
               detajlov v tem sporazumu še ni rešena, od vprašanja ali naj ta plinovod gradi mešana
               družba ali ne, kakšna naj bodo lastniška razmerja, ali naj slovenska država pristane
               v nekatere davčne izjeme, carinske izjeme in podobno. Skratka, kar precej vprašanj je
               še odprtih in če bi bila lahko rešljiva, bi že v minulih mesecih bila. Mi jih bomo
               poskušali uspešno pripeljati h koncu, težko pa v tem trenutku rečem, kakšen bo
               rezultat. Mi bomo vztrajali, da so zaščiteni tudi slovenski strateški interesi.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Jožef Jerovšek, postavili boste vprašanje poslansko ministru za šolstvo in
               šport. Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod minister, kolegice in kolegi, drugi ministri!</p>
               <p>Nezadovoljiva raven zavedanja o pomenu pravilno oblikovane identitete in
               nacionalnega ponosa s strani slehernega državljana je velik problem. S posledicami se
               vsakodnevno soočamo na številnih področjih družbenega življenja. V preteklosti so
               bili poizkusi z različnih strani, da se ta primanjkljaj odpravi, uveden je bil
               predmet državljanska vzgoja ter etika, ki pa je potreben nove vsebine, ki bi
               vsebovale domovinsko vzgojo. Jasno pa je, da brez prave politične volje domoljubna
               vzgoja ne bo prav zaživela in tudi ne dajala rezultatov. Na zaslišanju kandidatov za
               ministra so nekateri sedanji ministri poudarili pomen domoljubja in ugotavljali
               potrebo po večji vlogi domoljubja in domovinske vzgoje, vendar pa se to ni znašlo v
               koalicijski pogodbi. V zadnjem času je o nujnosti pomena domoljubja kot vrednote
               dvakrat javno spregovoril tudi predsednik republike, prav tako je ministrica za
               obrambo poudarila, da je domoljubje z vsemi vrednotami, ki jih zajema, treba vgraditi
               v izobraževanja kadrov za potrebe obrambnega sistema. Nezadovoljiva raven nacionalne
               identitete je direktno povezana s težavami pri dopolnjevanju sestave Slovenske
               vojske, s primanjkljajem pa se soočamo tudi v <q>"žurnalizmu"</q> ob aktualnih vprašanjih,
               ki so v nacionalnem interesu v zvezi z vstopanjem Hrvaške v Evropsko unijo.</p>
               <p>Zato vas sprašujem:</p>
               <p>Kakšni bodo ukrepi vašega ministrstva na področju vzgoje in izobraževalnega procesa,
               da bi dolgoročno odpravili pomanjkljivosti in težave, ki jih opažamo?</p>
               <p>Prav tako me zanima:</p>
               <p>Ali obstaja politična volja v Vladi za takšno ukrepanje?</p>
               <p>Zanima me:</p>
               <p>Ali se vi osebno strinjate z velikim pomenom domoljubja kot vrednote oziroma kakšen
               je vaš pogled na trditve ljudi iz vašega političnega in fakultetnega okolja, da gre
               za predmoderno vrednoto?</p>
               <p>In, gospod minister, sprašujem:</p>
               <p>Ali ste se že opravičili Slovencem, še posebej Primorcem, za vašo trditev, da so
               bili tigrovci teroristi, ki ste jo izrekli 5. 9. na dan zmage 2005, in jo povzeli po
               enaki izjavi revolucionarja iz vrhov nekdanje totalitarne oblasti?</p>
               <p>To je simbolnega pomena, kajti na neresnici o TIGR-u ni mogoče graditi
               domoljubja.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod minister, izvolite prosim.</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Hvala za besedo, predsedujoči. Hvala, gospod Jerovšek za vprašanja. Teh vprašanj je
               kar veliko.</p>
               <p>Najprej glede domoljubja. Kot sem povedal, moje temeljno stališče je, da je
               domoljubje sestavina pedagoškega procesa. Je sestavina te šole. Tisto, kar se mi zdi,
               da je pomembno in kar je bilo mogoče v prejšnjem mandatu premalo negovano je ta
               državljanski del, ki mladino nekako postavlja v položaj, da lahko vidi in tudi
               dejansko sodeluje v procesih odločanja. Da bi to vrednoto podprl, tudi s praktičnim
               delovanjem, sem se do zdaj udeležil vseh srečanj ravnateljev srednjih in osnovnih šol
               in tudi vrtcev, za to, da sem s tem dal jasno sporočilo, da se ministrstvo in ta
               vladajoča politika odpira ljudem. S tem dal sporočilo ravnateljem in učiteljem, kako
               si predstavljam negovanje te temeljne vrednote, ki se ji reče domovinska vzgoja.
               Namreč, domovina je tam, kjer je dobro, dobro pa je tam, kjer mi vsi sodelujemo pri
               skupnih zadevah. Torej, mislim, da je domovinsko vzgojo reducirati samo na učbenike
               in zaklinjanja na zastavo premalo, čeprav je seveda tudi to potrebno.</p>
               <p>Opozarjam tudi na to, da je pomanjkanje domovinskega čuta in ponosa, kar vsi na nek
               način ugotavljamo, nemogoče odpravljati samo skozi šolski sistem. Torej, politika,
               Vlada, parlament, sodstvo, županstva - vse to daje glavni in temeljni okvir temu,
               skozi kar teče socializacija mladih ljudi. Zdi se mi, da je zelo pomembno poznati ta
               okvir.</p>
               <p>Neposredno na to, kar je kolega Jerovšek vprašal. Stvari tečejo naprej. Ministrstvo
               je razpisalo tri naloge ciljno raziskovalnega projekta s področja državljanske
               vzgoje, tako da ti projekti spremljajo, kaj se v svetu in pri nas dogaja na področju
               državljanske in domovinske vzgoje. In to se mi zdi dobro, da imamo vseskozi neko
               refleksijo s tega področja tudi iz raziskovalnih vrst. Lani je bilo razpisanih tudi
               nekaj projektov, na razpolago dana sredstva za učenje, izobraževanje učiteljev s tega
               področja v osnovnih in srednjih šolah. Tako da se bodo tudi učitelji lahko
               izobraževali na tem področju in mislim, da bo s tem kvaliteta pedagoškega procesa na
               področju domovinske in državljanske vzgoje rasla. Toliko o tem.</p>
               <p>Zdaj pa še glede TIGR-a. Če ste sledili, in temu vedno pozorno sledite, ste lahko
               videli, da sem takoj po tisti izjavi, ki je bila na tiskovni konferenci leta 2005, ki
               je bila namenjena predvsem temu, čemur sem ostro nasprotoval in temu tudi
               nasprotujem, da je prejšnja vlada uporabljala TIGR kot boj ali pa kot neko orodje
               proti osvobodilni fronti, za diskreditacijo osvobodilne fronte; torej samo to. In to
               sem tudi razložil javno v intervjuju, ki je sledil junija v Delu. Moram reči, da so
               tigrovci moji dobri prijatelji, od podpredsednika do glavnih aktivistov. Bil sem tudi
               večkrat v Bazovici in bi bil vesel srečati tudi koga od tistih, ki postavljajo ta
               vprašanja. Torej temelji, na katerih gradim lastno predstavo o domovini in o tej
               državi, se mi zdi, da so zdravi in jih tudi prenašamo na tak način naprej v
               ministrstvo. To je moje osebno stališče in upam, da je s tem tudi odgovorjeno na
               vprašanje. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želite dopolnilni odgovor, gospod Jerovšek?</p>
               <p>Izvolite.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Moram reči, gospod minister, da je bil vaš odgovor podobno nenatančen kot večina
               predhodnih, nad čemer sem danes kar razočaran, kako bo to potekalo. Še posebej pa sem
               presenečen, da ste se poslužili stare teze, da od strani prejšnje koalicije ni
               častilcev TIGR-a. Glejte, sam prihajam s Štajerske, s prave strani med okupacijo, in
               vendar se zavedam - in me je tisto vaše Stanovniku takrat, da so bili tigrovci
               teroristi, tako razžalostilo, in vem, kako burne reakcije so bile reakcije Primorcev,
               in vas je moral potem vaš predsednik demantirati. Vas pa še nisem slišal, da bi se
               temu odpovedali. Ali boste poskrbeli, da bo v učbenikih teza, da so bili teroristi,
               da so požigali šole in ne vem kaj, kar je v učbeniku izpod peresa gospoda Repeta, in
               si mislim, da je podobna teza, da bo to v vašem mandatu šlo. Tule je kar nekaj
               Primorcev za vašim hrbtom in vem, da je to pošastno, da dandanašnji še takšne teze
               vztrajajo v učno-vzgojnem procesu. Jaz vas prosim, da se zavedate, da je to izjemno
               pomemben temelj in ne govorite, da, kdorkoli je hotel to diskreditirati proti OF,
               tigrovci so bili prvi borci proti fašizmu. To pa je treba priznati. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, želite?</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Lahko bi se pogovarjali o tem, kdo so bili prvi borci proti fašizmu. Recimo v
               Marezigah so leta 1920 ljudje v spontani bitki pobili dva fašista kar s kamni, ker
               jim niso pustili, da volijo. TIGR je bil ustanovljen sedem let kasneje. Torej bodimo
               precizni, bodimo eksaktni.</p>
               <p>Zdaj ta očitek glede eksaktnosti, ki ste ga naslovil name. Sem povedal, da sem v
               intervjuju v Delu leta 2005 javno predstavil svoje stališče o TIGR-u. govoriti o tem,
               da odgovor ni bil eksakten. Bil je eksakten za vse tiste, ki zelo podrobno spremljajo
               mojo kariero. Se mi zdi, da leta 2009 ponavljati očitke potem, ko sem to že večkrat
               razložil, je enostavno vsaj nekorektno, če že ne neokusno. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Srečko Prijatelj bo postavil vprašanje ministru brez resorja, odgovornemu za
               področje odnosov med Republiko Slovenijo in avtohtono slovensko narodno skupnostjo v
               sosednjih državah ter med Republiko Slovenijo in Slovenci po svetu.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa spoštovani predsedujoči.</p>
               <p>Malo dolgo za prebrati, ampak gre. Kljub temu, da gospoda ministra ni, ne vem, zakaj
               mu je tako ta delovna aktivnost upadla, ni ga tudi na pristojno komisijo. Saj bomo še
               pozabili kako izgleda, želim, da mi naslednjič ustno odgovori <gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Prijatelj. Zjutraj ste bili seznanjeni s tem, da je gospod minister dr. Žekš
               upravičeno odsoten zaradi svoje službene poti v Italijo.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Deset sekund več imam.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ja, bom upošteval to.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Uradna stališča italijanske vlade do slovenske manjšine živeče v Italiji, so, milo
               rečeno, že v bistvu, če lahko temu tako rečemo, mejijo na sovražni govor. Če
               povzamemo samo zadnje stališče gospoda Napolitana, ki javno govori o tem, tej
               diskreditaciji slovenske manjšine, in pa prazne obljube gospoda Berlusconija, ki je
               našemu premierju obljubljal, da bodo finančne obveznosti Italije do slovenske
               manjšine izpolnjene, Italija na tem področju za Slovence tudo ni naredila nič
               dobrega. Torej, seveda, v sklopu tega me zanima:</p>
               <p>Kakšna bodo stališča slovenske vlade ob tem, da je Slovenska nacionalna stranka
               vložila v prejšnjem mandatu kazenske ovadbe zoper vojne zločince in vemo, da vojni
               zločini ne zastarajo po mednarodnem pravu?</p>
               <p>Torej za tiste italijanske fašiste, ki so na okruten način pobijali Slovence in ki
               niso bili nikoli v zgodovini obsojeni. Pristojen minister bo moral to vprašanje
               odpreti in na nek način za izrečene besede s strani gospoda Napolitana tudi zahtevati
               opravičilo.</p>
               <p>V nadaljevanju bi se rad dotaknil tudi tega, da TV-signal v Benečiji še ni
               vzpostavljen in aktiviran, čeprav je Slovenija dala kar nekaj denarja iz državnega
               proračuna in tako slika in zvok za slovenske zamejce tam ostaja še vedno tabu. Želel
               bi, da minister opozori gospoda Berlusconija, ki je na nek način monopolist slike in
               zvoka v Italiji, da sprosti tudi ta televizijski signal, za katerega potrebujemo
               zgolj dovoljenje italijanske vlade, da se lahko ta tehnika tudi uporabi. V primerjavi
               s koriščenjem slovenskega programa pri nas lahko vidimo, da italijanska manjšina
               oddaja 90% in da ne zmoremo niti slovenskih podnapisov, kadar je program narejen za
               italijansko manjšino. Še več, za naš denar se snema tudi na Hrvaškem za potrebe
               italijanske manjšine, živeče na hrvaškem teritoriju.</p>
               <p>Muzej v Monoštru bi potreboval samo dve plači mesečno, po 60 evrov z delavke, pa
               tega ne zmoremo. Raje smo ga zaprli. Vrtec v Dolnjem Seniku je pa tako skromen, da
               otroci, to govorim za Madžarsko, jejo iz vojaških menaž.</p>
               <p>Želel bi, da minister odgovori na ta vprašanja in da je kdaj tudi prisoten tu.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Radovan Žerjav bo postavil poslansko vprašanje ministrici za obrambo,
               ter ministrici za notranje zadeve. Izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovani gospe ministrici, kolegice in kolegi!</p>
               <p>Najprej ministrici za obrambo. Ob nastopu vašega mandata ste dali nekaj previdnih
               izjav v zvezi s projektom Patrie, če lahko temu tako rečemo. Iz vaših izjav je bilo
               razbrati dvoje pomislekov. In sicer, prvi, o ustreznosti nameravanega nakupa oklepnih
               vozil, njihovem številu in opremi glede na zahteve in naše obljube Natu. Drugič, o
               naši sposobnosti dejanskega nakupa te opreme.</p>
               <p>Zato vas, spoštovana gospa ministrica, sprašujem:</p>
               <p>Nakup kakšnega števila in s kakšno opremo oboroženih oklepnikov smo dolžni opraviti,
               da zadostimo obveznostim v Zvezi Nato? Je to 135, kot je bilo opredeljeno v sklenjeni
               pogodbi? Je ta obveza večja ali manjša?</p>
               <p>V kontekstu pomisleka o naši sposobnosti dejanskega nakupa vozil opredeljenih v
               pogodbi ter v kontekstu svetovne in slovenske gospodarske krize in napovedanega
               varčevanja Vlade me zanima:</p>
               <p>Ali razmišljate o zmanjšanju nakupa predvidenega števila oklepnih vozil? O kakšnem
               zmanjšanju razmišljate? In kaj to pomeni glede na že podpisano pogodbo?</p>
               <p>Gospo ministrico za notranje zadeve pa bi v zvezi z isto zadevo vprašal naslednje:
               Pred volitvami skoraj ni bilo dneva, ko se ne bi govorilo o sumu korupcije v tako
               imenovani aferi Patria. Veliko je bilo obtožb o neučinkovitih policijskih preiskavah
               in o odvisnem tožilstvu in sodstvu. V enem vaših komentarjev pravite, da je temeljni
               problem, ker javnost preprosto ne dobi dovolj informacij. Vaš ministrski kolega
               gospod Zalar ravno tako meni, da delovanje slovenskih oblasti ostaja popolnoma
               netransparentno in da pogreša obveščanje javnosti o izsledkih preiskave. Kot ministra
               sedanje vlade z obveščenostjo verjetno nimata več težav, jih imamo pa poslanke in
               poslanci ter državljani in državljanke, ker se tema praktično od dneva volitev v
               medijih ne pojavlja več. Poudariti želim, da pogrešamo informacije in komentarje v
               zvezi z afero Patria. Zato vas spoštovana gospa ministrica sprašujem:</p>
               <p>Kaj je ministrstvo pod vašim vodstvom storilo, da bi policija v okviru svojih
               pooblastil strokovno zadevo izpeljala do konca in da bomo tudi pri nas dobili
               odgovore na vsa odprta vprašanja? Kakšni so eventualni izsledki dosedanje
               preiskave?</p>
               <p>Sprašujem vas:</p>
               <p>Zakaj javnosti ne obveščate o izsledkih preiskave kot ste sami to od prejšnje vlade
               konstantno zahtevali?</p>
               <p>In bilo je tudi prav, da ste zahtevali. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden dam besedo, bi opozoril obe spoštovani ministrici, da imata
               skupaj za odgovor na voljo 5 minut. Izvolite, gospa ministrica za obrambo, imate
               besedo.</p>
            </sp>
            <sp who="SDZ5:JelušičLjubica">

               <speaker>DR. LJUBICA JELUŠIČ:</speaker>

               <p>Najlepša hvala, spoštovani podpredsednik. Poslanci in poslanke!</p>
               <p>Najlepša hvala tudi vam za to vprašanje, kajti zelo me veseli, da se je diskusija o
               slovenskih obveznosti iz naslova članstva v Natu preselila oziroma spet vrnila v
               Državni zbor. Namreč, če sprašujete po obveznostih glede ciljev sil Slovenije kot
               članice Nata in so že sprejeti, potem je odgovor zelo kratek. Obveznost je bistveno
               večja. Če pa sprašujete o tistem delu ciljev sil, ki bi jih morala pokriti pogodba z
               Rotisom in gre za nabavo Patrij, je odgovor nekoliko drugačen, vendar ne bistveno
               bolj optimističen. Namreč, leta 2004 je Državni zbor z Resolucijo o splošnem
               dolgoročnem programu razvoja in opremljanja Slovenske vojske potrdil načrte, po
               katerih bi Slovenska vojska opremila tri motorizirane bataljone s srednjimi oklepnimi
               vozili. Kasneje so se ti načrti nekoliko spremenili, in sicer tako, da je Slovenska
               vojska bila dolžna organizirati oziroma formirati dve srednji bojni bataljonski
               skupini in izvidniško četo. Če izhajamo iz tistega, kar je bilo sklenjeno s pogodbo,
               potem ugotovimo, da je tam 135 vozil, od katerih je 25 takšnih, ki so neopremljena. V
               tej pogodbi je informacijsko-komunikacijske opreme samo za polovico nabavljenih
               vozil. Pomanjkljiva je tudi bojna moč teh vozil, se pravi, da pogodba ne ustreza
               povsem vsem obveznostim, ki izhajajo iz naslova tistega dela ciljev sil, ki bi morali
               biti pokriti s to pogodbo. Res je tudi da gospodarska situacija, kot pravilno
               ugotavljate, danes kaže na bistveno drugačno finančno zmogljivost te države kot je
               bila takrat, ko so ti načrti nastajali. In dejstvo je, da pogodba za nakup patrij
               sega vse do leta 2013, za kar pa v tem trenutku še nimamo sprejetih ustreznih
               planskih dokumentov. V prihodnjih dnevih in tednih bomo na podlagi strateškega
               pregleda obrambnega resorja, ki sedaj poteka na Ministrstvu za obrambo, morali - in
               to tudi delamo - premisliti o vsebini pogodbe, o njeni spremembi skladno s cilji sil
               in predvsem tudi o tistem, kar vas posebej zanima, torej o zmanjšanju. Kakšna so
               razmišljanja o zmanjšanju, v tem trenutku ne morem reči. Lahko pa rečem, da bodo
               cilji, ki jih mora država izpolniti, preneseni v prihodnja planska obdobja. Zlasti v
               obdobje, ki ga bo pokril splošni dolgoročni program razvoja in opremljanja Slovenske
               vojske, ki bo na razpolago oziroma bo moral biti sprejet tudi v tem Državnem zboru.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa ministrica za notranje zadeve, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa. Spoštovani predsedujoči, spoštovani poslanci!</p>
               <p>Za preiskovanje nepravilnosti pri nakupu oklepnih vozil je bil s finskimi policisti
               ustanovljen skupni preiskovalni tim, ki ga vodi državni tožilec. Državni tožilec tudi
               usmerja delo policistov pri preiskovanju tega primera. V okviru vodenja tima je v
               pristojnosti državnega tožilca tudi odločitev o obsegu in vsebini obveščanja javnosti
               o poteku preiskave primera. Zavedam se, da je celovita obveščenost javnosti, še
               posebej pa poslank in poslancev, zelo pomembna in se za to zavzemam tudi pri vodenju
               ministrstva. Kljub temu pa ne morem in ne želim posegati v pristojnost državnega
               tožilca, ko ta vodi preiskavo primera in se s skladno s potekom preiskave odloča o
               obveščanju javnosti. Prepričana sem, da bo javnost celovito obveščena o rezultatih
               preiskave takoj, ko bo to mogoče. Vodstvo policije mi je sicer zagotovilo, da se
               primer prioritetno obravnava, da delovna skupina deluje dobro in da sodelovanje s
               finskimi kolegi dobro teče. Policija ima vsa potrebna sredstva za uspešno
               preiskovanje tega primera. Kot ministrica za notranje zadeve bom skupaj s sodelavkami
               in sodelavci še naprej skrbela, da bo imela policija vso potrebno podporo, skladno z
               zakonom o policiji, tako da bo lahko nemoteno opravljala svoje naloge. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Mag. Žerjav, želite še dopolnilni odgovor? <stage>(Ne.)</stage></p>
               <p>Dr. Luka Juri bo postavil poslansko vprašanje ministru za okolje in prostor.</p>
               <p>Izvolite.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Lep pozdrav sodelavkam in sodelavcem ter seveda ministricam in ministru!</p>
               <p>Vprašanje ministru za okolje in prostor. Slovenija se sooča z zelo aktualnim
               vprašanjem pridobivanja novih virov energije, po plinskem sporu med Ukrajino in
               Rusijo pa je to postalo toliko bolj očitno, namreč, kako pomembno in strateško
               vprašanje je to. Slovenija v sklopu evropske energetske strategije nujno potrebuje
               nadaljnjo diverzifikacijo svojih virov, od sodelovanja pri postavitvi plinovoda
               Nabucco, ki bo omogočal neodvisnost od ruske samovolje pri dobavi plina, do
               srednjeročnega in dolgoročnega prehoda na uporabo obnovljivih energentov, kot so
               geotermični, sončni ali vetrni viri. Med raznimi viri, ki bi jih Slovenija lahko
               koristila, se že nekaj časa omenja prav vetrno energijo, pa ne samo na območju
               Primorske. V tej smeri so že potekali poskusi, da bi se postavilo vetrne elektrarne.
               Najbolj konkreten primer je bil projekt Elektro Primorske na Volovji rebri, vendar
               zaradi številnih pomislekov in odprtih vprašanj projekt ni ugledal luči. Električna
               energija proizvedena z vetrnimi turbinami je ena najčistejših, saj ne proizvaja
               strupenih ali toplogrednih plinov. Ob tem je treba hkrati pripomniti, da je
               onesnaževanje, do katerega pride ob sami proizvodnji, transportu in montaži vetrnih
               turbin, kompenzirano že v prvih devetih do dvanatjstih mesecih delovanja. Po drugi
               strani ornitologi in okoljevarstveniki opozarjajo na škodo, ki jih vetrne turbine
               povzročajo pticam, čeprav je ta škoda še vedno dosti nižja od tiste, ki jo povzročajo
               druge človeške dejavnosti, kot na primer promet. V Veliki Britaniji je na primer leta
               2007 umrla približno ena ptica na vsako vetrno turbino, medtem ko jih je približno 10
               milijonov umrlo zaradi trka z osebnimi avtomobili. Poleg tega ptice trpijo zaradi
               onesnaževanja, ki ga povzroča proizvodnja električne energije s fosilnimi energenti,
               kot je na primer premog. Prav vetrna energija pa bi prispevala k zmanjševanju njihove
               uporabe in bi posredno prispevala k izboljšanju ne poslabšanju habitata za ptice in
               druge živali.</p>
               <p>Zanima me:</p>
               <p>Ali trenutno potekajo aktivnosti za postavitev vetrnih elektrarn na kateremkoli
               predelu Slovenije?</p>
               <p>Hkrati me zanima:</p>
               <p>Kakšna je splošna politika ministrstva do te tematike?</p>
               <p>In:</p>
               <p>Ali ministrstvo podpira takšne projekt?</p>
               <p>In če jih: Katero tipologijo obravnava kot prednostno?</p>
               <p>Med možnimi rešitvami za koriščenje vetrne energije poznamo namreč velike sisteme,
               poznamo pa tudi manjše, ki so za okolje bolj sprejemljivi, hkrati pa seveda
               proizvedejo bistveno manj električne energije.</p>
               <p>Nadalje me zanima:</p>
               <p>Ali obstaja celostna študija ministrstva glede izkoriščenja vetrne energije?</p>
               <p>In, če obstaja:</p>
               <p>Kateri so njeni glavni izsledki?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Miran Györek bo postavil poslansko vprašanje ministrici za notranje
               zadeve.</p>
               <p>Izvolite.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik.</p>
               <p>Spoštovana gospa ministrica. Želim vas vprašati o vaših načrtih.</p>
               <p>Kako boste ukrepali, da bi izboljšali kadrovsko situacijo v policijskih vrstah, da
               ne bo prihajalo do tako pogostih nestrokovnih, nekorektnih in neprofesionalnih
               postopkov v obravnavanju prekrškov ali kaznivih dejanj?</p>
               <p>Posledično seveda tudi tako veliko število pritožb s strani udeležencev v postopkih.
               Samo v lanskem letu, skoraj 400 pritožb ali natančno 372, da ne govorimo o mnogih, ki
               pritožbe iz takšnih ali drugačnih razlogov niso ali si niso upali vložiti. Naj vas
               samo spomnim na trpinčenje članov Slovenske nacionalne stranke v primeru razvpitega
               barvanja mejnih kamnov na slovensko-hrvaški meji, ko so policisti obračunavali s
               slovenskimi državljani. Niso pa raziskali posegov Hrvatov na levem bregu reke Mure,
               torej na slovenskem ozemlju, ko so Hrvatje prestavili mejne kamne, pa tega naša
               policija niti ni zaznala. Da ne govorimo o posebnim skupini tožilcev, ki takšne in
               podobne primere po navadi zavržejo. Jih formalno obravnavajo, ampak na koncu seveda
               obravnavajo po svoje in odločijo, da zadeva ni tako pomembna. Enako velja za primere
               nespodobnega, agresivnega, žaljivega obnašanja nekaterih policistov, tudi kot
               civilnih oseb torej ne v službi, kot je bil to primer v Pomurju, ko je policist
               agresivno na javnem mestu verbalno napadel mojo soprogo z nespodobnimi
               nacionalističnimi žaljivkami in poniževanji, tudi na račun mojega poslanskega
               statusa. In tudi v temu primeru jo je odnesel samo z globo sto dvajset evrov. Za
               posebno skupino tožilcev pa so takšni incidenti seveda trivialne narave. Verjetno
               mora priti vsaj do streljanja ali uboja, da bo zadeva vzeta resno. Dobim kvečjemu
               kakšen dopis iz vrhovnega državnega tožilstva, kjer višja državna tožilka zaključuje,
               da v ravnanju Saše Godnja, tako se namreč piše ta oseba, to je povratnik, ki je bil
               že večkrat kazensko premeščen, ni podan utemeljen sum storitve kaznivega dejanja. Da
               ne govorim o izvajanju Zakona o varnosti v cestnem prometu, kjer je takšnih
               nepravilnosti največ. Prav slikovit primer, zopet iz Pomurja, ko policija zaustavi
               nemško državljanko poročeno s Slovencem, upokojenko, staro damo, sedemdeset let, ko
               se z rekreativnega kolesarjenja vrača z možem domov v Mursko Soboto, predhodno pa je
               popila kakšen kozarček dobrega slovenskega vina preveč, in jo po opravljenem
               alkotestu <q>"pobašejo"</q> skupaj s kolesom v marico pred očmi moža, in jo odpeljejo v
               pripor. To, da je gospa tujka, da ne razume slovensko, v postopku za nekatere
               policiste <gap n="..."/><stage>/Opozorilni znak za konec razprave./</stage><gap n="..."/> niti ni tako pomembno. Pa še
               kazen osemsto evrov za po vrhu.</p>
               <p>Sprašujem gospo ministrico:</p>
               <p>Ali namerava pri kadrovanju oziroma usposabljanju policistov nekatere, med drugim
               poučiti tudi o razumnem ocenjevanju<gap n="..."/> <stage>/Izključen mikrofon./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Spoštovani poslanec. Sicer niste uspeli do konca povedati, predhodno sem dobila, kaj
               naj bi bilo vaše ustno vprašanje. Na to splošno vprašanje, ki mi je bilo posredovano,
               vam odgovarjam da v kolikor bi se zgodilo karkoli kar bi nakazovalo, da se ne
               varujejo slovenski nacionalni interesi na naši meji, bi seveda ukrepala v skladu s
               svojimi pristojnostmi. Tudi kar se tiče varovanja človekovih pravic v takšnih
               postopkih; represija, ki jo omenjate; skrb za varovanje je ena izmed ključnih
               prioritet, ki sem jih postavila v delu notranjega ministrstva. Naloge policije v
               pravni državi so predvsem varstvo posameznika, njegove lastnine in spoštovanja
               zakonov in legitimnih družbenih ciljev. Zato je potrebno zagotoviti, na zakonski,
               nadzorstveni in izvedbeni ravni, dosledno spoštovanje človekovih pravic, načela
               zakonitosti, enakosti pred zakonom in sorazmernosti pri izvajanju nalog policije.</p>
               <p>Ko pride do kršitve zakona je potrebno ukrepati v skladu z veljavno zakonodajo, tudi
               policisti so enaki pred zakonom. Kadar je podan sum storitve kaznivega dejanja pa je
               s primerom potrebno nemudoma seznaniti specializirani oddelek Vrhovnega državnega
               tožilstva, ki je pristojen za obravnavo teh dejanj. Tudi v primeru vaše žene se je to
               zgodilo, zadeva je bila odstopljena Vrhovnemu državnemu tožilstvu. Sicer pa nikoli ni
               dovolj izobraževanja, nikoli ni dovolj izboljšav. V policiji pripravljamo vrsto
               reorganizacij, tudi zato, da se kadrovsko okrepimo, da se policisti vsak dan bolj
               izobražujejo. Kar nekaj izobraževanj je bilo na področju mejne policije, zato da bodo
               policisti znali delati z ljudmi, da bodo vedeli kakšen odnos morajo imeti do njih, da
               bodo spoštovali njihove človekove pravice. Poleg tega pa se na ministrstvu tudi
               trudimo, da bi iz tega razpršenega nadzora, ki sedaj obstaja; torej nekaj pritožb gre
               na policijo, nekaj na ministrstvo, nekaj obravnava Vrhovno državno tožilstvo; da iz
               tega dobimo enovit, strokoven, evropsko primerljiv nadzor, ki bo v končni fazi
               dosegel to, da se takšne zadeve, ki ste jih danes omenjali, ne bi več zgodile. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želite še dopolnilni odgovor? Izvolite.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Vse kar ste povedali se lepo sliši. Verjamem vam, da boste delali v tem smislu.
               Ampak bi pa dokončal še nekaj pomembnih zadev. Se pravi, če nameravate med drugim
               poučiti tudi policiste, tiste kritične policiste, o razumnem ocenjevanju situacije, o
               upoštevanju pravil olike, o vseh drugih za postopke nujno pomembnih pravilih in ne
               nazadnje tudi o pravno formalni obstoječi pravici diskrecije, za katere uporabo pa se
               seveda zahteva eno določeno stopnjo razuma in kompleksnejše razumevanje primera v
               postopku. In da me ne boste razumeli narobe, v vaših vrstah je mnogo zelo dobrih
               policistov, žal pa tudi mnogo takšnih, ki mečejo temno senco na delo in ugled
               policije. In na te je usmerjen moj govor. Vem, da tudi plače policistov niso prav na
               visoki ravni in da vam pri kadrovanju ne ostane drugega, da pač kadrujete vse po
               vrsti.</p>
               <p>Sprašujem vas:</p>
               <p>Ali imate v načrtu povečanje dodatnega izobraževanja?</p>
               <p>Na to ste mi že odgovorili.</p>
               <p>Da ne bi prišlo do takšnega kadrovanja po vrsti, me pa še to zanima:</p>
               <p>Ali v Policiji vodite evidenco dejanskega bivališča zaposlenih policistov?</p>
               <p>Kajti, v zgoraj navedenem primeru tega kritičnega policista, vročanje plačilnega
               naloga ni bilo možno, ker ga enostavno niso mogli vročiti, ker ne vedo, kje policist
               dejansko živi in stanuje. Se pravi, tudi takšni primeri nastopajo, ki so absurdne
               narave. Ne bi rekel, da bi šlo za brezdomca, za izbrisanega, ampak da policija ne ve,
               kje je policist doma, dejansko doma, prijavljen je seveda pri kakšni bivši ženi, ali
               kje drugje, pa tam ne živi, se pravi, enostavno ni možno vročanje plačilnih nalogov.
               In lahko bi še naštevali.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa.</p>
               <p>Policija ne kadruje vse po vrsti. Obstajajo postopki po katerih se jemlje policiste
               v službo, obstaja šola, obstajajo pogoji. Je pa res, da smo vsi ljudje, tudi
               policisti, in napake se dogajajo. Naš namen je, da bi vsi policisti res razumeli, da
               so v službi naroda, da morajo predvsem varovati naše lastne državljane in državljanke
               in s tem osveščanjem in izobraževanjem bomo nadaljevali. Sem vesela, da ugotavljate,
               da so sicer med našimi vrstami v glavnem dobri in sposobni policisti.</p>
               <p>Kar se tiče konkretnega primera, spodletelega vročanja. Ta seveda ne more
               dokazovati, da nekdo na tem mestu ne stanuje. Ljudje hodijo v službe, po drugih
               opravkih in seveda policija vodi tudi postopke v zvezi s povračilom stroškov prevoza
               na delo, kjer so jasne pisne izjave od kje se policisti vozijo na delo. Evidence
               imamo jasne. Se pa lahko zgodi, tako kot pri vseh ostalih ljudeh, da policista ni
               doma in vročitev ni možna. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Dejan Levanič bo postavil poslansko vprašanje ministru.</p>
               <p>Izvolite.</p>
               <p>Proceduralni predlog imate?</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Ja. Jaz bi želel, ker je zadeva tako kompleksne narave in zelo pomembna, da bi v
               skladu z 246. členom to razpravo opravili enkrat na eni od sej Državnega zbora, kjer
               bi med drugim lahko tudi gospa ministrica postregla s podatki o sankcioniranju
               takšnih primerov: Koliko je bilo primerov, ko so jih sankcionirali. Ker po podatkih
               iz tiska so smešno nizke številke. Gre za nekih šest primerov, ko je bil sum
               utemeljen in to predstavlja nek procent in pol od vloženih pritožb. Čemur seveda ne
               verjamem, da je bilo vse tako in bi zato bilo dobro, da razpravo tudi z drugimi
               ministri opravimo. Kajti zadeva je takšna, poglejte, kateri od policistov je zgubil
               službo do zdaj? Razen, če je koga ubil ali pa tisti primer v Celju, ne vem, kaj je
               bilo, ali pa je tihotapil nek kokain preko italijanske meje. Drugače pa pri teh
               uslužbencih skoraj, da ne prihaja do tega, da bi lahko zgubili službo. V primerjavi z
               delavci v tovarni, ki za manjše prekrške zgubijo službo. Pa kaj govorim neumnosti.
               Danes zgubljajo službo tudi zaradi tega, ker so višek, ker so tehnološki višek, ker
               je kriza. V javnem sektorju pa ne gre to samo, gospa ministrica, na vas, ministrstvo
               mislim, gre na splošno za 200.000 zaposlenih v javnih službah. Ja kdo je pa zgubil
               danes službo zaradi tega, ker je delal prekrške, ker ni delal po pravilih, ker je
               ugled svojega podjetja oziroma v tem primeru službe, ministrstva, kazil v javnosti in
               tako dalje. Te zadeve tukaj, kot da ste privilegirana kasta v primerjavi z delavci,
               ki si težko služijo kruh v tovarni, pa jih delodajalci odpustijo samo zato ker so
               slabo v javnosti govorili o svoji firmi. Bog ne daj, o delodajalcu! V tem primeru, v
               javnih službah, pa poglejte, lahko se dogaja karkoli, lahko tudi čez vas, gospa
               ministrica, en policist nastopa prostaško, v javnosti govori, ne vem kaj, ker smo že
               slišali tudi dosti tega, pa mu ne morete nič, pa ga ne morete sankcionirati, kaj šele
               odpustiti. Zato je potrebna razprava, da se o teh zadevah enkrat dogovorimo dokončno,
               da bodo vsi državljani, vsi zaposleni v vseh sektorjih, enakopravno obravnavani. Ne
               pa recimo, da je javni sektor privilegiran glede odpuščanja, sankcioniranja v službi.
               Hvala za razumevanje.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca Mirana Györeka, da Državni zbor na naslednji seji
               opravi razpravo o odgovoru ministrice na njegovo poslansko vprašanje bo Državni zbor
               odločil v četrtek, 29. januarja 2009, v okviru glasovanj.</p>
               <p>Zdaj pa gospod Dejan Levanič, postavil bo poslansko vprašanje ministru za okolje in
               prostor.</p>
               <p>Prosim.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa gospod predsednik. Lep pozdrav ministrom in gospe ministrici.</p>
               <p>V poročilu varuhinje človekovih pravic lahko zasledimo, da so na področju
               stanovanjskih zadev prejeli veliko pozivov na pomoč s strani državljank in
               državljanov, najbolj pa izstopa dejstvo, da na problematiko, odprta vprašanja in
               nejasnosti pri izvajanju zakonodaje opozarjajo že nekaj let. Kljub nenehnemu
               opozarjanju ostaja stanje nespremenjeno, saj je država reševanje stanovanjskih
               vprašanj skoraj v celoti prepustila trgu in delovanju njegovih zakonitosti. Mlade
               družine in socialno šibkejše osebe imajo tudi za to zelo slabe možnosti za rešitev
               stanovanjskega vprašanja.</p>
               <p>Na drugi strani se mnoga gradbena podjetja danes v tem gospodarsko nenaklonjenem
               času soočajo z zmanjšanimi naročili. Zato je zelo pomembna reakcija države, ki ima to
               možnost, da s povečano investicijsko aktivnostjo zagotovi vnovično prosperiranje
               celotnega sektorja, tako na področju cestne infrastrukture kot na področju
               stanovanjskih novogradenj.</p>
               <p>Zato sprašujem ministra za okolje in prostor:</p>
               <p>Ali Vlada razmišlja o pospešitvi gradnje stanovanj v prihodnje?</p>
               <p>In:</p>
               <p>Ali Vlada načrtuje konkretne korake k vzpostavitvi sklada prehodnih najemnih
               stanovanj po zgledu Švedske kot je to zapisano v koalicijski pogodbi?</p>
               <p>Glede na to, da danes ministra ni in je upravičeno odsoten, bi prosil za ustni
               odgovor na naslednji seji. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Vito Rožej bo postavil poslansko vprašanje ministru za zdravje. Prosim.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo predsedujoči. Spoštovane kolegice in kolegi, spoštovani
               gospodje ministri. Spoštovani minister za zdravje, najbrž mi ni treba razlagati,
               kakšna je demografska slika Slovenije in v katero smer teče trend. Najbrž tudi
               nobenemu ni bolj jasno kot vam, spoštovani minister za zdravje, kaj staranje
               prebivalstva pomeni za zdravstveno blagajno in kakšen strošek je. Zato bi seveda jaz
               pričakoval, da bo kakršenkoli korak v smer novih generacij, ki bi spremenilo to
               demografsko sliko dobrodošel in spodbujen s strani države. Smo v letih, ko se
               rojevajo vnukinje in vnuki <q>"baby-boom"</q> generacije. Skratka v letih, ko je spet
               zaznati povečanje rojstev v Sloveniji, spet številka presega 20.000 rojstev na leto
               in tudi sam sem imel v preteklih dveh letih to čast in blagoslov, da sem dvakrat
               postal oče.</p>
               <p>Me je pa pri tem zelo veselem dogodku seveda zmotila ena reč. Namreč dejstvo, da sem
               moral ljubljanski porodnišnici za prisotnost ob porodu svojih dveh sinov plačati
               nadomestilo. Slovenske porodnišnice imajo različno prakso glede prisotnosti pri
               porodu. Povsod imajo praviloma tudi tečaje za bodoče očete za prisotnost pri porodu,
               kar je seveda koristno. Nekatere zahtevajo nadomestilo za prisotnost pri porodu,
               nekatere pa ne. Zato vas sprašujem, spoštovani minister za zdravje, ker vemo, da
               prisotnost očeta ali pač kogarkoli znanega, bližnjega pri porodnici vpliva pozitivno
               na porodnico in najbrž tudi na kasnejši odnos očeta z otroci in tako naprej, vas
               sprašujem:</p>
               <p>Se vam zdi upravičeno, da nekatere porodnišnice za to zahtevajo denarno nadomestilo?
               Oziroma drugače:</p>
               <p>Ali vi vidite kje zakonsko podlago za takšno ravnanje?</p>
               <p>Vnaprej hvala za odgovor.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Spoštovani predsedujoči. Spoštovani poslanec, vse vaše ugotovitve, ki jih kot
               obrazložitev vprašanja navajate, moram v celoti potrditi in z vami soglašati. Najbrž
               smo vsi veseli, da nataliteta v Sloveniji raste, kot ste ugotovili. Sam soglašam z
               vami, da je prisotnost očeta pri porodu pozitivno tako za mati, ki rodi, kot za prvi
               stik z otrokom. Vendar moram ugotoviti, da prisotnost očeta ali katerekoli druge
               osebe, ki jo lahko mati povabi k porodu, to je njena pravica, ni pravica iz obveznega
               zdravstvenega zavarovanja. Zato je tiste porodnišnice, ki to storitev zaračunavajo ne
               zaračunavajo nezakonito. Se pravi, prisotnost očeta; in je sedaj nepotrebno, da vam
               razlagam, kaj ste na tečaju dobili, kakšni stroški so v porodnišnici, da sta pri tem
               potrebni posebna postelja in posebna soba, da gre za samostojni porod; so nekatere
               dodatne storitve, nekateri dodatni stroški, ki niso pravica iz obveznega
               zdravstvenega zavarovanja, zato zaračunavanje tovrstne storitve ni v nasprotju z
               obstoječo zakonodajo. Kolikor sem lahko še tekom današnjega dopoldneva preveril je ta
               strošek zaračunan v večini izmed 14 slovenskih porodnišnic.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želite še dopolnilni odgovor? Izvolite.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za odgovor. Če je temu tako, da so stroški nekje opravičljivi, drugje pa
               so porodnišnice humanejše, v redu, naj bo temu tako. Sami pravite, da to ni pravica,
               ki bi izhajala iz obveznega zdravstvenega zavarovanja. Jaz vas na tem mestu prosim in
               apeliram na vas,da bi to postala pravica iz obveznega zdravstvenega zavarovanja. Jaz
               se, recimo, hipotetično spomnim tudi drugih primerov, ko je prisotnost svojcev pri
               bolniku zelo zaželena, nujna, pri umirajočih, denimo. Pa nisem prepričan, da
               bolnišnice svojcem umirajočih zaračunavajo prisotnost. To bi se, najbrž da, zdelo
               absurdno. Ampak mislim, da je situacija tako na začetku kot na koncu življenja
               identična. In da bi to moralo biti nekaj, kar bi država omogočila vsakemu državljanu.
               Upam, da boste kakšen korak naredili tudi v to smer. Da bodo skratka ti prihodi in
               odhodi enakovredni in enako, bom rekel, skupnostni, družinski, če hočete. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Naslednji je gospod Andrej Magajna, ki bo postavil poslansko vprašanje ministru za
               visoko šolstvo, znanost in tehnologijo.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani zbor! Kolegica in kolegi!</p>
               <p>Študentski dom in kulturni center Korotan na Dunaju je stičišče slovenskega
               znanstvenega, visokošolskega in kulturnega življenja v avstrijski metropoli.
               Poslansko vprašanje se navezuje na predhodno pobudo, ki sem jo na Vlado naslovil 9.
               januarja in se nanaša na obveznost države Slovenije do odkupa centra Korotan na
               Dunaju. Ministrstvo za visoko šolstvo, znanost in tehnologijo sprašujem:</p>
               <p>Ali je v zvezi z nakupom razmišljalo tudi o SAZU, Slovenski akademiji znanosti in
               umetnosti?</p>
               <p>Vlada oziroma pristojna ministrstva se že več let ukvarjajo s sedanjo lastnico
               Mohorjevo družbo v Celovcu za odkup študentskega doma. Kljub zagotovljenim sredstvom
               v državnem proračunu in večkratnim pozivom delovnih teles Državnega zbora in
               Državnega sveta k hitri rešitve zadeve, je Vlada trikrat umaknila to tematiko z
               dnevnega reda. V koalicijskem sporazumu nove vlade, torej 2008-2012, se partnerji
               zavezujejo, da bo Slovenija odkupila dom Korotan na Dunaju. Ne glede na to, da bo
               sredstva v vsakem primeru zagotavljala Vlada, je zelo umestno in primerno
               razmišljati, da bi kot lastnik, ki mora biti po avstrijski zakonodaji opredeljen,
               namesto Vlade kot takšne nastopala Slovenska akademija znanosti in umetnosti. S tako
               odločitvijo bi pridobili primernega titulanta ne samo zaradi formalnih razlogov
               temveč tudi vsebinskih in simboličnih. Torej, sprašujem gospoda ministra:</p>
               <p>Ali se o tej opciji razpravlja kot želeni in možni varianti?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Hvala lepa, predsedujoči. Poslanci in poslanka! Rešitev tega vprašanja, vprašanja
               lastniškega in tudi sicerjšnjega statusa študentskega doma Korotan se vleče že vrsto
               let. Pravzaprav poteka komunikacija med Mohorjevo družbo, ki nastopa kot lastnica in
               različnimi ministrstvi oziroma Vlado Republike Slovenije od leta 2002. Dobilo je to
               dogovarjanje v zadnjih letih, od 2005 do 2007 precejšnjo dinamiko, sproženi so bili
               posamezni postopki tudi pravna preoblikovanja na podlagi zahtev slovenske strani,
               kakšen naj bo pravzaprav predmet tega dogovora, ali naj se kupuje objekt, ali naj se
               kupuje s kompletno dejavnostjo podjetij, ki ima v lasti tudi objekt. Žal do zaključka
               tega dogovora ni prišlo. Mi želimo nadaljevati v iskanju rešitve in želimo, da do nje
               čim prej pride in tukaj bi želel poudariti, da ne gre samo za študentski dom, kot ste
               sami rekli, je ta Korotan pravzaprav neko pomembno stičišče tako kulturnega
               znanstvenega, visokošolskega in tudi sicer slovenskega življenja v avstrijski
               metropoli in si zasluži pri razmisleku o tem, kako rešiti ta problem in zagato, v
               kateri se je pravzaprav tudi zaradi dejanj slovenske strani znašla Mohorjeva družba.
               Kako problem rešiti? K razmisleku o tem želimo pritegniti več resorjev. Sam sem že
               dal iniciativo. V kratkem se srečamo s predstavniki Ministrstva za visoko šolstvo,
               znanost in tehnologijo, Ministrstva za kulturo, Ministrstva za zunanje zadeve in tudi
               Ministrstva za Slovence po svetu, akademikom Žekšem, da natančno proučimo dosedanje
               postopke, vidimo kje in zakaj so obstali, kakšne so danes možnosti, katere bi bila
               najhitrejša pod, da gremo potem s predstavniki Mohorjeve družbe v konkretne razgovore
               o tem, kako najhitreje priti do cilja. Skratka, pri vsem tem razmisleku ne gre samo
               za nakup, gre tudi za vprašanje naslednjega koraka, vsebine, upravljanja vsega
               tistega, kar mora lastnik, če Slovenija to postane, zagotavljati v nadaljevanju. In
               ideja, da bi bila titular tega nakupa Slovenska akademija znanosti in umetnosti se
               sicer v teh dokumentih, kolikor sem jih proučil, ni nikjer doslej pojavila. Bila je
               ustno omenjena v nekih razgovorih, to je informacija do katere sem prišel. Vsekakor
               je to ena od opcij, o katerih velja razmisliti v sodelovanjem s SAZU-jem, ki mu česa
               takšnega ni mogoče naložiti. Verjetno pa bi se v skrbi za nacionalno identiteto in za
               krepitev komponent, ki jih pravzaprav opredeljuje ta center in za katere v veliki
               meri tudi skrbi SAZU, našel interes tudi SAZU. Vendar, to bo ena od opcij v nekem
               dialogu, tudi s SAZU-jem jo bomo preverili. V vsakem primeru pa moramo najprej
               proučiti to, do sedaj prehojeno, precej nesrečno prehojeno in malce zastalo,
               iztirjeno pot iskane rešitve, potem pa najti najprimernejšo obliko. To je, kot ste
               omenili, ena od možnosti, ki je ne izključujem.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Silven Majhenič bo postavil poslansko vprašanje ministru za pravosodje.</p>
               <p>Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Spoštovani gospod minister, v slovenskih zaporih iz leta v leto narašča število
               obsojencev in pripornikov, ki jim javni gospodarski zavodi v sistemu Uprave Republike
               Slovenije za izvrševanje kazenskih sankcij niso sposobni zagotoviti dela, ki je poleg
               izobraževanja najpomembnejši element v procesu resocializacije. Ker se ustanovitev
               javnega gospodarskega zavoda v zaporskem sistemu ni pokazala kot ustrezna rešitev za
               zaposlovanje obsojencev, saj nekateri ne morejo kriti niti stroškov obratovanja, je
               prišlo do začetka procesa vprašljive privatizacije javnih gospodarskih zavodov,
               zavoda Pohorje Dob pri Mirni, ki je namenjen zagotavljanju dela obsojencem največjega
               slovenskega zapora, kjer kazen prestaja 500 najnevarnejših obsojencev v naši državi.
               Vlada Republike Slovenije je kot lastnica podjetje Javni gospodarski zavod Pohorje,
               privatizira in ustanavlja podjetje, v katerem bo zaposlovala zapornike z Doba. Po
               mojih informacijah bo partner slovenske države in večinski solastnik novega podjetja
               nemško podjetje, ki ga v vseh poslih zastopa upokojeni direktor podjetja Pohorje
               Mirna, gospod Milovan Papež. Znano je, da je bilo svoje čase podjetje edini zelo
               uspešni proizvajalec gasilnih armatur na območju Balkana in bivše skupne države.
               Javni gospodarski zavod Pohorje, Dob pri Mirni, trenutno zaposluje 67 delavcev in
               tudi okoli 200 zapornikov. V novi privatizirani družbi z omejeno odgovornostjo, v
               večinski lasti nemškega družbenika, pa bo za zapornike zagotovljenih samo še 60
               delovnih mest, zato sprašujem:</p>
               <p>Kje bo delalo ostalih več kot 300 delovno sposobnih obsojencev?</p>
               <p>In:</p>
               <p>Ali se vam ne zdi, da je prodaja zdravega dela podjetja škodljiva?</p>
               <p>Kot je znano, je država v sanacijo tega podjetja vložila kar veliko denarja. In ko
               že govorimo o denarju, bi vprašal:</p>
               <p>Kako je mogoče, da je Vlada v lanskem letu, oktobra, namenila pravosodnemu
               ministrstvu za adaptacijo počitniškega doma na Rabu več kot 1,6 milijona evrov, kljub
               temu, da v pravosodju ni denarja za širjenje kapacitet in posodabljanje zaporov, za
               delavce pa ni denarja niti za zaščitna sredstva?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa. Spoštovani!</p>
               <p>Zahvaljujem se za vprašanje, ki je več kot relevantno in tudi aktualno, glede na to,
               da se pripravljamo na oblikovanje rebalansa proračuna za leto 2009.</p>
               <p>Glede prvega dela vprašanja vam lahko povem samo to, da so vaše informacije
               pravilne, da na ministrstvu zdaj proučujemo to situacijo, da smo v pogovorih z vsemi
               vpletenimi akterji v tej zadevi, da ni še sprejeta nobena odločitev. Da so posledice
               lahko sicer dobre za proračun, glede na to, da ta javnogospodarski zavod posluje s
               kar precej veliko izgubo, da pa na drugi strani težko uravnotežimo te posledice z že
               omenjeno izgubo zaposlitve za dobršen del zaprtih obsojencev. Tako da vam, na žalost,
               v tem trenutku ne morem dati dokončnega odgovora, kakšno odločitev bo tu moč
               sprejeti. Odvisno je seveda od konkretnih dogovorov, nenazadnje tudi dogovorov z
               nemškim pogodbenim partnerjem. Žal mi je, da mi pravzaprav zastavljate vprašanje o
               zadevi, na katero kot minister nimam vpliva, gledano nazaj. Kar pa se tiče razmer za
               naprej, si bom kot minister maksimalno prizadeval, da se zagotovi tisto, kar sicer
               zakon obsojencem zagotavlja. Torej, da jim država v času, ko prestajajo kazen,
               zagotovi tudi ustrezno delo, če to želijo.</p>
               <p>Glede drugega dela vašega vprašanja. Kako in ali sploh bo možno zagotoviti sredstva
               za normalno poslovanje zavodov za prestajanje kazni, zapora, vam lahko zagotovim, da
               se pripravljamo na ustrezna usklajevanja v zvezi s pripravo rebalansa proračuna, da
               so dejansko tu potrebna precejšnja dodatna sredstva tako za materialne stroške kot za
               plače zaposlenih in da bi si seveda želeli tudi določenih izboljšav na področju
               investicij. Tisto, kar lahko zagotovim v tem trenutku je, da smo že dosegli dogovor z
               Ministrstvom za javno upravo, ki pa ga mora še potrditi Vlada, da se bo glede
               zaposlovanja osebja v zavodih vzpostavila izjema, taka kot je sicer predvidena tudi
               za zaposlene v Policiji in vojski, torej uprava za izvrševanje kazenskih sankcij.
               Izjema v tem smislu, da ne bi prišlo do predvidene 2% krčitve letnega kadrovskega
               načrta.</p>
               <p>In glede počitniških kapacitet. Tudi v tem primeru sem bil kot minister seznanjen s
               to nesrečno zgodbo o počitniškem domu na Rabu. Vse kar lahko v zvezi s tem povem je
               to, da Ministrstvo za pravosodje tega objekta seveda ne potrebuje in da iz
               dokumentacije ni razvidno, zakaj ga je sploh pridobivalo. Da smo se že dogovorili z
               Ministrstvom za javno upravo, ki na centralni ravni upravlja s premoženjem, da
               prevzame ta objekt v upravljanje. Tudi v tem primeru pa moram z obžalovanjem
               ugotoviti, da je prišlo do močne obremenitve proračunskih sredstev za leto 2009,
               kajti bivši pravosodni minister Šturm je devet dni preden nam je dal posle, sklenil
               pogodbo za financiranje posebnega projekta in vrednost tega projekta je 42.000 evrov.
               Po tej pogodbi naj bi bilo torej izplačanih še 42.000 evrov. Skratka, govorim samo o
               stanju, ki sem ga kot minister podedoval.</p>
               <p>Lahko vam pa zagotovim, da jaz kot minister v ta počitniški dom in tudi kakšno drugo
               podobno kapaciteto ne nameravam nameniti in predlagati porabe niti enega evra.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na drugi krog poslanskih vprašanj. Prvi je na vrsti dr. Vinko
               Gorenak. Postavil bo poslansko vprašanje ministru za pravosodje. Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Spoštovani gospod minister! Kljub tem da je že pozna ura, vas bom
               vendarle vprašal takole:</p>
               <p>Vlada Republike Slovenije je 25. aprila leta 2008 sprejela sklep o ustanovitvi
               javnega zavoda, poudarjam javnega zavoda, Študijski center za narodno spravo. Za
               tiste, ki ne poznate zadeve, naj rečem, da javni zavod študijski center za narodno
               spravo je bil v bistvu ustanovljen za uresničevanje javnega interesa na področju
               znanosti, izobraževanja in kulture. Opravlja temeljne in pomembne organizacijske,
               razvojne, svetovalne, koordinacijske, izobraževalne in druge naloge na področju
               narodne sprave in proučuje vse, poudarjam vse, totalitarizme prejšnjega stoletja. Ob
               tem velja poudariti, da je z ustanovitvijo navedenega centra država Slovenija sledila
               srednje - in vzhodnoevropskim državam in je kot ena zadnjih ustanovila tovrstni
               center. Seveda govorim o državah, ki imajo tovrstno zgodovinsko izkušnjo. Te države
               opravljajo zelo podobne naloge. Vlada je predvidela tako kot v primeru ustanavljanja
               vseh drugih javnih centrov ali pa podobnih javnih centrov sredstva za izplačilo plač,
               da bodo ta sredstva prišla v prehodnem obdobju iz sredstev Ministrstva za pravosodje,
               seveda do prvega rebalansa oziroma do sprejetja novega proračuna. Kljub temu pa z
               obžalovanjem lahko ugotavljamo, da, vsaj tako poročajo mediji, ti ljudje 5. januarja
               letošnjega leta niso dobili plač. To se je zgodilo prvič v zgodovini, da nekdo v
               širšem javnem sektorju, govorim seveda primerjalno, ni dobil plač.</p>
               <p>Sami ste 14. januarja pojasnili, da je to nekako posledica, vsaj tako sem jaz
               razumel, vaše odločitve. Dejali ste, to me je zmotilo, zato tudi postavljam poslansko
               vprašanje, <q>"da gre za privatizacijo dela ministrstva"</q>. Gospod minister, gre za javni
               zavod in ne za zasebni zavod. To je temeljni razlog, zakaj se oglašam. Seveda se mi
               zdi pomembno tudi to, da na ta način pritiskate v bistvu na zaposlene.</p>
               <p>Sprašujem pa naslednje:</p>
               <p>Zakaj je prišlo do zamude pri izplačilu plač? Ali boste v prihodnje zagotovili, da
               se bodo izplačevale?</p>
               <p>In zadnje: Ali bo nov proračun oziroma rebalans zagotovil normalno izplačilo plač?
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister imate besedo.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa. Razumem zaskrbljenost v zvezi s tem primerom in obžalujem ta nesrečni
               pripetljaj. Dejansko je prišlo do zamika. Pravzaprav Ministrstvo za pravosodje ne
               nakazuje plač, ampak samo refundira vložene zahtevke za plače. Plače neposredno
               izplačuje ta javni zavod. Jaz sem takoj po nastopu mandata ministra za izvrševanje
               vseh pogodbenih obveznosti, in tudi v tem primeru gre za izvrševanje pogodbe med
               ministrstvom in javnim zavodom, pooblastil generalno sekretarko pravosodnega
               ministrstva. Sam pa kot minister nisem imel in nimam nobenih operativnih zadolžitev s
               financiranjem po pogodbah. Zato v temu delu zavračam to trditev, da sem jaz povzročil
               ali celo odredil, da je prišlo do takšne situacije. Ko sem bil obveščen in obveščen,
               sem bil o tem primeru neposredno s strani direktorice omenjenega javnega zavoda, da
               je prišlo do tega zapleta, sem takoj zahteval poročilo generalne sekretarke, ga tudi
               dobil in istočasno tudi odredil, da realizira to refundacijo. Iz njenega poročila
               izhaja, da je šlo v bistvu za nesporazum. Pogodba med Ministrstvom za pravosodje in
               Študijskim centrom je napisana tako, da določa različne roke, v katerih je potrebno
               predložiti zahtevek za refundacijo plač in realizirati to refundacijo. Pri plačah je
               določen petnajstdnevni rok, pri materialnih stroških pa tridesetdnevni rok. In ker je
               šlo šele za drugo refundacijo po vrsti, ker je bil ta center ustanovljen šele tik
               pred iztekom lanskega leta, je tu očitno prišlo do tega spregleda. Zaradi tega in
               izključno zaradi tega se je zgodil ta zamik, ki je bil takoj potem odpravljen.</p>
               <p>Ministrstvo za pravosodje bo zato v bodoče skrbno pazilo, da bo izpolnjevalo svoje
               pogodbene obveznosti v rokih tako glede plač kot tudi glede materialnih stroškov,
               seveda vse bo v upoštevanju veljavnega normativnega okvira.</p>
               <p>Kar pa se tiče drugega dela vprašanja, torej vprašanja ki se nanaša na financiranje
               tega zavoda v bodoče in predvsem njegovega samostojnega proračunskega statusa, tu pa
               moram pojasniti, da so pravne osebe, ki so organizirane v takšni organizacijski
               obliki, kot je omenjeni Študijski center za narodno spravo, torej kot javni zavod,
               kjer je ustanovitelj in lastnik država, da so po zakonu samo posredni proračunski
               porabniki, da tu zakon ne omogoča takšnega statusa zavoda, da bi bil lahko neposreden
               proračunski in samostojen proračunski uporabnik. To vprašanje ureja Zakon o javnih
               financah v peti točki 3. člena. O tem vprašanju smo se posebej posvetovali tudi z
               Ministrstvom za finance, ki ima enako mnenje. In to mnenje v bistvu zdaj
               povzemam.</p>
               <p>Ministrstvo za pravosodje si bo prizadevalo in je že začelo postopek, da se odpre
               nova proračunska postavka Študijskega centra znotraj Ministrstva za pravosodje,
               znotraj njegovega proračuna, da bo tudi na ta način poslovanje tako ministrstva kot
               centra optimalno in transparentno. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite dopolnitev.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Jaz sem kar pomirjen in zadovoljen z vašim odgovorom. Tisto, kar sem pa
               povzel, da bi naj bila to vaša odločitev, tisto sem iz medijev bolj razbral kot pa
               kaj drugega. Pa verjamem, sem zadovoljen. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>In končno še gospod Gvido Kres, ki bo postavil poslansko vprašanje ministru brez
               resorja, odgovornemu za področje odnosa med Republiko Slovenijo in avtohtono
               slovensko narodno skupnostjo v sosednjih državah ter med Republiko Slovenijo in
               Slovenci po svetu. Izvolite.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovana ministra, spoštovani kolegici,
               kolegi! Imam vprašanje za gospoda Boštjana Žekša.</p>
               <p>V zaskrbljenosti po usodi njihovega nadaljnjega delovanja so se name obrnili
               predstavniki uredništva Galeba in knjižnih izdaj iz Trsta. Tukaj imam celo eno
               revijo, ki so mi jo dali, simpatično revijo Galeb. Skrbi jih, da bodo po 55-ih letih
               izdajanja revije, ki je namenjena otrokom slovenskih družin v zamejstvu in matični
               državi Republiki Sloveniji zaradi zmanjšanja denarnih sredstev, namenjenih delovanju
               manjšine, morali celo prenehati z izdajanjem omenjene revije in ostalih publikacij,
               ki jih izdajajo v okviru svojega uredništva.</p>
               <p>Moram povedati, da se ob tej priložnosti zahvaljujejo že za dosedanjo pomoč Vlade
               Republike Slovenije pri izdajanju te publikacije, ker se sofinancira preko Urada
               Vlade Republike Slovenije za Slovence v zamejstvu in po svetu. Vendar pa so v tem
               času nastopile nove okoliščine.</p>
               <p>V okviru namere sosednje države Republike Italije o zmanjšanju denarnih sredstev
               namenjenih za delovanje slovenske manjšine v Italiji, me torej zanima: Kakšne so
               zadnje informacije glede posledic te namere italijanske vlade?</p>
               <p>Kako namerava Vlada Republike Slovenije pomagati prizadetim društvom in
               organizacijam v sosednji državi, če bo do omenjenega drastičnega zmanjšanja sredstev
               dejansko tudi prišlo?</p>
               <p>Naj spomnim, da smo na komisiji večkrat diskutirali, da je potrebno Slovence v
               zamejstvu in po svetu vključiti v naš enoten kulturno-gospodarski prostor in jaz
               mislim, da je zdaj že ena izmed priložnosti, da se v tej nameri tudi izkažemo.</p>
               <p>Ustni odgovor pa pričakujem na eni izmed naslednjih sej od gospoda ministra. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zahvaljujem se predsedniku Vlade, ministricam in ministrom za podane
               odgovore.</p>
               <p>S tem zaključujem to točko dnevnega reda in hkrati prekinjam 2. sejo Državnega
               zbora, ki jo bomo nadaljevali jutri ob 10. uri. Lahko noč! <stage type="time">(SEJA JE BILA
                  PREKINJENA 26. JANUARJA 2009 OB 20.20.)</stage>
               </p>
            </sp>
         </div>
      </body>
   </text>
</TEI>