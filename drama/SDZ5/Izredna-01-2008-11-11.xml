<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Izredna-01-2008-11-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6B4B1C2CBF593617C125750B003AF8C0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=6B4B1C2CBF593617C125750B003AF8C0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-01-2008-11-11.DZ" n="01">
               <name>Izredna</name>
               <date when="2008-11-11"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-01-2008-11-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 1. izredne seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 13.00.</stage>


            <sp xml:id="SDZ5-Izredna-01-2008-11-11.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 1. izredne seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospod Aleksander Ravnikar, gospod Janez Janša, gospod Franc Pukšič in gospod France
               Cukjati.</p>
               <p>Kot vidite, je z nami tudi nova generalna sekretarka gospa Mojca Prelesnik.</p>
               <p>Vse prisotne lepo pozdravljam!</p>
               <p>Prehajamo na <title>4. TOČKO DNEVNEGA REDA - OBRAVNAVA PREDLOGA ZAKONA O SPREMEMBI IN
                  DOPOLNITVI ZAKONA O BANČNIŠTVU, NUJNI POSTOPEK.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona. Gospod minister, izvolite.</p>
            </sp>
            <sp xml:id="SDZ5-Izredna-01-2008-11-11.sp2">

               <speaker>DR. ANDREJ BAJUK:</speaker>

               <p>Spoštovani predsedujoči, gospod predsednik Državnega zbora, spoštovane poslanke in
               poslanci ter vsi ostali, ki sodelujete na današnji seji Državnega zbora!</p>
               <p>Predlog novele zakona o bančništvu je Vlada Republike Slovenije potrdila na svoji
               seji dne 14. oktobra 2008 in ga posredovala v Državni zbor v obravnavo po nujnem
               postopku. Dovolite mi, da v nadaljevanju predstavim bistvene rešitve iz tega predloga
               zakona.</p>
               <p>Predlog zakona predstavlja preventivni odziv na trenutno nepredvidljivost finančnih
               trgov in sledi sklepom, sprejetim na Ecofinu finančnih ministrov držav Evropske unije
               v Luksemburgu 7. 10. 2008, ko je potekala podrobna razprava o kratkoročnih odzivih na
               krizo na finančnih trgih in je bil sprejet dogovor, da bodo države članice za obdobje
               najmanj enega leta povečale obseg jamstva za vloge varčevalcev na minimalno 50.000
               evrov oziroma tudi na več, če bo potrebno. Razvoj dogodkov je nedvoumno dokazal, da
               je z vidika stabilnosti našega bančnega sistema treba ukrepati takoj. V zadnjih dneh
               meseca septembra je irska vlada uvedla časovno omejeno 100% jamstvo za depozite v
               domačih bankah na svojem ozemlju. Sledili so popravki, med katerimi je najbolj
               pomemben ta, da so takšno jamstvo razširili na vse bančne ustanove na svojem
               teritoriju. V nedeljo, 5. oktobra 2008, je nemška vlada oznanila enak pristop. Na
               sejah finančnih ministrov Evroskupine in Ecofina 6. in 7. oktobra v Luksemburgu so
               bili sprejeti že omenjeni sklepi. Nemška vlada pa je 7. oktobra pozno popoldan
               potrdila svoje že napovedano stališče. Naslednji dan, 8. oktobra, je v dopoldanskih
               urah avstrijska vlada sprejela sklep, ki je bil v naslednjih dneh tudi uzakonjen, in
               sicer 100% jamstva vseh bančnih depozitov na njenem ozemlju. Taistega dne ob 20. uri
               pa sva z gospodom guvernerjem Banke Slovenije po podrobnem in neposrednem
               posvetovanju s predsednikom Vlade napovedala enak ukrep tudi na Slovenskem. Podatki
               nedvoumno kažejo, da do potencialnih sprememb v strukturi depozitov pri nas ni prišlo
               in da je sama napoved delovala nadvse učinkovito. V prihodnjih dneh je Vlada sprejela
               predlog zakona, ki je danes predmet vaše obravnave. Cilj predloga zakona je okrepiti
               nivo varovanja varčevalcev in zagotoviti primerne konkurenčne pogoje za poslovanje
               bank s sedežem v Republiki Sloveniji. Glavni namen sprejetja zakona je izogniti se
               padcu zaupanja varčevalcev v slovenski bančni sistem. Predlog zakona tudi sledi
               ukrepom, ki so jih sprejele sosednje države, in sicer tudi z namenom izenačenja
               oziroma izboljšanja konkurenčnih pogojev poslovanja bank s sedežem v Republiki
               Sloveniji nasproti podružnicam bank držav članic EU.</p>
               <p>Predlog zakona je včeraj obravnaval Odbor za finance in monetarno politiko, ki je
               sprejel določene predloge amandmajev. Čeprav se ohranja dosedanja obveznost bank, da
               jamčijo za izplačilo posamezne zajamčene vloge do neto višine do 22 tisoč evrov,
               predlog predvideva, da Republika Slovenija jamči tudi v primeru, če banke s sedežem v
               Republiki Sloveniji ne morejo zagotoviti zadostnih sredstev za izplačilo zajamčenih
               vlog, pri čemer takšno situacijo ugotovi Banka Slovenije, ki poda predlog, da v tem
               primeru jamči Republika Slovenija. Bistveni del predloga pa je uvedba neomejenega
               jamstva za neto bančne vloge upravičencem po 310. členu Zakona o bančništvu. Predlog
               zakona določa, da se za preostanek zajamčene vloge pri banki, nad katero je bil začet
               stečajni postopek, v kolikor neto stanje vloga upravičenca iz 310. člena tega zakona
               presega 22 tisoč evrov, jamči Republika Slovenija. Izrecno se določa tudi, da
               spremenjeni način jamstva za bančne vloge velja do 31. 12. 2010. Ministrstvo za
               finance pa se zavezuje, da v letih 2009 in 2010 v sodelovanju z Banko Slovenijo
               preuči razmere na finančnem trgu. Na podlagi ugotovljenih razmer lahko Vlada
               Republike Slovenije nato predlaga spremembo zakona, s katerim se na ustrezen način
               spremeni višina jamstva oziroma obdobje veljavnosti tega jamstva. O stanju na
               finančnem trgu in morebitnih sprejetih ukrepih bo Vlada Republike Slovenije poročala
               Državnemu zboru, in sicer najmanj enkrat vsake tri mesece.</p>
               <p>Menimo, da je zakon dobra podlaga za primerljivo raven zaščite varčevalcev in da bo
               tudi pripomogel k ohranjanju in krepitvi zaupanja v slovenski bančni sistem. Zato
               predlagam, da Državni zbor novelo zakona sprejme.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Besedo dajem predsedniku mag. Antonu Ropu za predstavitev poročila odbora.</p>
            </sp>
            <sp xml:id="SDZ5-Izredna-01-2008-11-11.sp4">

               <speaker>MAG. ANTON ROP:</speaker>

               <p>Spoštovane poslanke, poslanci.</p>
               <p>Odbor za finance in monetarno politiko je v okviru 1. nujen seje dne 10. 11. 2008
               obravnaval Predlog zakona o spremembi in dopolnitvi Zakona o bančništvu, ki ga je
               Državnemu zboru predložila Vlada Republike Slovenije.</p>
               <p>Osnovni cilj predloga zakona je, da kljub zaostrenim globalnim finančnim razmeram
               zagotovimo zadostni nivo varovanja varčevalcev ob sočasni zagotovitvi primernih
               konkurenčnih pogojev za poslovanje bank s sedežem v Republiki Sloveniji in s tem
               krepitev zaupanja varčevalcev v slovenski bančni sistem. Ob tem predlogu zakona
               nastopa osnovno načelo zagotavljanja neomejenega, neomejenega varstva za bančne
               vloge, zagotavljanje konkurenčnih pogojev poslovanju bank in hranilnic s sedežem v
               Republiki Sloveniji, ohranjanje in krepitve zaupanja v slovenski bančni sistem.</p>
               <p>Upoštevajo sklep Ecofina in sprejete vložene amandmaje. Dopolnjen predlog zakona, ki
               je pred vami, predvideva veljavnost neomejenega jamstva najmanj do 31. 12. 2010.
               Ministrstvo pristojno za finance, bo po predlogu zakona v letu 2009 in 2010 v
               sodelovanju z Banko Slovenijo preučilo razmere na finančnem trgu in bo na podlagi
               ugotovljenih razmer predlagalo ustrezne spremembe zakona, v kolikor bo to potrebno in
               smiselno. O stanju na finančnem trgu in morebitnih sprejetih ukrepih bo sicer Vlada
               Republike Slovenije po predlogu tega zakona poročala Državnemu zboru Republike
               Slovenije, najmanj enkrat na vsake tri mesece po uveljavitvi tega predloga
               zakona.</p>
               <p>Odboru je bilo posredovano mnenje Zakonodajno-pravne službe Državnega zbora, ki je
               predloženo besedilo preučila s stališča skladnosti z Ustavo, pravnim sistemom in v
               zakonodajno-tehničnem pogledu. V okviru splošnih pripomb ZPS, poleg omembe potrebne
               korekcije naslova, izpostavlja nejasnost oziroma vsebinsko nedoločenost uvedenih
               rešitev in predlaganih rešitev. Na tej podlagi je odbor na pobudo koalicijskih
               poslanskih skupin SD, Zares, LDS in DeSUS v dodatnem delovnem gradivu obravnaval
               predloge za amandmaje odbora k 1., 2., 3., in 4. členu zakonskega predloga in jih
               tudi sprejet. Izmed kvalificiranih predlagateljev je dne 10. 11. Poslanska skupina
               SDS vložila amandma k 2. členu zakonskega predloga in Odbor je amandma sprejel. Glede
               na sprejete amandmaje, je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, v katerem so sprejeti
               amandmaji vključeni. Dopolnjeni predlog zakona je sicer sestavni del tega
               poročila.</p>
               <p>Spoštovane poslanke, poslanci. Ocenjujem, da je Predlog zakona o spremembi in
               dopolnitvi Zakona o bančništvu, ki je pred nami, ustrezen in dober začasni sistemski
               odgovor na izzive in probleme, s katerimi se v tem času soočajo slovenske banke.
               Odgovor, ki slovenskim varčevalcem, slovenskim državljankam in državljanom jasna
               sporoča. Sporoča, da so njihove vloge varne in da za njih v neomejenem obsegu jamči
               država. Slovenija se s tem pridružuje večini članic Evropske unije, ki so se nemudoma
               in ustrezno odzvale na globalno krizo finančnega sistema. Predlagam, da predlog
               zakona podpremo. Hvala.</p>
            </sp>
            <sp xml:id="SDZ5-Izredna-01-2008-11-11.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima dr. Matej
               Lahovnik v imenu Poslanske skupine Zares.</p>
            </sp>
            <sp xml:id="SDZ5-Izredna-01-2008-11-11.sp6">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci, spoštovani gospod predsednik! V Poslanski
               skupini Zares bomo predlog omenjenega zakona podprli. Menimo, da so razmere takšne,
               posebej na mednarodnih finančnih trgih, da je potrebno, da slovenska država pošlje
               jasno sporočilo, da so bančne vloge v slovenskih bankah popolnoma varne. Tudi zato
               podpiramo predlog zakona, ki uvaja popolno jamstvo države nad bančnimi vlogami,
               pozitivno ocenjujemo tudi stališče oziroma sklep odbora, ki je zadolžil Ministrstvo
               za finance, da bo v letih 2009 in 2010 skupaj z Banko Slovenije preučilo razmere in
               po potrebi ukrepalo, kajti trenutno velja veljavnost zakona do konca leta 2010.
               Podoben zakon so sprejele tudi nekatere druge države, sosednje države, in če želimo,
               da bančne vloge ne odtekajo v tujino in da ima prebivalstvo zaupanje v slovenski
               bančni sistem, potem je takšno jamstvo nujno in verjamem, da bo pripomoglo k še večji
               stabilnosti slovenskega finančnega sistema, zato bomo v Poslanski skupini Zares
               predlog omenjenega zakona tudi podprli. Hvala.</p>
            </sp>
            <sp xml:id="SDZ5-Izredna-01-2008-11-11.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Vili Rezman v imenu Poslanske skupine DeSUS.</p>
            </sp>
            <sp xml:id="SDZ5-Izredna-01-2008-11-11.sp8">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem. Naj še jaz sporočim kratko stališče
               Poslanske skupine DeSUS, ki podpira vladno namero, da z nujnim postopkom čim prej
               pridemo do ukrepov, ki bodo olajšali sedanje razmere in ki bodo zagotavljali tisto,
               kar je osnovni namen. Osnovni namen je, da se zagotovi čim večja varnost teh vlog in
               hkrati s tem zaupanje vlagateljev v bančni sistem in sicerjšnji sistem in da se
               omogoči ustrezna konkurenčnost bankam s sedežem v naši državi. Pri tem je treba reči
               ali opomniti, da je to, kar se predvideva, v resnici preventivno ukrepanje, ki sledi
               nekaterim drugim ukrepom, kakor je bilo povedano že v naši soseščini, zato da bi se
               preprečilo morebitno poglabljanje krize, zato, da bi se preprečilo morebitno
               vzpostavljanje nezaupanja in tudi zato, da bi zagotovilo večjo varnost in
               konkurenčnost našega okolja, kakor je bilo nekajkrat danes že povedano. Presečno
               stanje, kakršnega danes poznamo, je takšno, da pri nas ni nekega velikega nezaupanja
               v sistem, o katerem govorimo. Da pri nas ni bilo prebega vlog, da torej ni bilo
               odliva in da ker gre v principu za občutek naših vlagateljev, za neko relativno
               varnost in zaupanje v sistem, kakršnega pri nas imamo. Treba se je potruditi, da ne
               bi morebiti mi s kakšnimi napačnimi ukrepi povzročali hektičnosti, vročičnosti naših
               vlagateljev in jih navajali k temu, da bi začeli razmišljati o tem, ali so doslej, ko
               so verjeli v naš sistem in ko niso pretakali sredstev, ravnali prav.</p>
               <p>V poslanski skupini bomo zagotovo podprli ta predlog zakona, tudi potem, ko je bil
               dopolnjen z nekaterimi predlogi na matičnem delovnem telesu, predvsem zavoljo tega,
               da se zagotovi to neomejeno jamstvo, od nič do neskončnega, ker vmes je samo še
               zahteva, da se od 22.000 evrov naprej odloča o tem na osnovi predloga Banke
               Slovenije. Torej, ocenjujemo, da je naš sistem ustrezen, da so vloge zajamčene in
               varne, da se ravnanje naših varčevalcev ob teh dejstvih ne bo spremenilo in da bomo
               torej ohranjali varčnost vlog in konkurenčnost našega okolja. Poslanska skupina DeSUS
               torej podpira ta zakon.</p>
            </sp>
            <sp xml:id="SDZ5-Izredna-01-2008-11-11.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič, v imenu Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Izredna-01-2008-11-11.sp10">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice in kolegi! Danes sta pred nami dva
               pomembna zakona, prvi je Predlog zakona o spremembi Zakona o bančništvu in drugi o
               javnih financah. Pri tem bomo več ali manj, kot kaže, vsi enotni; no, pri drugem
               najbrž ne. Pri tem zakonu, o katerem zdaj govorimo, torej spremembi Zakona o
               bančništvu, je zgodba popolnoma jasna. Po domače povedano: "Ljudje, ki nas spremljate
               ali berete poročilo o delu iz Državnega zbora, država prvič deluje preventivno." Naj
               bo jasno, nobene krize še ni in mi delujemo preventivno. In prav je tako, da
               preventivno delujemo pravočasno. Drugič, zakon, o katerem govorimo, za katerega sem
               prepričan - govorim o Zakonu o bančništvu -, da ga bomo vsi podprli, predvsem ščiti
               vas, vse varčevalke in varčevalce v tej državi, na dva načina. Prvič tako, da ta
               zakon zahteva od bank, ki jim vi zaupate - vemo, da imamo Slovenci v povprečju 8.000
               evrov na osebo privarčevanega denarja na bankah -, da je ta denar varen, bil in bo.
               In drugič; čeprav mi je na matičnem delovnem telesu malce čudilo, da predstavnik bank
               niso bili ravno navdušeni. Pa je ta zakon pomemben za to, da ni, če se slučajno zgodi
               kolaps katerekoli banke, tistega "Ja, sedaj pa nihče ni nič kriv, kaj bomo pa sedaj,
               kako bodo pa ljudje dobili denar nazaj." Ne. Popolnoma jasno je, da v kolikor se
               karkoli zgodi, verjamem, da se ne bo, v nadaljevanju jamči država, ta zakon to
               zahteva, v tem zakonu je to jasno zapisano in prav je tako. Vendar v pričakovanju -
               govorim v imenu Slovenske nacionalne stranke -, da banke tega seveda ne bodo
               izkoriščale, ker sem prepričan, da bodo vloge varne, ostajale na varnem tako kot so
               do sedaj, da ljudje še vedno zaupajo našim bankam, da bodo te gospodarno ravnale z
               vašim denarjem. V kolikor pa bi se karkoli zgodilo, pa država jamči. Bankam pa seveda
               še en poziv, tako kot sem povedal včeraj v imenu Slovenske nacionalne stranke, upam
               in želim, da tega ne izkoriščajo.</p>
               <p>Slovenska nacionalna stranka bo nedvoumno Predlog zakona o spremembi zakona o
               bančništvu podprla.</p>
            </sp>
            <sp xml:id="SDZ5-Izredna-01-2008-11-11.sp11">

               <speaker>PREDSEDNIK DR. PAVEL GANTAR:</speaker>

               <p>hvala lepa. Besedo ima mag. Radovan Žerjav, v imenu Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ5-Izredna-01-2008-11-11.sp12">

               <speaker>MAG. RADOVAN ŽERJAV:</speaker>

               <p>Hvala lepa gospod predsednik. Spoštovane kolegice in kolegi. Poslanci Slovenske
               ljudske stranke smo v petek podprli kandidata za mandatarja z razlogom, da se Vlada
               čim prej oblikuje in sooči z globalno finančno krizo ali pa bolje rečeno, z
               gospodarsko krizo, ki že učinkuje tudi v Sloveniji. V kontekstu reševanja težav te
               krize sprejemamo tudi ta zakon, ki je sedaj pred nami in ga je pripravila že vlada v
               odhajanju. Predlog zakona predstavlja odziv na trenutno nepredvidljivost finančnih
               trgov in sledi sklepom sprejetim na Ecofinu, sestanku finančnih ministrov Evropske
               unije, dober mesec dni nazaj. Predlog zakona je pomemben iz več razlogov. V tej
               negotovi finančni situaciji ohranja in krepi zaupanje v slovenski bančni sistem, ki
               pravzaprav živi od dveh virov in eden ključnih so bančni depoziti Slovenk in
               Slovencev. Če s tem zakonom ne bi uvedli neomejenega jamstva Republike Slovenije za
               neto vloge prebivalstva, bi obstajala velika nevarnost, da bi se depoziti iz našega
               bančnega sistema začeli prelivati v sisteme, ki zagotavljajo boljša poroštva, kot ga
               ima Slovenija. Ne bi tekli prav daleč, glede na to, da sta Avstrija in tudi Nemčija
               že sprejeli enako načelo neomejenega poroštva.</p>
               <p>V Slovenski ljudski stranki podpiramo rešitev, da se zaščiti interes slovenskih
               varčevalcev in slovenskih bank in bomo ta začasni dvig jamstev za bančne vloge
               prebivalstva v neomejeno višino soglasno podprli. Sporočilo danes torej mora biti:
               Vloge Slovenk in Slovencev v slovenskih bankah so varne. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Katarina Kresal v imenu Poslanskega kluba Liberalne
               demokracije Slovenije. Prosim.</p>
            </sp>
            <sp xml:id="SDZ5-Izredna-01-2008-11-11.sp14">

               <speaker>KATARINA KRESAL:</speaker>

               <p>Hvala lepa za besedo, spoštovani predsedujoči! Kolegice in kolegi!</p>
               <p>V Liberalni demokraciji Slovenije bomo podprli predlagane spremembe Zakona o
               bančništvu, saj gre po naši oceni za spremembe, ki so nujne za zavarovanje
               stabilnosti in ohranjanje zaupanja v naš finančni sistem, še posebej v naše banke.
               Svet se sooča z veliko gospodarsko krizo, z veliko finančno krizo, ki se zelo hitro
               seli tudi v realni sektor. In prav je, da ljudje zaupajo, da so njihovi prihranki v
               naših bankah na varnem. Zaupanje je eden najpomembnejših elementov nemotenega
               delovanja finančnih trgov in finančnih inštitucij. Danes že cel svet rešuje finančne
               težave z usklajenimi ukrepi, ki zagotavljajo tako likvidnost kot tudi ohranjajo
               zaupanje v finančni sistem. K takim ukrepom so ne nazadnje pristopile tudi druge
               evropske države, tudi tiste, ki so pomembne poslovne partnerice Slovenije. Predlagana
               rešitev Zakona o bančništvu o neomejenem jamstvu za vse vloge je potrebna. Po
               sprejetju sprememb bodo banke lahko normalno nadaljevale s kreditiranjem
               prebivalstva, še posebej pa je pomembno, da tudi s kreditiranjem gospodarstva. Za
               preprečevanje gospodarske krize je namreč ključnega pomena, da ustvarimo takšno
               zaupanje v celotnem gospodarstvu. Takšno zaupanje, ki bo podjetjem zopet omogočilo
               pridobivanje kreditov za njihovo nemoteno poslovanje. V tej krizi so se podjetja
               znašla pred zmanjšanim povpraševanjem po njihovi proizvodnji. Dodaten pritisk na
               podjetja, preko tega, da nimajo likvidnih sredstev za poslovanje, bi jih pripeljal v
               še večje težave. To bi se odrazilo v padcu njihove poslovne aktivnosti in posledično
               v povečanju brezposelnosti v Sloveniji. Izrednega pomena je pa, da se ti ukrepi hitro
               in učinkovito izvajajo tudi v praksi. To velja predvsem za tisti del določb, ki se
               bodo sicer sprejemale v spremembi Zakona o javnih financah, ker pri morebitnih
               ukrepih sodelujejo s področja bank Banka Slovenija, za zavarovalnice in
               pozavarovalnice Agencija za zavarovalni nadzor in pa za pokojninske sklade Agencija
               za trg vrednostnih papirjev. Koordinacija vseh teh inštitucij je zelo pomembna, prav
               za Ministrstvo za finance, zato ker te inštitucije dobro poznajo delo teh subjektov.
               Prav tako poudarjamo, da je izjemno pomembno, da so ukrepi čim prej drugače
               operacionalizirani. Tako, da bi morebitna uporaba nekaterih, predvsem jamstev za vir
               bank v tujini lahko tako iztekla. To ne bo dovolj, to je prvi korak in v obdobju tudi
               poglabljanja krize, ki je pred nami, je treba narediti več tudi za sistem kot tak.
               Treba je spodbujati gospodarsko rast, treba je še naprej davčno razbremeniti tako
               prebivalstvo kot gospodarstvo in pa pripraviti strukturne ukrepe za povečanje
               konkurenčnosti gospodarstva, to so pravi izidi, ki so pred to vlado.</p>
               <p>Ker meni, da so predlagani ukrepi v Zakonu o bančništvu nujni za ohranitev zaupanja v
               naš bančni sistem, bo Poslanski klub Liberalne demokracije, predlog zakona podprl.
               Hvala lepa.</p>
            </sp>
            <sp xml:id="SDZ5-Izredna-01-2008-11-11.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima v imenu Poslanske skupine Socialnih demokratov, dr. Franc
               Križanič. Prosim.</p>
            </sp>
            <sp xml:id="SDZ5-Izredna-01-2008-11-11.sp16">

               <speaker>DR. FRANC KRIŽANIČ:</speaker>

               <p>Poslanska skupina Socialdemokratov bo Predlog zakona o spremembi in dopolnitvi zakona
               o bančništvu podprla.</p>
               <p>Jaz bi izkoristil ta uvod, da vam povem kontekst v katerem ta zakon sprejemamo,
               deloma tudi zato, ker se bo ta diskusija nadaljevala pri naslednjem zakonu, Zakonu o
               javnih financah. Gre za tipičen pojav sistemskega tveganja v sodobnem svetu, to je
               tveganje, ki izhaja iz prepletenosti gospodarskih subjektov po celem svetu. In ta
               prepletenost poteka deloma preko kapitalskih povezav, preko kreditov in plasmajev.
               Deloma pa neposredno prek vpliva na pričakovanja in potem v tem hiper avtomatiziranem
               svetu vpliv pričakovanj nazaj na aktivnost gospodarskih subjektov, ki morda sploh
               nimajo kakšne direktne medsebojne povezave. Tako se finančne krize sodobnega sveta
               praktično širijo in poglabljajo, brez ustrezne akcije ekonomske politike, pa tudi
               koordinirane akcije ekonomske politike lahko take krize povzročijo zelo dolgotrajen
               in globok gospodarski zastoj. Prvi primer takšne krize smo videli leta 1929. Sodobne
               krize, ki smo jih imeli že kar nekaj, recimo leta 1987, potem 1998, pa ta sedanja, so
               pa po svoji naravi še nevarnejše, vendar je bil odziv ekonomske politike na njih bolj
               kombiniran, močnejši in zato jih je hitreje odpravila. Lahko si postavimo vprašanje,
               zakaj pa nismo odpravili te krize, gledano svet v celoti, tako hitro kot smo tisto
               1987 ali pa 1998. Vzrok je bil v specifični naravi gospodarskega cikla, lahko rečemo
               srednjeročnega. Od 2001 do 2008 je potekala izjemno hitra gospodarska rast, v kateri
               se je del gospodarskih subjektov preveč zadolžil. Prišlo je do inflacijskih pritiskov
               na področju hrane in nafte. To je povzročilo odziv centralnih bank z dvigom obrestnih
               mer in po zlomu hipotekarnega trga, ko določeni ljudje niso bili sposobni poravnavati
               višjih obrestnih mer, je sledil prvi val finančne krize. In na to krizo so se države
               sicer dovolj hitro odzvale, da so preprečile stečaje bank, ki so bile prizadete, ne
               pa dovolj hitro, da bi preprečile oženje kreditne aktivnosti bank. Temu pojavu rečemo
               "credit crunch", banke so na povečano tveganje reagirale s povečanjem rezervacij, z
               zmanjšanjem svoje kreditne aktivnosti in to je potem že januarja, februarja tega leta
               vplivalo na padec vrednosti delnic na svetovnih trgih, nato na padec bogastva in se
               zdaj prenaša že v tretjem valu na realni sektor, na padec naročil, o čemer je prej
               govorila gospa Katarina Kresal. Se pravi, nekoliko prepozna reakcija ali pa premajhna
               reakcija ob pravem času je povzročila podaljšanje te krize. V zadnjem valu se pa ta
               kriza podaljšuje, se pravi v tej jeseni je prišlo do dodatne poglobitve, zato ker se
               ekonomska politika ni pravilno odzvala na zlom ene od bank Lemans Brothers. Te banka
               so začele padati, ker so napak plasirale svoj kapital. In, ker se ni odzvala na zlom
               Lemans brother je sledil nov val finančne krize, ki smo mu ravnokar priča. Odziv
               slovenske ekonomske politike na finančno krizo je pač eden od odzivov ekonomske
               politike. Samo koordinirana akcija v svetu in Evropski unijo bo njene posledice
               preprečila. In to je prvi zakon, ki smo ga pripravili skupaj - odhajajoča vlada in
               kandidati ali Pahorjev tim za novo vlado. Jaz mislim, da so dopolnitve zakona dobre.
               Predhodniki so že povedali čemu služijo - služijo varnostni našega bančnega sistema,
               varnosti vlog, preprečujejo kakršnokoli paniko na tem področju in s tem zadržujejo
               kolikor toliko normalno delovanje našega kapitalskega trga, vsaj na tistem delu, ki
               temelji na plasmajih v banke in naprej na plasiranju teh prihrankov v
               gospodarstvo.</p>
               <p>Potrebni bodo tudi drugi ukrepi, tudi drugi zakon je neizogiben, tako da jaz
               pričakujem, da boste podprli tudi drugi zakon. Vmes smo pripravili še nekaj
               amandmajev, zato bom v drugem delu diskusije razpravljal predvsem o amandmajih.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Zvonko Černač v imenu Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp xml:id="SDZ5-Izredna-01-2008-11-11.sp18">

               <speaker>ZVONKO ČERNAČ:</speaker>

               <p>Spoštovane kolegice, spoštovani kolegi. Vsi ostali prisotni.</p>
               <p>Potresi na svetovnih in evropskih finančnih trgih, ki smo jim bili priča pred dobrim
               mesecem dni, so resno pretili tudi slovenskemu finančnemu oziroma bančnemu sistemu.
               Vsaj kar se slednjega tiče je v takšnih razmerah najpomembnejši hiter odziv in
               preprečitev panike. Vlada oziroma predsednik gospod Janez Janša in finančni minister
               gospod Andrej Bajuk sta se odzvala hitro in odgovorno - z javnim zagotovilom, ki je
               bilo dano v začetku oktobra, o neomejenem jamstvu za bančne hranilne vloge in ne le v
               višini 22 tisoč evrov, kot to določa veljavni zakon. Ustvarjen je bil tisti minimum
               zaupanja, ki je preprečil nenadzorovane in panične reakcije varčevalcev, ki smo jih
               gledali v nekaterih drugih državah. Zato se morda sliši paradoksalno, vendar se boste
               strinjali z menoj, da drži - učinki zakona, ki ga sprejemamo danes, so v največji
               meri že konzumirani, čeprav še ni sprejet. Seveda pa za preprečitev oziroma
               nevtralizacijo posledic svetovne finančne krize, ki se vedno bolj prenaša v realni
               sektor, samo sprememba tega zakona ne bo dovolj. Danes imamo v zakonodajni proceduri
               še spremembo Zakona o javnih financah, vlada Janeza Janše pa je sprejela in v
               zakonodajno proceduro že vložila tudi spremembo Zakona o dohodnini in spremembo
               Zakona o davku od dohodka pravnih oseb. Cilj obeh zakonov je davčna razbremenitev
               prebivalstva in podjetij ter podjetnikov, s ciljem podpore vlaganjem v tehnološki
               razvoj in posodobitev proizvodnje in s tem nevtraliziranje posledic gospodarske
               krize, ki se odraža v manjših naročilih in zmanjšani porabi. Vse te spremembe pa
               predstavljajo le najbolj osnovne ukrepe, ki jih je treba sprejeti čim prej. V teh
               razmerah, spoštovani, se ne pričakuje, da bi nam tisti, ki jim je bil zaupan prevzem
               odgovornosti za vodenje države, govorili, da imajo več vprašanj kot odgovorov nanje.
               Pričakuje se, da bodo čim prej podali zelo jasne odgovore in zelo konkretne ukrepe,
               ki bodo preprečili negativne učinke svetovne krize na naše gospodarstvo in s tem na
               položaj naših državljank in državljanov. Vlada Janeza Janše namreč deluje z omejenimi
               pooblastili, to vemo vsi. Tudi ni prav, da bi Vlada, ki ima mandat samo še do sestave
               nove vlade, predlagala ukrepe, ki bodo imeli vpliv na izvajanje politik na številnih
               področjih v novem mandatu. To je stvar tistih, ki jim je bilo na volitvah 21.
               septembra dano zaupanje volivcev za uveljavitev odgovornosti za vodenje države. Iz
               tega razloga sedaj tudi ni primeren čas za spremembo zakonov, ki širijo privilegije
               nekaterih skupin v tej državi. Takšen zakon je Zakon o spremembi zakona o poslancih,
               ki ga imamo danes na mizi, katerega sprejem predlagajo poslanske skupine nove
               koalicije s Socialnimi demokrati na čelu. Čas je za vlaganje zakonov, ki bodo
               preprečili oziroma maksimalno omejili vpliv svetovne gospodarske krize pri nas.
               Slovenija ima namreč v primerjavi s številnimi državami, ki jih je kriza zajela, kar
               nekaj prednosti. Finančna kriza ne pušča takih posledic na bančnem področju kot v
               ostalih državah, imamo relativno nizek javni dolg per capita v primerjavi z drugimi
               državami, stabilne javne finance in že drugo leto javnofinančni presežek. Izjemno
               visoka gospodarska rast v zadnjih letih, bistveno povečano število zaposlenih in malo
               brezposelnih so tisti temelji, na katerih lahko nova vlada gradi učinkovito politiko
               ukrepov, ki bodo v največji meri nevtralizirali vpliv svetovnih razmer na našem
               območju. Vendar pa so takšni ukrepi nujni, saj smo del evropskega in svetovnega
               gospodarskega ter finančnega sistema. Zato je, spoštovani gospe in gospodje iz
               vladajoče koalicije, skrajni čas za prevzem odgovornosti.</p>
               <p>Poslanska skupina Slovenske demokratske stranke bo novelo Zakona o bančništvu
               podprla. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. S tem smo končali s predstavitvijo stališč poslanskih skupin. Ker k
               dopolnjenemu predlogu zakona niso bili vloženi amandmaji, zaključujem drugo obravnavo
               predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O JAVNIH FINANCAH, NUJNI POSTOPEK.</title> Predlog zakona je v
               obravnavo zboru predložila Vlada. Besedo dajem predstavniku Vlade za dopolnilno
               obrazložitev predloga zakona. Gospod Bajuk, minister za finance, izvolite.</p>
            </sp>
            <sp xml:id="SDZ5-Izredna-01-2008-11-11.sp20">

               <speaker>DR. ANDREJ BAJUK:</speaker>

               <p>Hvala lepa gospod predsednik. Spoštovane poslanke in poslanci! Pred vami je Predlog
               sprememb in dopolnitev zakona o javnih financah, ki pomeni odziv na trenutno
               nepredvidljivost finančnih trgov in sledi sklepom, prav tako kot prejšnji, sprejetim
               na sestanku finančnih ministrov držav članic Evropske unije Ecofin v Luksemburgu 7.
               10. in izjavi o usklajenem načrtu ukrepov za reševanje finančne krize, sprejete na
               vrhu držav Evropske monetarne unije 12. 10. v Parizu, potrjen tudi s sklepi
               Evropskega sveta v Bruslju 15. in 16. 10. 2008.</p>
               <p>Naj tudi obrazložim, da je ta predlog posledica sodelovanja in dela na podlagi
               sestanka, ki ga je sklical gospod predsednik Vlade Janez Janša, ko je povabil takrat
               še najverjetnejšega kandidata, danes že mandatarja, gospoda Boruta Pahorja, s svojimi
               sodelavci na sestanek, kjer so obrazložili vse te sklepe in razvoj dogodkov, tako kot
               jih je dojemala in razumela Vlada. Na podlagi vseh teh sestankov in snidenj na
               evropskem nivoju smo potem tudi pripravili ta predlog, ki je bil včeraj obravnavan na
               izredni seji Odbora za finance. Izredne razmere na finančnih trgih narekujejo
               izvajanje izrednih ukrepov, usklajenih na ravni držav članic Evropske unije. Ukrepi
               pa zajemajo možnosti za povečanje kapitalskih naložb države, dajanje posojil države
               bankam in drugim finančnim ustanovam in izdajo državnih poroštev. Poroštev bodo
               deležne v skladu s tem zakonom izključno kreditne institucije, skladno z določili
               Zakona o bančništvu, s sedežev v Republiki Sloveniji. Upravičenci do posojil in
               kapitalskih naložb pa bodo poleg teh kreditnih institucij tudi zavarovalnice,
               pozavarovalnice in pokojninske družbe s sedežem v Republiki Sloveniji, v kolikor se
               bo to izkazalo kot potrebno. Upravičencem po tem zakonu naj bi omogočili dostop do
               likvidnosti in pripomogli k vzpostavitvi medbančnega trga. Glede na splošno
               volatilnost finančnih trgov in v izogib nepotrebnim, neopravičenim dvomom o
               stabilnosti, učinkovitosti slovenskega finančnega sistema je treba tudi v Republiki
               Sloveniji zagotoviti možnost za uporabo ukrepov, s katerimi bi lahko po potrebi hitro
               in učinkovito zagotovili, da se ohrani stabilnost slovenskega finančnega sistema.
               Predpostavka za učinkovitost teh ukrepov je tudi možnost za njihovo hitro izvedbo. Za
               tako izvedbo ukrepov je treba zagotoviti zakonsko podlago za dodatno namensko
               zadolževanje in izdajo poroštev na do sedaj predvidenem obsegu, določenim z Zakonom o
               javnih financah in Zakonom o izvrševanju državnega proračuna, brez predhodnega
               sprejetja rebalansa. Ukrepi bodo temeljili na podlagi nenadomestljive in obvezne
               presoje primernosti in potrebnosti teh ukrepov s strani nadzornih institucij.
               Podpisnik poroštev bo v imenu Republike Slovenije minister, pristojen za finance.
               Poroštva bodo izdana za namen zadolževanja na finančnem ali medbančnem trgu, kamor se
               štejejo vse obveznosti do drugih finančnih družb, razen obveznosti iz naslova
               strukturiranih finančnih inštrumentov, podrejenih obveznosti kreditne institucije in
               obveznosti do nadrejene osebe. Poroštva bodo izdana za obveznosti od treh mesecev do
               pet let. Nadomestila za izdajo poroštva bodo zaračunana na podlagi priporočil
               Evropske centralne banke, Ministrstvo za finance bo imelo dolžnost vsakih šest
               mesecev novelirati cenik. Če Ministrstvo za finance na podlagi dokumentacije iz
               prejšnjega odstavka in na podlagi ocene nadzorne institucije določi, da kreditna
               institucija izpolnjuje pogoje za pridobitev poroštva, lahko predlaga Vladi, da lahko
               s sklepom odloči o izdaji poroštva. Vlada lahko odvisno od vrste ukrepa, obsega
               pomoči in razlogov za ukrepanje sprejme omejitve glede prejemkov vodilnih oseb v
               družbi, vključno z opcijami na delnice družbe, omejitve v zvezi z izplačilom dividend
               in omejitve drugih pravic delničarjev ter druge omejitve v poslovanju, ki se na
               podlagi tega zakona določajo z uredbami. Omejitve trajajo do preklica oziroma
               najkasneje do odprodaje kapitalskih naložb oziroma odplačila kreditov po 1.
               členu.</p>
               <p>Poročanje Državnemu zboru bo enako kot v Zakonu o bančništvu, ki je bil ravnokar
               obravnavan. Na podlagi komunikacij z Evropsko centralno banko in Evropsko komisijo
               bodo določbe učinkovale do 31. decembra 2010. Zakon, ki je pred vami, je rezultat,
               kot sem omenil, sodelovanja udeleženih strani, njegovi ukrepi bodo blažili finančno
               krizo in pripomogli k zvišanju ravni financiranja gospodarstva ter posledično tudi
               gospodarske rasti. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zakon je obravnaval Odbor za finance in monetarno politiko kot matično
               delovno telo. Besedo dajem predsedniku, mag. Antonu Ropu, za predstavitev poročila
               odbora. Prosim.</p>
            </sp>
            <sp xml:id="SDZ5-Izredna-01-2008-11-11.sp22">

               <speaker>MAG. ANTON ROP:</speaker>

               <p>Hvala gospod predsednik. Spoštovani poslanke, poslanci! Odbor za finance in monetarno
               politiko je na 1. nujni seji 10. 11. 2008 kot matično delovno telo obravnaval Predlog
               zakona o spremembah in dopolnitvah Zakona o javnih financah, ki ga je Državnemu zboru
               v obravnavo predložila Vlada, s predlogom za obravnavo in sprejetje predloženega
               zakona po nujnem postopku. Odboru je bilo posredovano mnenje Zakonodajno-pravne
               službe, ki je predloženi zakon preučila iz vidika skladnosti z Ustavo in pravnim
               sistemom ter z zakonodajno-tehničnega vidika. Služba je v okviru splošnih pripomb,
               priloženih k zakonu, opozarjala na tisti del zakona, ki je povezan z izvajanjem
               ustave. Služba te navedbe podrobneje opredeljuje v okviru konkretnih pripomb določbam
               2., 3., 4. in 5. člena. Služba ocenjuje, da bi bilo iz sistemskega vidika obravnavano
               materijo, ki ima nedvomno interventni značaj, primerneje urediti v zaključeni celoti,
               morda kot posebno poglavje veljavnega zakona ali kot poseben zakon.</p>
               <p>K predloženem zakonu sta v poslovniškem roku amandmaje vložili Poslanska skupina
               Slovenske nacionalne stranke in Poslanska skupina Slovenske demokratske stranke.
               Odboru so bili v obravnavo podani in predlagani tudi predlogi poslanskih skupin
               Socialnih demokratov, Zares, Demokratične stranke upokojencev in Liberalne
               demokracije Slovenije, in sicer k določbam 2., 3., 4. in 6. člena predloga
               zakona.</p>
               <p>Spoštovane poslanke in spoštovani poslanci! Predlog zakona o spremembah in
               dopolnitvah Zakona o javnih financah je izjemnega pomena. Če predlog Zakona o
               spremembah Zakona o bančništvu zagotavlja nujno potrebno varnost in stabilnost
               bančnih vlog v Sloveniji, potem zagotavljajo spremembe Zakona o javnih financah nujno
               potreben nabor ukrepov slovenske države, s katerimi bo ta lahko zagotavljala
               slovenskim bankam dostop na mednarodni bančni trg, njihovo konkurenčnost in varnost
               njihovega poslovanja. Pomembno je, kot je bilo danes že povedano, da je zakon, ki je
               pred nami, rezultat predhodnega usklajevanja med predstavniki Ministrstva za finance,
               sedanje, prihodnje vlade in tudi Banke Slovenije. Pomembno je, da je pred nami
               kompromis, konsenz in da smo se poenotili glede ključnih ukrepov, ki jih je treba
               izvajati v teh časih. Naj posebej poudarim, da je na seji odbora predstavnik Banke
               Slovenije opozoril na pomen predlaganih rešitev in nujnost njihovega čimprejšnjega
               sprejetja. Zaradi zadolževanja bank v tujini so posledice dogajanja na mednarodnih
               finančnih trgih, ki jih spremljata recesija in negotovost, vplivale namreč tudi na
               slovenski finančni sistem. Banke bi brez predvidenih ukrepov vedno težje kreditirale
               gospodarstvo, zato je treba izpade teh virov takoj, nemudoma nadomestiti. Predvideni
               ukrepi pa bodo po oceni Banke Slovenije učinkoviti le, če bodo komplementarni,
               konsistentni in le, če jih bo možno takoj, nemudoma začeti izvajati.</p>
               <p>V razpravi o posameznih predlaganih rešitvah so člani odbora sicer največ pozornosti
               namenili 2. in 3. členu ter predlaganim amandmajskim rešitvam v zvezi s temi členi.
               Še zlasti veliko razprave je bilo v okviru 3. člena predloga zakona, ko so posamezni
               razpravljavci opozorili na korektnost in pomembnost opozoril ustavnosti predlagane
               rešitve, glede izvajanja rešitev s strani Vlade oziroma Ministrstva za finance, na
               katere v svojem mnenju opozarja Zakonodajno-pravna služba. Ob teh vprašanjih je bilo
               na odboru na eni strani izraženo prepričanje nekaterih razpravljavcev, da je poroštvo
               države v skladu z Ustavo možno pridobiti le na podlagi odločitve Državnega zbora. Po
               drugi strani pa je bila med zagovorniki rešitve, da lahko poroštvo izvaja Vlada
               oziroma Ministrstvo za finance, v prvi vrsti izpostavljena nujnost interventnosti
               učinkovanja predlaganih ukrepov, ki zaradi resnosti oziroma izjemnosti situacije, v
               kateri smo, narekuje potrebo po operativnejših začasnih rešitvah.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji.</p>
               <p>Spoštovane poslanke in poslanci! Zakon o bančništvu pomeni varnost. Zakon o javnih
               financah pa pomeni nujno potrebne inštrumente Vlade Republike Slovenije, ki jih je
               potrebno sprejeti, ki jih je potrebno izvajati in ki lahko edini zagotovijo
               stabilnost in seveda tudi varnost slovenskega finančnega sistema. Upam, da bodo
               sprejeti še nekateri amandmaji, ki bodo to tudi dejansko omogočili, da bomo lahko ta
               zakon sprejeli v takšni obliki kot je potrebno in da se bo dejansko lahko tudi
               izvajal. Hvala.</p>
            </sp>
            <sp xml:id="SDZ5-Izredna-01-2008-11-11.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Vili
               Rezman v imenu Poslanske skupine DeSUS.</p>
            </sp>
            <sp xml:id="SDZ5-Izredna-01-2008-11-11.sp24">

               <speaker>VILI REZMAN:</speaker>

               <p>Hvala lepa še enkrat. Če smo pri prejšnjem zakonu ugotavljali, da so se varčevalci
               umirjeno odzvali na težke razmere, potem smemo zdaj reči, da pa gospodarstvo nima
               tako zelo veliko časa, da bi čakalo na signal, ki ga bo dobilo iz Državnega zbora. Ta
               zakon namreč sprejemamo v posebnih okoliščinah - posebne okoliščine, pravzaprav
               evfemističen izraz, nekateri raje uporabljajo izraz kriza ali težave, in te zagotovo
               nastopajo, morebiti bolj v svetu oziroma zagotovo bolj v svetu kot pri nas. Pa tudi
               pri nas se že dogaja odblesk tega, kar se je najprej zgodilo nekje drugje.</p>
               <p>Najbrž ni čisto odveč, če se spomnimo nekaterih misli, ki morebiti dramatično zvenijo
               in ki smo jih lahko brali in ki so govorile o tem in se spraševale ali gre morebiti
               za zaton zahoda oziroma čikaškega vzorca. Morebiti ni čisto odveč zamisliti se ob
               nekaterih, ki nas opozarjajo na to, da prihaja obdobje po Ameriki. Ali pa, težko bi
               rekli, da je napaka v misli, ki je bila pred približno 30. leti izrečena oziroma da
               ni bila napačna tista ocena, da države ne morejo pomagati pri razreševanju problemov
               oziroma da so države vzrok za probleme. Danes se takšne misli ne pojavljajo več. Tudi
               pri nas v Sloveniji ne. In naša vlada je v tem smislu, smislu zanikanja te prevelike
               vere v neoliberalne modele, pripravila ukrepe. Torej, država ukrepa, predlaga, da
               ukrepa in da ne čaka, kako bo nevidna roka vse uredila. In mi v Poslanski skupini
               DeSUS te ukrepe, ki so predlagani, tudi podpiramo. Treba je pošteno povedati, da smo
               imeli pomisleke v zvezi s predlogom pa tudi z amandmaji tako SDS-a kot štirih
               poslanskih skupin, ki so nekako skušali zaobiti Ustavo ali suspendirati njene
               posamične norme, ampak v matičnem delovnem telesu je prišlo do tega, da se je ta
               hiba, na katero je opozarjala tudi Zakonodajno-pravna služba, sanirala. Domnevam, da
               so amandmaji, ki so pravkar prišli na mizo in ki jih nismo uspeli še dobro prebrati,
               tudi usmerjeni v to smer, da bodo pri tem pomagali. Mi pa ocenjujemo, da je prav, da
               Vlada predlaga, da se sprejmejo ukrepi, ki bodo omogočali večji obseg kreditiranja,
               večji obseg poroštev, več kapitalskih naložb, da bi se ohladitev tega investicijskega
               ciklusa, finančnega ciklusa, finančnega ciklusa tudi gospodarstva v realnem sektorju
               in zaposlovanja vendarle umirila, da torej ta negativna spirala ne bi segla prenizko.
               Če bodo ti ukrepi ustrezni ali ne, bo potrdila prihodnost, ko bodo implementirani, mi
               pa v Poslanski skupini DeSUS menimo, da so predlogi Vlade korektni in jih bomo iz
               tega razloga tudi podprli, zato, da bi dali jasen signal gospodarstvu in zato, da bi
               se ti negativni trendi, ki smo jim priča, ustavili.</p>
            </sp>
            <sp xml:id="SDZ5-Izredna-01-2008-11-11.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič v imenu Poslanske skupine Slovenske
               nacionalne stranke.</p>
            </sp>
            <sp xml:id="SDZ5-Izredna-01-2008-11-11.sp26">

               <speaker>BOGDAN BAROVIČ:</speaker>

               <p>Hvala, gospod predsednik. Tako enostavno pa ni, kot smo do zdaj slišali. Pri tem
               zakonu gre za tri vprašanja, tri bistvene elemente. Prvi ukrep, gre za podelitev
               državnih jamstev domačim bankam pri najemu novih kreditov v tujini. Štiri milijarde
               evrov po zadnjih podatkih imajo naše banke obveznosti do tujine. Zakaj? Zato, ker so
               gospodje menedžerji, vam jih lahko naštejem, Mercator, Istrabenz, šli, najeli kredite
               pri bankah, kupili lastniške deleže in jih zdaj prodajajo po trikratni ceni, ampak ti
               ukrepi, ta prvi ukrep je pa zato, da bomo mi, davkoplačevalci, mi, država, reševali
               tajkune, ki so kupovali, najemali kredite, s krediti kupovali lastniške deleže. To je
               resnica, to je po domače povedano vse tisto, kar je tako lepo napisano v tem zakonu
               in v to smo prepričani v Slovenski nacionalni stranki. Z drugimi besedami, s temi
               ukrepi rešujemo banke, ki so delile ugodne kredite nekaterim gospodom, ki sem jih že
               omenil, da jih ne bom navajal z imeni in priimki. 8 milijard evrov predvideva prvi
               ukrep, 8 milijard evrov, kar pomeni 20% slovenskega bruto družbenega produkta in
               včeraj smo na financah slišali, kako je Amerika to počela malo pred nami in zdaj se
               mi seveda obračamo po Ameriki, saj ni res, Amerika je naredila enake ukrepe, ampak je
               samo 10% njihov bruto družbeni produkt obremenjen s takšnim ukrepom, naš pa 20,
               mimogrede.</p>
               <p>Tretjič, pri vseh teh treh ukrepih, ki so predvideni, je zgodba popolnoma enostavna:
               Bremena prevzemite davkoplačevalci, če jih ne boste, bo finančna kriza, bo kolaps,
               nastradali boste pa tako ali pa tako vi. Če jih pa boste, pa pomeni, dajte nam denar,
               ne, dajte nam kredit, plačajte zdaj vse tisto, kar so gospodje "pokasirali", dali v
               lastniške deleže, polastninili in zdaj prodajajo po trikratni ceni. Zdaj bomo mi po
               tem zakonu, mi, po tem zakonu dali. Lepo vas prosim, kje ste pa še to videli. Če pa
               ne boste dali, bomo pa propadli in kaj nam ostane, seveda, da rečemo, ja, moramo
               dati. Ampak ne bomo dali, kvečjemu pod pogojem, da kreditiramo zdaj po vseh treh
               ukrepih tega zakona, da damo mi, ki bomo zdaj dajali, osem milijard in tako naprej
               vseh jamstev iz treh ukrepov, da damo to kot kredit, ki naj se vrne in kako se naj
               vrne - tako kolegice in kolegi, kot vam piše ali pa vam bo pisalo v amandmaju, ki smo
               ga vložili že včeraj, pa je bil spregledan na odboru, in tako kot piše danes v
               amandmaju, ki ga boste ali ste ga pa že dobili na mizi, amandmaju Slovenske
               nacionalne stranke k 2. členu. Amandma jasno pravi, ja, če bomo sprejeli ta zakon, je
               seveda to samo kredit, ki ga boste vi vrnili nam in mi bomo postali solastniki
               deleža. Mi vsi, ki ga bomo dali. To je bistvo tega zakona. V kolikor ne bo ta amandma
               sprejet, bo Slovenska nacionalna stranka strogo proti temu zakonu, pa še marsikaj
               drugega bo jasno povedala kot je že ta trenutek. Mi bomo s tem zakonom plačevali
               kredite vsem gospodom, ki so jih, še enkrat poudarjam, načrtno in načelno in zanalašč
               najeli zato, da so si kupili lastniške deleže, ki jih danes prodajajo po tri,
               štirikratni ceni. Ko bo treba plačati "puf", pa denarja ne bodo imeli, ga bo dala pa
               država, ne država, davkoplačevalec, vsak delavec, ki dela. Če pa ne boš dal, piše v
               tem zakonu med vrsticami, delavec, če pa ne boš dal, boš pa propadel. A takšne zakone
               mi sprejemamo? Včeraj, še enkrat pravim, naš amandma, ki zahteva, da ta denar vrne
               nazaj, da ga ima država v lasti, naj se ga da v nek sklad, kamorkoli že, in da bomo
               vsi tisti, ki smo ga dali, tudi deležni pri dobičku iz tega denarja. Naj ga vrnejo
               vsi, ki ga bodo dobili, ne pa, da ga bomo spet samo dali, izgubili, vuššš šel bo v
               zrak. In še enkrat, 20% pomeni tisto, kar piše v tem zakonu, bruto družbenega
               produkta države Republike Slovenije. Amerika, ki je v bistvu povzročila to krizo,
               velika, lepa država, ta je dala pa samo 10% svojega denarja, ob tem se je potrebno
               zamisliti. Slovenska nacionalna stranka bo ta zakon sprejela, če boste sprejeli njen
               amandma. Hvala.</p>
            </sp>
            <sp xml:id="SDZ5-Izredna-01-2008-11-11.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Radovan Žerjav, v imenu Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ5-Izredna-01-2008-11-11.sp28">

               <speaker>MAG. RADOVAN ŽERJAV:</speaker>

               <p>Hvala lepa gospod predsednik. Še enkrat, spoštovane kolegice in kolegi! Kot že
               rečeno, slovenski bančni sistem živi od dveh ključnih virov. Prvega predstavljajo
               depoziti prebivalstva, o čemer smo dejansko govorili in odločali v predhodnem
               predlogu zakona, drugega pa medbančni krediti. V trenutni situaciji medbančni trg ne
               deluje, je v kolapsu. Banke ne vedo, katera banka je v težavah, zato nihče nikomur ne
               zaupa in se pravzaprav na tem področju nič ne premika. Da presežemo to stanje, kar je
               ključno za delovanje našega bančnega sistema, je potrebno omogočiti, da država
               zagotovi garancijo za te transakcije na mednarodnem bančnem trgu. Posojila oziroma
               garancije so ključnega pomena, poleg tega pa zakon omogoča tudi povečanje kapitalskih
               naložb države, v kolikor bo to potrebno. Učinki finančne krize so načeli zaupanje
               deponentov, vlagateljev, gospodarskih družb v zmožnost finančnega sistema, da še
               naprej opravlja svojo pomembno vlogo. Namen tega zakona je torej, da se gospodarstvo
               ohrani, dostop do financiranja, poslovanja in predvsem naložb, kar je ključno. Ukrepi
               predvideni v tem zakonu torej pomenijo odziv na trenutno nepredvidljivost finančnih
               trgov in skupaj s predhodnim zakonom nudijo ustrezno osnovo za reševanje morebitnih
               kriznih situacij v Republiki Sloveniji.</p>
               <p>V Poslanski skupini Slovenske ljudske stranke bomo tudi ta predlog zakona podprli. Na
               koncu naj povem, da smo pa lahko izredno veseli, da so ključne slovenske banke še
               vedno v slovenski lasti, za kar se je vedno zavzemala tudi Slovenska ljudska stranka.
               Sedaj šele vidimo kako dobre, v narekovajih, so nekatere druge tuje banke. Hvala.
            </p>
            </sp>
            <sp xml:id="SDZ5-Izredna-01-2008-11-11.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic, Poslanski klub Liberalne demokracije
               Slovenije.</p>
            </sp>
            <sp xml:id="SDZ5-Izredna-01-2008-11-11.sp30">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Lep pozdrav tudi gospodu ministru s
               sodelavcem. Kolegice in kolegi! Seveda takrat kadar je pred vrati zima, se dober
               gospodar nanjo pripravi tako kot je treba in ukrepi, ki jih sprejemata odhajajoča in
               prihajajoča vlada, so na mestu, ustrezni, nujni za življenje, predvsem pa
               pričakovani. To seveda ni trenutek za širjenje alarmantnih zgodb, ki ne zdržijo in pa
               za nabiranje političnih točk. Za kaj gre? Gre za trenutek, ko je potrebno, da država
               reče, da stoji za gospodarstvom, za bankami in za našim sistemom. In v Poslanskem
               klubu Liberalne demokracije Slovenije smo prepričani, da imamo ta sistem stabilen.
               Zato, da mu bo šlo pa bolje in pa lažje, je pa potrebno, da za njim s poroštvi stoji
               tudi država.</p>
               <p>Predlagani ukrepi za omejitev učinkov finančne krize so potrebno predvsem zato, da
               bomo zagotovili dodatne vire financiranja bank. To pa se mora v pozitivnem učinku
               odraziti tudi naprej, seveda, na posojilnicah, hranilnicah, gospodarstvu in ne
               nazadnje dotaknilo se bo lahko vsakega izmed naših občank in občanov, ki bo
               potreboval pomoč.</p>
               <p>Zakon omogoča tudi zagotavljanje sredstev s posojili države in s kapitalskimi
               naložbami državi v obliki zunanje dokapitalizacije. Tudi to je pomembno. S tem bodo
               banke dobile zadostno likvidnost za upravljanje svoje dejavnosti. Če pa hočemo, da bo
               sistem razumljiv tudi vsakemu izmed naših državljank in državljanov, ga lahko
               ponazorimo s praktičnim primerom družine, ki bi se za nujno rešitev, recimo, prvega
               stanovanjskega primera, morala zadolžiti pri neki od naših bank, recimo, tam nekje po
               7,8 odstotni obrestni meri. In če bi seveda bila ta obrestna mera fleksibilna in če
               banka tega sama ne more servisirati, bi se bila za to prisiljena zadolžiti na
               zunanjem bančnem meddržavnem trgu, potem bi bila lahko tam obrestna mera dvakrat ali
               trikrat večja. Če pa bo seveda za tem stalo poroštvo, jamstvo države Slovenije, za
               našimi bankami, pa bomo taki družini omogočili kredit pod normalnimi razmerami, ki
               omogočajo vsem preživetje. In za to gre.</p>
               <p>Te rešitve za katere smo vsi v Sloveniji v večinski meri, prejšnji in sedanji
               oblastniki, našli konsenz na sporazumen, sprejemljiv, normalen način bodo s strani
               vseh petih poslancev in poslanke Liberalne demokracije Slovenije podprti, ker so
               dobri za to državo, ker so dobri za te ljudi. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Franc Križanič v imenu Poslanske skupine Socialnih
               demokratov.</p>
            </sp>
            <sp xml:id="SDZ5-Izredna-01-2008-11-11.sp32">

               <speaker>DR. FRANC KRIŽANIČ:</speaker>

               <p>Spoštovani! Poslanska skupina Socialdemokratov bo dopolnjeni predlog zakona o
               spremembah in dopolnitvah zakona o javnih financah podprla z amandmaji, ki smo jih
               dobili na mizo. Sicer se moramo odločiti katerega, vendar vsaj dva bomo zanesljivo
               podprli. Toliko bi povedal, ne gre za sanacijski zakon, ne gre za zakon, ki bi
               omogočal nekomu, ki se je zainvestiral, ki je investiral napačno, prebroditi
               gospodarsko krizo in preživeti. Gre za zakon, ki omogoča zdravemu delu, konkurenčnemu
               delu gospodarstva, da preživi finančno krizo, da preživi nenadno prekinitev
               kapitalskih tokov. Jasno je, da se pričakovanje, in izkušnje iz preteklosti nas
               učijo, da se ti kapitalski tokovi po poteku krize vzpostavijo nazaj. To lahko traja
               nekaj mesecev, lahko traja dlje, če pride vmes do nekih napak ekonomske politike,
               zlasti tistih iz največjih držav. In še enkrat poudarjam, tukaj ne gre za to, da bi
               se reševalo nekoga, ki ima neustrezen izdelek, neustrezno storitev, ki ne najde trga
               za svoje storitve in izdelke, tukaj gre za to, da se zagotovi normalno delovanje
               finančnega sistema v času njegove velike krize, ki prihaja iz razmer na svetovnem
               trgu, orisal sem jih pa že v uvodu k predlaganim spremembam Zakona o bankah. Gre za
               dva ukrepa. Prvi ukrep omogoča državi, da reagira direktno s kapitalskimi vlogami. To
               nam omogoča sorazmerno majhna zadolženost Slovenije, mi mislimo, da je možno en del
               financiranja prenesti preko zadolžitve države v tisti del finančnega sistema,
               navedene so upravičene inštitucije kreditne, to se pravi tiste, ki jih kontrolira
               Banka Slovenije, zavarovalnice in pokojninske družbe, da ne pride do njihovih resnih
               likvidnostih težav. Rešujemo likvidnost ne solventnost. Pričakovati je, da bo ta prvi
               ukrep pod 81.a členom uporabljen zlasti za manjše inštitucije, ki težje nastopajo na
               kapitalskem trgu, tudi če imajo za seboj državno garancijo. Večje, bolj uveljavljene
               nacionalne inštitucije bodo uporabile 2. člen, to je spremembe 86.a člena oziroma 3.
               člen tega našega amandmaja. Tu pa je potem skupina Socialnih demokratov dala tudi
               amandma k temu amandmaju, o katerem bomo razpravljali kasneje, ki bi nekoliko
               poenostavil postopek, pa ga vendarle zelo natančno specificiral, se pravi, da bi bil
               ta postopek že v tem zakonu natančneje opredeljen. Več o tem bi pa diskutiral potem,
               ko bomo govorili o predlogu. Mi bomo ta dopolnjeni predlog podprli. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak v imenu Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Izredna-01-2008-11-11.sp34">

               <speaker>MAG. ANDREJ VIZJAK:</speaker>

               <p>Spoštovane poslanke, poslanci, spoštovani predsednik, spoštovani minister s
               sodelavci! V Slovenski demokratski stranki bomo zakon podprli. Cel finančni sektor,
               finančna industrija se nahaja v krču. Od vsepovsod dobivam informacije, da je
               praktično nemogoče najeti kredite tudi za dobre projekte, tudi dobra podjetja z
               najboljšimi bonitetami so zaradi tega krča finančnega sektorja pred resnimi težavami.
               Ne da se normalno poslovati, vemo, da je logika poslovanja podjetij zelo odvisna od
               dolžniškega kapitala, tako kratkoročnega kot tudi dolgoročnega, kratkoročnega za
               obratna sredstva, za neke kratkoročne potrebe, dolgoročnega za nujne razvojne
               projekte. In če bomo nemo gledali in čakali, potem bo ta krč puščal čedalje hujše in
               globlje posledice v gospodarstvu, v realnem sektorju in tega si ne smemo privoščiti.
               Zato je vlada na predlog Ministrstva za finance kljub razmeroma omejenim
               pristojnostim zaradi povolilnega časa sprejela te ukrepe in jih predlagala
               parlamentu, ob sodelovanju tudi s sedaj koalicijskimi poslanskimi skupinami. Škoda pa
               je, spoštovani, da so ti ukrepi osamljeni, da ni nadgradnje teh ukrepov z novimi in
               novimi ukrepi, ki jih potrebuje slovenski gospodarski in finančni sistem, da bo
               pariral izzivom krize, ki se hočeš-nočeš zaradi odprtosti slovenske ekonomije seli
               tudi k nam.</p>
               <p>Moram reči in izraziti tudi neke vrste zaskrbljenost in nezadovoljstvo, da tudi ko
               beremo prihajajoče nove koalicije in vlade, ne zasledimo nobenih konkretnih
               predlogov, kako iz te krize in kako omogočiti slovenskemu gospodarstvu razvoj. Če je
               kaj in če je kje potrebno biti konkreten v koalicijski pogodbi, bi veljalo biti zelo
               konkreten na tem področju. Predlagam torej, da se prihajajoči, ki nosite vso
               odgovornost za prihodnost, tudi s tem resno, resno soočite. Mi bomo s predlogi
               prihajali, ker mislimo, da je tudi to naše poslanstvo, vendar menim, da je v
               prvenstveni meri vaše. To je gotovo eden izmed dobrodošlih sporočil slovenskemu
               finančnemu sektorju, da ima hrbet ščiten, da bo država skočila z raznimi ukrepi,
               inštrumenti, če bo finančni sektor to potreboval v okviru svojih nalog, to je
               servisiranja slovenskega gospodarstva. Ampak ta ukrep je zgolj pozitivno sporočilo,
               ki pa ni zadosti. Če bodo slovenski bankirji, tako kot doslej, čepeli na kupih
               denarja in ga ne posojali pod ustreznimi pogoji slovenskemu gospodarstvu, če torej
               namen zakona ne bo dosegel realnega sektorja in slovenske ekonomije oziroma
               slovenskega gospodarstva, potem smo storili žal premalo. Naj bo ta zakon tudi
               sporočilo slovenskim bankam, da so odprti do slovenskih gospodarskih subjektov, da
               posojajo denar po ustaljenih metodah. Spomnite se še pol leta nazaj, nekaj mesecev je
               bilo denarja na slovenskem finančnem trgu, kolikor ste ga hoteli. Gospodarstvo ga je
               imelo na voljo, danes pa ima isti gospodarski subjekt z istimi bilancami, istimi
               bonitetami zaprta vrata. In to ni prav. In namen tega zakona je, da se te zadeve tudi
               presekajo.</p>
               <p>Samo še eno stvar. Veliko je bilo na Odboru za finance govora o tem, ali dati bianco
               pooblastilo Vladi pri odobritvi teh poroštev. Tukaj smo naleteli pravzaprav na
               ustavno omejitev. Ustava pravi, da je poroštvo možno dodeliti zgolj z zakonom, torej
               v tem parlamentu, vendar mislim, da se ob neki ekspeditivnosti Vlade, regulatorjev in
               politike, da to storiti izjemno hitro, tudi v enem dnevu. Hvala lepa. Mi bomo ta
               zakon podprli.</p>
            </sp>
            <sp xml:id="SDZ5-Izredna-01-2008-11-11.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Matej Lahovnik v imenu Poslanske skupine Zares.</p>
               <p>Prosim.</p>
            </sp>
            <sp xml:id="SDZ5-Izredna-01-2008-11-11.sp36">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci.</p>
               <p>V Poslanski skupini Zares bomo predlog omenjenega zakona seveda podprli, ker menimo,
               da ustrezno odgovarja na trenutne razmere na mednarodnih finančnih trgih. Dejstvo je,
               da se slovenske banke tudi v precejšnji zadolžujejo na mednarodnih finančnih trgih in
               da je dostopnost do teh virov pogojena s tem, ali država jamči poroštva ali pa ne.
               Zato menimo, da je ta zakon, kakršen je, nujen, da bo zagotovil bankam ustrezne vire.
               Seveda pa tudi sami pričakujemo, da se bodo banke na podlagi tega v večji meri
               ponovno vključile v kreditiranje realnega sektorja, ker trenutna težava je v tem, da
               dejansko denar ne kroži na medbančnem kreditnem trgu in da posledično tudi banke ne
               zagotavljajo novih virov, virov za nove investicije podjetjem. Če pa ni novih
               investicij, pa vemo, da to slabo vpliva na gospodarsko rast in vse druge kazalce, ki
               so s tem povezani.</p>
               <p>Tako bomo mi ta zakon podprli in verjamemo, da bo v precejšni meri pripomogel k
               izboljšanju likvidnosti tudi v slovenskem realnem sektorju. To je na nek način tudi
               sporočilo bankam, da so dobile ustrezna poroštva za vire. Seveda pa se morajo sedaj
               tudi same bolj aktivno vključevati v krizne razmere v realnem sektorju.</p>
               <p>Hvala.</p>
            </sp>
            <sp xml:id="SDZ5-Izredna-01-2008-11-11.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin in prehajamo na razpravo o
               členih in vloženih amandmajih.</p>
               <p>V razpravo dajem 2. člen in amandmaje skupine poslancev s prvopodpisanim Matejem
               Lahovnikom, potem amandma k 2. členu, prav tako s prvopodpisanim Francem Križaničem
               in amandma Poslanske skupine Slovenske nacionalne stranke.</p>
               <p>Odpiram razpravo. .../Oglašanje v ozadju./...</p>
               <p>Hvala lepa. Besedo ima Franco Juri.</p>
            </sp>
            <sp xml:id="SDZ5-Izredna-01-2008-11-11.sp38">

               <speaker>FRANCO JURI:</speaker>

               <p>Spoštovani predsednik, spoštovana Vlada, spoštovani zbor.</p>
               <p>Ko sem danes poslušal utemeljitve teh dveh zakonov, sem se spomnil, da v ljudski
               govorici interventni zakon lahko pomeni tudi gašenje požara. Torej gasilska akcija.
               In za to gre. In zato je tudi nujno, da izglasujemo oba zakona, kajti drugače bomo
               podvrženi takim ali drugačnim pritiskom in bi postali soodgovorni za morebitne
               posledice finančne krize. Ampak pri tem gre povedati tudi naslednje. Ta finančna
               kriza ni nastala sama od sebe. Finančna kriza je posledica določenega modela razvoja
               in iz teh posledic, ki so se začele v Združenih državah Amerike in so nato prešle in
               prestopile veliko lužo, se moramo tudi nekaj naučiti. Neomejeno jamstvo, ki ga
               ponujamo finančnim institucijam, je pravzaprav psihološka intervencija, rekli smo,
               preventivna, ki vsekakor ustvarja ugodno okolje za nadaljevanje finančnih tokov brez
               travm in brez nepotrebnih turbulenc. Vendar se strinjam tudi s tistimi pomisleki, ki
               razmišljajo v smeri večjega angažiranja in večjega nadzora javnih okvirov, torej tudi
               države, v teh finančnih operacijah. Strinjam se s tistimi amandmaji, ki zelo jasno
               določajo, na kakšen način, če pride ne le do psihološkega učinka, ampak če pride do
               dejanskih intervencij, ki so namenjene saniranju teh terjatev oziroma zadolževanja,
               je treba tudi opredeliti status javnih intervencij in javnega denarja, ki se bo za to
               uporabljal. Gre navsezadnje za jasne odgovornosti slabega finančnega modela. Ko
               poslušam, kaj si bodo v Washingtonu 20. decembra oziroma 15. decembra povedali člani
               skupine G-20, sem celo malce zaskrbljen. Kajti gre za iskanje rešitev, ki potencirajo
               vlogo svetovnega monetarnega sklada, torej vlogo tistega, ki je pravzaprav del, in to
               pomemben del nastalega problema. Želel bi raje slišati besede o temeljiti reformi
               takih svetovnih finančnih institucij. Ampak zaenkrat zgleda, da se opredeljujemo za
               gašenje požara.</p>
               <p>Glasoval bom za oba zakona in glasoval bom tudi za tiste amandmaje, ki zakon
               pojasnjujejo oziroma v tem zakonu ponujajo jasen okvir udeležbe in odgovornosti
               države na relaciji med državo in zasebnimi ter ostalimi finančnimi institucijami.
               Hvala.</p>
            </sp>
            <sp xml:id="SDZ5-Izredna-01-2008-11-11.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Luka Juri.</p>
            </sp>
            <sp xml:id="SDZ5-Izredna-01-2008-11-11.sp40">

               <speaker>DR. LUKA JURI:</speaker>

               <p>Hvala lepa. Predsednik in spoštovani kolegi, kolegice, poslanci in poslanke! Seveda
               je Zakon o javnih financah in Zakon o bančništvu potrebno sprejeti zaradi številnih
               odločitev tudi drugih držav znotraj Evropske unije. In če tudi mi podobnih odločitev
               ne bi sprejeli, bi prišlo do relativne nestabilnosti našega sistema tudi tako, kot je
               že na začetku minister predstavil.</p>
               <p>V tej razpravi me pa preseneča da, kot je sicer človeška narava, skačemo iz enega
               ekstrema na drugega. Včeraj ali predvčerajšnjim ali pa pred nekaj meseci je bil
               finančni trg takšen, kot je bil, izredno dinamičen, izredno kompleksen, vendar
               delujoč, odličen instrument za ustvarjanje gospodarske rasti in konec koncev
               bogastva. Danes je to veliko zlo in morali bi v eno totalno in popolno
               reorganizacijo. Mislim, da je modrost nekje v sredini. Tudi ko slišim napade in
               kritike, da je tudi ukrep, ki ga predvideva zakon o javnih financah, posledica
               prevelikega zadolževanja za slovenskem trgu in servisiranja samo določenih
               kreditojemalcev, se mi zdi to ceneni populizem. S tem zakonom ne bomo reševali
               nekaterih kreditojemalcev, s tem zakonom bomo zagotovili določeno medbančno
               likvidnost, ki bo omogočila predvsem manjšim in mikro podjetjem na slovenskem
               prostoru, da normalno delujejo, da izvajajo svoje investicije in da lahko rastejo
               naprej. Torej govoriti o tem, da je ta zakon slab, ker bi servisiral samo določene
               kreditojemalce, večje kreditojemalce, je po mojem mnenju poceni populizem. Gre za to,
               da moramo našim malim in srednjim podjetjem omogočiti, da dihajo naprej, da živijo.
               Živijo lahko s krediti. Gre za obratna kratkoročna sredstva za investicije v
               nepremičnine, za investicije v opremo. In to je mogoče le z dobrimi in seveda
               relativno poceni krediti. Zato je takšen zakon dober, ker bo to omogočil. In tudi vse
               te razmisleke in vabila o popolni reorganizaciji finančnega sistema bi jaz zavrnil z
               zavedanjem, da je finančni sistem doslej dobro deloval, edino, kar je bilo tukaj
               problematično, je, da so bili regulatorji, torej tisti, ki bi morali finančni sistem
               regulirati, preveč tolerantni in niso izvajali svoje vloge. Finančnemu sistemu moramo
               omogočati naprej, da se razvija, moramo pa se ob tem zavedati, da nima vedno prav in
               da mora tudi regulator imeti svojo vlogo. Da bi pa sedaj izvajali eno popolno
               revolucijo v stilu neke socialistične reorganizacije, se mi pa zdi nesmiselno. Hvala.
            </p>
            </sp>
            <sp xml:id="SDZ5-Izredna-01-2008-11-11.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Andrej Vizjak.</p>
            </sp>
            <sp xml:id="SDZ5-Izredna-01-2008-11-11.sp42">

               <speaker>MAG. ANDREJ VIZJAK:</speaker>

               <p>Hvala lepa. Spoštovane poslanke in poslanci! Sedaj smo dobili kar nekaj amandmajev k
               2. členu. S tistim redakcijskim, ki so ga vložili poslanci, s prvopodpisanim Francem
               Križaničem, nimam nobenih težav. Nasprotno pa imam z ostalima dvema, bolj, kako bi
               rekel, kam ciljata. Prvič, amandma, ki govori o tem, da se med inštrumente uvrščajo
               tudi odkupi terjatev kreditnih inštitucij s sedežem v Republiki Sloveniji. Jaz
               načeloma nimam problema, če so to terjatve med kreditnimi inštitucijami. Če pa so to
               terjatve kreditnih inštitucij do realnega sektorja, se mi pa postavlja vprašanje, ker
               potem postane upnik namesto banke, do nekega konkretnega podjetja država. To je
               pravzaprav čisto tipična državna pomoč podjetjem. Kajti država lahko z državnimi
               pomočmi pomaga in to je nek by pass. To se pravi, ta novela zakona in ta določba je
               nek by pass obstoječim postopkom in načinom dodeljevanja državnih pomoči gospodarstvu
               in podjetjem. Normalno se lahko za pomoč podjetjem v težavah podjetje priglasi k neki
               pomoči, mora zato imeti nek program prestrukturiranja, potem ena komisija ta program
               prestrukturiranja oceni, ali je v redu ali ni v redu, in potem se določita tudi obseg
               in višina državne pomoči temu istemu podjetju. Če prav razumem, je pa s tem
               amandmajem pripeljano to okoli, mimo tega postopka, in sicer, če je banka firmi
               posodila denar in ta firma tega sedaj ne more vračati, drugače nima smisla odkupovati
               terjatev, odkupuješ terjatev takrat, kadar je ta terjatev problem, se pravi, se ne
               vrača, namesto da podjetje ne bo vračalo denarja banki, ga ne bo vračalo državi.
               Sprašujem, ali je to cilj in intenca tega predloga, ker se mi zdi, prvič - da je to
               zaobitje sistema državnih pomoči, ki so mimogrede v Evropski uniji izredno podrobno
               regulirane. To je bolj vprašanje, preden se dokončno odločimo, ali in kako to
               podpreti. Drugo je pa amandma Slovenske nacionalne stranke, katerega namen je
               pravzaprav zelo dober in pravi. To se pravi, zakaj bi z nekimi instrumenti dajali
               potuho, podpirali te, recimo, NBO-je, ki so za najetje kreditov zastavljali tiste
               delnice ciljne družbe, ki jih pravzaprav sploh nismo imeli v lasti. Ampak kaj pomeni
               ta amandma? To pomeni, na primer, če je neka banka v večinski državni lasti posodila
               podjetju X denar za nakup delnic podjetja X, to pomeni, da bo sedaj država postala
               delničar podjetja X in dala za to delnice te banke. Se mi zdi, da celo s tem namenoma
               podpiramo to. Država bo dala iz rok delnice - recimo, lahko tudi o konkretnih bankah
               govorimo, ampak bolje, da ne -, torej, država bo izpustila iz lastništva neko
               finančno institucijo in v zameno za to finančno institucijo dobila delnice tistega
               gospodarskega subjekta, ki je pravzaprav v nekem prevzemu ali kako drugače zastavil
               te lastne delnice za najem kredita pri tej finančni instituciji. Mislim, da je namen
               dober, kar sem slišal, je dobro, ampak ne vem, če je sledeno skozi ta konkretni
               amandma, ki je tu povezan. Zato bi tudi morebiti - ne vem, predsednik, kako je to
               proceduralno možno, ker smo pri razpravah o amandmaju, da bi nam predlagatelji
               podrobno tudi obrazložili, kako so si to zamislili na podlagi te dikcije, ki je tu
               opredeljena.</p>
            </sp>
            <sp xml:id="SDZ5-Izredna-01-2008-11-11.sp43">

               <speaker>PREDSEDNIK DR. PAVEL GANTAR:</speaker>

               <p>Hvala. Seveda poteka razprava in jo bom omogočil še naprej. Pred tem bi pa želel
               opozoriti predvsem nove poslanke in poslance, da se k razpravi prijavijo tako, da
               pritisnejo eno od treh tipk, "za", "proti" ali "kvorum". Odpiram prijave za razpravo.
               Prosim. Besedo ima gospod Srečko Prijatelj.</p>
            </sp>
            <sp xml:id="SDZ5-Izredna-01-2008-11-11.sp44">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovane kolegice in kolegi! Država se mora
               obnašati v prvi vrsti pošteno, v drugi vrsti pa odgovorno. In mislim, da s tem
               zakonom, ki ga imamo pred sabo, ni v igri ne eno ne drugo. In lepo vas prosim, vsem
               tistim, ki ste govorili, da je to dobro, samo en podatek: v 90. letih smo tudi
               pomagali s posojili, obe banki sta pomagali, v večinski državni lasti, podjetjem, ki
               so imela likvidnostne probleme. Ampak takrat se je pomagalo znanemu lastniku in
               dejansko se je vedelo, komu se pomaga. Danes imamo drug primer. Danes pomagamo
               dejansko menedžerskim prevzemnikom, ki imajo lastniško strukturo privatno, in zopet
               bi dajali neka poroštva, ki bi pa pomagala izključno tistim, ki so že nekoč in nekdaj
               profitirali velike vsote denarja na račun davkoplačevalcev, torej državljank in
               državljanov. Jaz mislim, da gre predvsem tu za ponavljanje nepoštene igre. In če
               pogledamo lastniško strukturo teh podjetij, čigava je Pivovarna Laško, čigav je bil,
               jaz bom govoril kar Istrabenz, ker ga ni danes več in tako naprej, in kdo so ti
               gospodje, potem lahko vidimo, za kaj gre. Gre za pomoč dolžnikom, ki so nekoč že
               mogoče komu kaj pomagali pa tudi kateri stranki kaj primaknili. Če je kaj poštenja v
               vas in državljanke in državljani v teh časih gospodarske negotovosti in finančne
               krize to prav gotovo od vas pričakujejo, potem boste sprejeli danes naš amandma. Naš
               amandma pa govori o tem, da če že bomo nekaj dajali oziroma nekomu neka poroštva
               izdajali, da je to v obliki kredita, kot je že gospod Barovič pred menoj dejal, da se
               država tu na nek način tudi zavaruje in da ima neko garancijo, da to, kar dajemo, da
               bo nekoč tudi vrnjeno.</p>
               <p>Jaz vas pozivam, da podprete amandma k 2. členu. In če bo narejeno to v nasprotnem, s
               tem imate rezervno varianto, katere podpisniki amandmaja smo tudi mi, predlagala ga
               je pa stranka Zares, v tej varianti gre v bistvu za tako imenovani polovični izhod iz
               tega. Ampak v prvi vrsti vam na srce polagam, da bodite načelni, principialni in
               pošteni. To boste pa našli v 2. členu našega amandmaja. Hvala.</p>
            </sp>
            <sp xml:id="SDZ5-Izredna-01-2008-11-11.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Franc Križanič.</p>
            </sp>
            <sp xml:id="SDZ5-Izredna-01-2008-11-11.sp46">

               <speaker>DR. FRANC KRIŽANIČ:</speaker>

               <p>Hvala lepa. Social demokrati bomo podprli predlog amandmaja, ki so ga dali poslanci s
               prvopodpisanim Matejem Lahovnikom. Gre za predlog možnosti direktnega vstopa v
               kreditno razmerje tudi z neko gospodarsko družbo. Strinjamo pa se, da bo tak vstop
               treba natančno opredeliti in potem tudi donosno izvajati. Se pravi negativnih
               javnofinančnih posledic po mojem mnenju tak ukrep ne bi smel imeti. V tem primeru ne
               gre za državno pomoč, pač pa za obliko vzdrževanja likvidnosti finančne inštitucije.
               In to je eden od možnih ukrepov in v tem smislu je legitimen. Se pravi, gre za
               prevzem zelo kakovostnih terjatev in ne v 100% vrednosti, ampak v 50%, kar bo
               opredelila potem podzakonska ureditev, se pravi uredba. Hvala.</p>
            </sp>
            <sp xml:id="SDZ5-Izredna-01-2008-11-11.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo želi minister dr. Andrej Bajuk.</p>
            </sp>
            <sp xml:id="SDZ5-Izredna-01-2008-11-11.sp48">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Kar se tiče teh dveh amandmajev. Rad bi se najprej
               obrnil na ta amandma, kjer je prvopodpisani gospod Matej Lahovnik, in to je
               vključitev v 2. členu neke nove alineje, ki bi pa vključila tudi odkup terjatev
               kreditnih institucij s sedežem v Republiki Sloveniji, torej da poleg posojil in pa
               mogoče dokapitalizacije kakšne bančne ustanove bi tudi vključili možnost, da se ta
               sredstva, ki bi jih ta zakon zdaj omogočil, tudi uporabljajo za odkup terjatev,
               recimo, bank s sedežem v Republiki Sloveniji. Osebno mislim, da to nima velike dodane
               vrednosti. Kaj se pa dejansko lahko zgodi? Ena banka ima bodisi dobre ali pa slabe
               terjatve. Najprej naredimo še eno drugo razliko. Od oktobra lani, ko je gospod
               guverner Banke Slovenije javno povedal, da po oceni Banke Slovenije naše bančne
               ustanove nimajo tako imenovanih zastrupljenih naložb ali tako kot se danes govori
               "toxic assets", da tega v Sloveniji ni, ker naše banke niso teh dokumentov kupovale,
               ker vemo, da te slabe terjatve, recimo, če obstajajo, so resnično malenkost, tam
               nekje med eno do ena in pol procenta vseh njihovih naložb. To so podatki Banke
               Slovenije. Torej, pri nas nimamo takšnega problema, kot ga imajo banke drugih držav
               članic EU, na primer v Nemčiji, kjer so morali te stvari reševati ravno zato, ker so
               banke vlagale v neke določene dokumente, pa so se izkazali ti instrumenti kot skoraj
               nič vredni. To je njihov bistveni problem. In zato tudi vse njihove odločitve, kako
               naj se država tega reši, vključujejo tudi možnost, da to odkupujejo in bo država pač
               prevzela odgovornost in bo te brezvredne papirje na nek način vnovčila čez eno
               generacijo ali bog ve kdaj. Pri nas tega problema ni. Koncept terjatev je tudi ta.
               Kaj bi pa s tem dosegli? Prav gotovo predlagatelji nimajo v mislih takšnih terjatev,
               da teh terjatev ni. Govorijo torej o kreditih, ki so jih banke dale določenim
               kreditojemalcem v Sloveniji. To pa so slovenska podjetja, takšna ali drugačna, to se
               pravi dobra ali pa slaba. Če je dobra naložba, dobra terjatev, je ni banke, ki bi to
               prodala. Zakaj pa bi prodala, če bi sama sebi škodo delala v svoji lastni bilanci, če
               prodaja dobre terjatve. Saj to je njihove posel. Zakaj bi dobre terjatve prodajala?
               Zakaj pa bi država kupovala slabe terjatve? Tukaj pa pridemo do drugega vprašanja. To
               stvar pa je treba reševati na drugačen način. Ne moremo uporabiti, vsaj to je moje
               mnenje, te zakonodaje in tega pristopa za reševanje posledic globalne finančne krize,
               da bomo tudi reševali osebna ali neka določena konkretna podjetja. Če bo to pomembno,
               bo treba to reševati na drugačen način, ne pa preko te zakonodaje in vse sistemske
               probleme financiranja bank in sistemska vprašanja pomešati z vprašanji slabih naložb,
               ki jih imajo prav gotovo tudi naše banke, da so dajale kredite, ki niso tako dobri,
               kot je zgledalo ali pa kot bi same želele. In se sedaj kaže, da niso tako dobri
               krediti, kot so bili. Mislim, da ni najbolj primerno, da se to meša. Terjatve, če
               imajo predlagatelji v mislih terjatve tako imenovane "toxic assets", teh v Sloveniji
               praktično ni, potem je nepotreben. Če pa govorimo, da bomo kupovali slabe terjatve,
               pa to ni pravi instrument. Če Državni zbor smatra, ali pa oceni, da je potrebno Vladi
               dajati neke konkretne inštrumente na razpolago, da bo reševala probleme kompletnih
               podjetij, potem naj to naredi preko drugega zakona, ne pa preko zakonodaje javnih
               financ. To je moje mnenje in to je tudi naš predlog.</p>
               <p>V imenu odhajajoče vlade jaz tega ne bi podprl in vam tudi priporočam, da tega ne
               sprejmete.</p>
               <p>Kar pa se tiče amandmaja Slovenske nacionalne stranke, s prvopodpisanim gospodom
               Barovičem, tukaj pa je nekaj, kar je težko razumeti, zakaj bi sploh to država
               naredila. Če pravilno razumem, kaj se hoče s tem amandmajem, je, da če bi prišlo do
               neke dokapitalizacije bančne ustanove, recimo, potem država postane lastnica delnic.
               Torej nismo nikomur nič dali ter postanemo lastniki tega kapitala ali tega deleža
               kapitala, ki smo ga pomagali ustvariti ravno s temi sredstvi. Predlog pa je, da bi ta
               delež spremenili v deleže v podjetjih, ki so nastavila svoje lastne delnice kot
               garancijo, da so dobila kredite. To se pravi, zdaj pa govorimo o menedžerskih
               odkupih, da bomo odprto govorili, za kaj pravzaprav tu gre. In lahko odpremo razpravo
               o slovenskih tajkunih, pa še čem drugem, če je to volja Državnega zbora. A vendar ne
               vidim razloga, zakaj bi država se zavzela za to, da bi delež, kapitalski delež, ki ga
               bo pridobila pri dokapitalizaciji na podlagi teh sredstev, dejansko spremenila v
               kapitalski delež v podjetjih, ki so prišla do svojega lastninjenja preko teh kreditov
               in jih zajamčili s svojimi lastnimi delnicami. Kot finančni minister tega predloga ne
               bi podprl. To vprašanje je treba reševati na drugačen način. To je vprašanje pravne
               države, če je pa legitimno, se je pa treba lotiti zakonodaje in v prihodnosti to tudi
               preprečiti. To smo ravno preprečili v Državnem zboru v prejšnji sestavi, in to
               januarja leta 2008, ko smo spremenili pogoje v Zakonu o bančništvu in zahtevali, da
               vsi tisti, ki prosijo za kredit in hočejo garantirati s takšnimi delnicami, morajo
               veliko več zastaviti, kot pa je bilo do takrat. To je dejansko virtualno onemogočilo
               katerokoli nadaljnje kreditiranje s takšno garancijo v Republiki Sloveniji. S tem je
               bila sistemska rešitev za naprej seveda tudi dosežena, za nazaj je pa treba
               pregledati. Ne moremo pa reševati vseh problemov in mešati problemov, naših
               sistemskih problemov bančnega sistema v tej globalni krizi s temi odprtimi vprašanji
               naše družbe, ki pa zahtevajo - in pričakujem, da bomo tudi dosegli vašo pozornost in
               da boste lahko rešili, morda na boljši način, kot smo do sedaj. Hvala.</p>
            </sp>
            <sp xml:id="SDZ5-Izredna-01-2008-11-11.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič.</p>
            </sp>
            <sp xml:id="SDZ5-Izredna-01-2008-11-11.sp50">

               <speaker>BOGDAN BAROVIČ:</speaker>

               <p>Hvala lepa. Ob obrazložitvi našega amandmaja bi želel spoštovanemu ministru tudi
               odgovoriti.</p>
               <p>Poglejte, država bo na nek način pomagala kriti neko izgubo. Pa vzemimo primer
               podjetja, ki sem ga prej imenoval, saj je vseeno, Mercator ali pa Istrabenz ali pa
               katerokoli. Zgodba bo končana, izguba bo pokrita, kdo bo kasiral dobičke, ko bo tekel
               posel naprej? Država sigurno ne. Država bo pomagala s temi krediti, dobičke naprej
               bodo kasirali pa oni. Še drugače bom povedal, kaj govori naš amandma. S tem zakonom
               država jamči za refinanciranje slabih kreditov domačih bank. Upam, da se s tem
               strinjamo. Te kredite, ki so bili slabi krediti domačih bank, je država celo sama
               odobrila. Zato imamo, država kot taka, pravico, da od bank zahtevamo, da konvertira v
               kapitalske deleže. Pa če želite, z drugimi besedami pa bom povedal izraz, ki ga ne
               marate slišati: vračamo se nazaj v nacionalizacijo. Ja. Nacionalizirati tisto, kar je
               bila sama država kriva, da je bilo slabo. Če tega ne naredimo, pomeni, da smo spet
               nekaj dali, dobili pa nič. Samo za to gre. In to je čisto jasno zapisano v tem
               amandmaju k 4. členu. Še enkrat. Če mi pomagamo nekaj reševati, nekaj damo eni banki,
               želimo mi, država - mi vsi smo država, od tega nazaj tudi imeti. Ne samo dati, zadevo
               rešiti in ko posel teče, bodo ljudje, X, Y, Z, na čelu podjetij Pivovarne Laško,
               Mercator, Istrabenz in tako naprej spet kasirali dobičke. Koliko pa bo imela država
               dobička od tega, ko bo pomagala rešiti problem?! To me zanima. Nič! Nič! Mi bomo
               pomagali rešiti problem, rešiti z denarjem, ki ga daje vsak Slovenec, vsak Slovenec!
               In pravzaprav bomo reševali problem, ki smo ga mi povzročili, ker je ta država, ne
               samo v tem, tudi v prejšnjem mandatu je ta država dajala slabe kredite nekaterim
               bankam in dovoljevala te slabe kredite. In zdaj se bomo reševali iz tega, reševali
               vse druge, drugi bodo potem naprej normalno poslovali in kasirali dobičke. Mi pa ne
               bomo od tega imeli nič. Mi - govorim mi, ne govorim samo država, Državni zbor in
               Vlada. Ta denar bo šel od vseh varčevalcev iz vseh bank. In pravzaprav od vseh
               varčevalcev, davkoplačevalcev. Na kakšen način bomo mi dobili kaj nazaj? Samo na
               način, da sprejmemo ta amandma. To je bistvo našega problema. Če pomagamo rešiti
               problem, imamo tudi pravico da nekaj od tega, ko rešimo problem, nazaj dobimo. Ali
               drugače povedano: banka, ki mi da kredit od mene ne zahteva, da ga samo vrnem, ampak
               zahteva od mene, da ji plačam visoke obresti. Na daljšo dobo mi ga da več in ga moram
               plačati. Enaka zgodba. Čisto preprosto.</p>
            </sp>
            <sp xml:id="SDZ5-Izredna-01-2008-11-11.sp51">

               <speaker>PREDSEDNIK DR. PAVEL GANTAR:</speaker>

               <p>Besedo ima minister dr. Andrej Bajuk.</p>
            </sp>
            <sp xml:id="SDZ5-Izredna-01-2008-11-11.sp52">

               <speaker>DR. ANDREJ BAJUK:</speaker>

               <p>Hvala lepa, gospod predsednik.</p>
               <p>Jaz se opravičujem. V svojih uvodnih besedah, to je tudi problem Poslovnika, da ima
               predlagatelj 5 minut časa, nisem mogel še razširiti na določene stvari, ki so silno
               pomembne, da se lahko osredotočimo, zakaj je sploh ta razprava in zakaj je ta predlog
               zakona. Ne smemo mešati situacijo in položaj v drugih državah članicah s tem, kar je
               v Sloveniji. Danes vemo na podlagi podatkov - Ministrstvo za finance s tem ne
               razpolaga, s tem razpolaga Banka Slovenije - nadzornik, ki pozna natančno, kaj se
               dogaja v teh bančnih ustanovah. Vemo, da niso nalagali, kot sem že prej omenil, v
               takšne finančne instrumente, ki so se izkazali za ničvredne. To ni problem. Kje pa je
               potem problem v slovenskih bankah? Depozite imajo in smo jih tudi zavarovali v tem
               smislu, da so ljudje verjeli od 8. oktobra naprej, da dejansko ta obljuba, ki sva jo
               dala, jaz v imenu Vlade kot minister za finance in Banka Slovenije, ko smo rekli
               Sloveniji: Mi vam bomo zagotovili, da so vaše naložbe v slovenskih bankah 100%
               zajamčene. In smo opazili, ko smo sledili zadevi, da ni bilo nikakršnih premikov ali
               pa večjih premikov, kar se tiče depozitov v slovenskih bankah. In to bomo tudi zdaj
               zagotovili in zaključili s tem, da bo zakon o bančništvu sprejet. Kje pa je potem
               problem? Problem so še drugi dodatni viri, ki jih slovenske banke v zadnjih petih
               letih ali pa šestih, skoraj bi rekel desetih letih imajo. Od česa pa? Kako pa
               posojajo slovenske banke? Tako, da se tudi zadolžujejo, in sicer srednjeročno, na
               tako imenovanem medbančnem trgu. Kaj pa so to? To so krediti, ki jih najame recimo
               bodisi mariborska banka ali pa nova ljubljanska banka, vse banke imajo določene
               kredite, ki se vključijo kot podlaga za to, da lahko posojajo. In to pomeni 30%
               finančne vsote bank. 30% tega je odvisno od posojil, ki prihajajo z medbančnega trga.
               In ta medbančni trg je trenutno zamrznil, ne deluje. Zakaj? Kot smo že večkrat
               slišali danes, nekateri ste sami tudi to že ugotovili in tudi danes izrazil, ker si
               banke med seboj ne zaupajo. Ne vedo, kdo je grešnik in kdo ne, kdo je kaj kupoval ali
               pa ni kupoval. In dejansko je stvar zamrznjena. Zdaj pa je treba ta sistem na nek
               način omogočiti, da zaživi. Kaj pa bodo banke delale? Pa ne, da se bodo dodatno
               zadolževale! Da bodo lahko obnavljale, po potrebi pa morda tudi povečale svoje
               kreditiranje v tujini. Da bodo lahko obnavljale. Ker to so določene zapadlosti. Kako
               pa mislite, da smo prišli do določbe, koliko sredstev potrebujemo? Ker na podlagi
               podatkov, ki jih tudi nima Ministrstvo za finance, jih tudi nima Vlada, edina, ki ima
               podatke, je Banka Slovenije. In tudi ona ne more iti konkretno, ker so to bančne
               skrivnosti, s katerimi Vlada ne razpolaga. Ne sedanja, tudi prihodnja ne bo s tem
               razpolagala. Kaj vemo? Vemo, da so zapadlosti do konca 31. decembra 2009 tam nekje
               nad 7 milijard evrov. Če naše banke ne bodo mogle obnoviti teh kreditov, ker bodo
               zapadli, ali pa jih po potrebi tudi morda malenkostno povečati, potem ne bodo mogle
               posojati. In če ne bodo mogle posojati, je pa naše gospodarstvo v težavah. Zato je
               bil ta sklep sprejet na podlagi sveta finančnih ministrov celotne Evropske unije, da
               vse države gremo v to, da zajamčimo kreditiranje bank na medbančnem trgu, in sicer z
               državnim poroštvom. Začasno. Dokler je pač situacija takšna, kot je. Da ne bodo banke
               posojale sosednji banki, ki ji ne zaupajo, ampak posodijo državi, ki ima še vedno
               verodostojnost na finančnih trgih. To je jedro tega predloga. In to je tudi ključni
               problem v našem finančnem bančnem sistemu, kako zagotoviti, da bomo ponovno odprli
               vrata našim bankam na medbančnem trgu. To je ključni problem. Lahko se nam pa tudi
               zgodi, to je pa na podlagi izkušenj drugih finančnih ministrstev evropskih držav, da
               bo prišlo do kakšne težave, kjer bo pa treba kapitalsko podpreti kakšno ustanovo,
               zato je tudi ta druga alineja v 2. členu, naj se tudi dajo sredstva, da se
               dokapitalizira, če je to potrebno. Zdaj je pa še tretji predlog ali pa en dodatek
               tretje alineje, da poleg sredstev za zajamčenje posojila in poleg sredstev za
               dokapitalizacijo naj bi pa še uporabljali za odkupovanje terjatev. Tukaj pa jaz ne
               bom ponavljal, kar sem prej povedal, mislim, da je to nepotrebno, da je to treba
               reševati na drugačen način. Dajmo se osredotočiti na tisto, kar je ključen problem
               našega bančnega sistema, in to je: preko državnega jamstva omogočiti, da se ponovno
               odprejo vrata medbančnega trga, da bodo naše banke lahko naprej delovale. Hvala.</p>
            </sp>
            <sp xml:id="SDZ5-Izredna-01-2008-11-11.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Repliko ima gospod Bogdan Barovič.</p>
            </sp>
            <sp xml:id="SDZ5-Izredna-01-2008-11-11.sp54">

               <speaker>BOGDAN BAROVIČ:</speaker>

               <p>Hvala lepa. Poglejte, gospod minister, dejansko vem, da najbrž že iz izkušenj veliko
               več veste, ampak ves čas ste govorili o dajanju poroštev. Že, že, ampak ta zakon ima
               tri ukrepe. Prvi ukrep govori o dejanju poroštev. Mi imamo pa še dva ukrepa, in sicer
               drugi ukrep, ki govori o dajanju posojil kreditnim inštitucijam ter zavarovalnicam,
               in tretji ukrep, ki govori o kapitalskih naložbah Republike Slovenije v kreditne
               inštitucije. To je treba pogledati. Eno je poroštvo za refinanciranje, ampak trije
               ukrepi so, dajanje posojil, kapitalske naložbe. O tem pa tudi besede nismo slišali
               danes. Dajmo ljudem povedati, kaj to pomeni: da nekaj damo, dobimo pa nič. To je to.
               Zaradi tega imamo mi ta amandma, zaradi tega želimo zaščititi. Ni samo poroštvo
               vsebina tega zakona. Trije ukrepi so: poroštvo, drugič, poudarjam, dajanje posojil
               kreditnim inštitucijam in zavarovalnicam, pozavarovalnicam in pokojninskim družbam,
               in tretjič so kapitalske naložbe te države. Vse to troje je v tem zakonu in vse
               skupaj bomo danes sprejeli in jamčili, da bomo dajali, govorim o točki 2 in 3, ukrepu
               dve in tri, dali bomo posojilo, dali bomo kapitalsko naložbo, od tega bomo pa imeli
               "figo".</p>
            </sp>
            <sp xml:id="SDZ5-Izredna-01-2008-11-11.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod minister, vi imate besedo, kadar želite v okviru časa, ki ga imate
               na razpolago. Vendar bi prosil, da so tudi drugi razpravljavci. Izvolite, gospod
               minister.</p>
            </sp>
            <sp xml:id="SDZ5-Izredna-01-2008-11-11.sp56">

               <speaker>DR. ANDREJ BAJUK:</speaker>

               <p>Razumem. Hvala lepa. Samo nekaj bi rad pojasnil. Ne da nič ne dobimo. Jaz mislim, da
               je to tudi treba imeti jasno pred očmi. Če pride do neke kapitalske naložbe, potem je
               država lastnik delnic. To je jasno. Če da določeno jamstvo, potem je cenik in tudi
               določena obremenitev pride na ta račun in so tudi neka dodatna sredstva od tega. Če
               pa ne more banka vrniti, je pa tudi predvideno, postanemo pa spet lastniki delnic.
               Torej ni tako, da damo in ne dobimo nič. Hvala.</p>
            </sp>
            <sp xml:id="SDZ5-Izredna-01-2008-11-11.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Matej Lahovnik.</p>
            </sp>
            <sp xml:id="SDZ5-Izredna-01-2008-11-11.sp58">

               <speaker>DR. MATEJ LAHOVNIK:</speaker>

               <p>Hvala lepa. Amandma, kjer sem sam prvopodpisani, v bistvu določa oziroma dodatno
               vsebuje odkup terjatev kreditnih institucij s sedežem v Republiki Sloveniji. S tem v
               bistvu zakon uvaja samo dodaten instrument za reševanje finančne krize, ki omogoča
               tudi odkup terjatev z namenom povečanja likvidnosti kreditnih institucij. Res je tu
               zdaj mogoče razpravljati, ali gre tu za nedovoljeno državno pomoč ali dovoljeno
               državno pomoč. Ampak saj kaj pa počnemo cel dan danes že tukaj? Govorimo o državnih
               pomočeh finančnim institucijam. In zdaj tu nasprotovati temu, kar je pravzaprav že
               storila tudi Nemčija, kar so nekatere druge države, je vprašanje, ali potem vsi
               ostali v Evropski uniji tudi kršijo na nek način pravila o državnih pomočeh. Saj
               pravim, mogoče je o tem razpravljati. Ampak to, kar danes tu počnemo, tudi ni nič
               drugega, kot dajanje na nek način pomoči finančnim institucijam. Še nekaj bi želel
               izrecno povedati. To ne pomeni, da bo država to serijsko počela ali da bo sploh
               počela. To je možnost, ki se lahko izkoristi v razmerah, če se stvari še bistveno
               poslabšajo. Mi ne vemo, kaj bo. Še nekaj tednov nazaj so vsi zagotavljali, da banke
               ne potrebujejo nobenih ukrepov, nobenih pomoči, skratka, situacija je bila stabilna.
               Danes vidimo, da je situacija precej drugačna. Tudi zneski, o katerih govorimo, so
               precej relativni. Še nekaj dni nazaj sem imel informacije, da je tako ali tako
               vprašanje, če bo banke to sploh zanimalo, še posebej, ko smo povedali, da se bodo ta
               poroštva zaračunala. Danes pa vidimo, da je situacija precej drugačna. Zato govorim,
               razmere so nestabilne, nepredvidljive, negotove in zato je to samo dodaten
               instrument, dodatna možnost. Ne pomeni pa, da bo kdorkoli to sedaj serijsko počel. In
               jasno je, da imajo poslanke in poslanci vzvod, s katerim lahko preprečijo, če gre
               minister tu predaleč, ali če ocenijo, da prihaja do neke zlorabe namena nekega
               zakona. In sploh ne dvomim, da se bo tisti vzvod izkoristil, če bo do tega prišlo.
               Ampak ne vidim razloga, zakaj ne bi tu povečali fleksibilnosti tega zakona, zakaj ne
               bi omogočili resornemu ministru, Vladi, da ima dodaten vzvod, ker so razmere dejansko
               zelo nepredvidljive. Se pa strinjam, da lahko zdaj razpravljamo o tem, ali je to
               dovoljena ali nedovoljena državna pomoč. Ampak v luči današnje razprave se spuščamo
               po moje na tanek led, ker to, kar danes tu počnemo, pa je definitivno državna pomoč
               finančnemu, posredno, upamo, tudi realnemu sektorju. Tako da bom sam omenjeni amandma
               podprl, čeprav ni nujno, da se bo sploh izkoristila možnost, ki jo tu uvajamo. Hvala.
            </p>
            </sp>
            <sp xml:id="SDZ5-Izredna-01-2008-11-11.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak. Prosim.</p>
            </sp>
            <sp xml:id="SDZ5-Izredna-01-2008-11-11.sp60">

               <speaker>MAG. ANDREJ VIZJAK:</speaker>

               <p>Povsem na kratko, ker imam malo časa.</p>
               <p>Ta novi instrument tangira nek drug nivo, za katerega ni predviden ta zakon.</p>
               <p>Še enkrat, kot je minister povedal, je ta zakon namenjen za sprostitev delovanja na
               finančnem trgu medbančnih posojil. Ta ukrep pa tangira nivo nižje, to se pravi, ko
               banka na nek način ima neko slabo terjatev, ko očitno bo šlo samo za odkup slabih
               terjatev, ne dobrih, in bo to slabo terjatev namesto banke servisirala sedaj po novem
               država. To je direktna državna pomoč in ni ciljan ta ukrep s tem zakonom. Zanima me
               potem tudi, kako bo država servisirala naprej ta poroštva, te prevzete terjatve
               pravzaprav. Ali bo za to imela posebno proračunsko postavko? Če neka firma banki
               odplačuje redno, je to dobra terjatev in potem ni problema. Potem bo banka vesela, da
               jo ima. Če pa tega ne odplačuje, pa nastaja minus. In če prav razumem, bo namesto
               banke sedaj ta minus pokrivala država, če bo odkupila to terjatev. To je sigurno
               državna pomoč. Sedaj, ali je dovoljena ali ne, sigurno ni dovoljena, če gre za veliko
               podjetje, pa če to ni bilo predhodno priglašeno. In tudi cilj tega zakona ni to. Jaz
               se strinjam, če bomo prišli do teh problemov, bomo morali biti verjetno soočeni tudi
               z novimi zakonskimi rešitvami, ki bodo servisirale takšne težave. Vendar še enkrat,
               to je pač zopet nek državni intervencionizem do posameznega gospodarskega subjekta,
               brez kriterijev, ne vem, kdo bo to počel sicer, ali bo to zopet počela država, ali bo
               kar minister odkupil terjatev ene banke do enega podjetja. Mislim, da je ta procedura
               nerazdelana in mislim, da takšne ni mogoče sprejeti.</p>
            </sp>
            <sp xml:id="SDZ5-Izredna-01-2008-11-11.sp61">

               <speaker>PREDSEDNIK DR. PAVEL GANTAR:</speaker>

               <p>Želi še kdo razpravljati k 2. členu? Prosim za prijavo. Besedo ima gospod Zmago
               Jelinčič Plemeniti.</p>
            </sp>
            <sp xml:id="SDZ5-Izredna-01-2008-11-11.sp62">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Slovenska nacionalna stranka je vložila tu svoje
               amandmaje in če amandmaji ne bodo sprejeti, bomo mi glasovali proti zakonu. Zakon kot
               tak, brez tega amandmaja, je slab in bedast, razen za tiste gospode, ki so svoje
               firme spravili pod vodo in bi sedaj radi na račun države izplavali, po možnosti še
               enkrat pobrali denar, jih zopet potopili, država, kar pomeni davkoplačevalci, bi
               odplačevali dolgove, gospodje bi pa na Kajmanskih otokih na jahtah lovili
               mečarice.</p>
               <p>Jaz mislim, da je skrajni čas, da nehamo s tem. Res je, da država mora pomagati
               finančnim institucijam. V redu, vse lepo in prav, vendar na kakšen način. Ne na tak
               način, da se enostavno da nekomu denar. Zato smo mi predlagali amandma, da se doda
               nov sedmi odstavek, ki bi, na kratko povedano in enostavno rečeno, če da banka nekemu
               podjetju kredit in ker bomo ta kredit po bančni liniji zavarovali pravzaprav preko
               Vlade davkoplačevalci z lastnim denarjem, zahtevamo, da Vlada, to se pravi vsi ljudje
               postanejo v določenem deležu lastniki tega podjetja. Ne pa kot je zdaj predvideno, da
               se bo enostavno denar dal, potem pa se bo pozabilo. Ampak ko se bo denar dajal, bo pa
               Slovenska izvozna in razvojna banka, ki jo vodi prijatelj gospoda Bajuka gospod Sibil
               Svilan, če se ne motim, bo pa seveda za to, da bo izvedla eno nit, tukaj zaračunala
               še nekaj: izvajanje storitev, nadomestila, opravnine za izvajanje storitev ter
               poročanje in tako naprej. Ali smo bedasta država ali smo se odločili, da bomo
               "nategovali" slovenske ljudi še nadaljnjih 16 let ali kaj se gremo tukaj?! Vendarle
               smo nek parlament. Baje. In ta parlament naj bi bil tisti, ki naj bi skrbel za
               dobrobit ljudi, ki so nas izvolili. Zdaj pa se bomo tukaj šli neko prerivanje, kdo je
               pametnejši, kdo ni pametnejši. Cela vrsta modrih besed o tem, kakšen je ključni
               problem našega bančnega sistema, o vsem tem in vse nekako zavito. V bistvu je ključni
               problem našega bančnega sistema, prvič, da je slab, da ima slabe kadre, da smo imeli
               slabe finančne ministre. V treh točkah. Potem pa se to lahko razgrajuje, da vidimo,
               kakšen je ta naš finančni sistem. Če bi bilo to v Italiji, bi že marsikakšen gospod
               ali gospa iz finančnega ministrstva odgovarjala kakšni specialni italijanski enoti na
               vprašanje, kam je kaj šlo, kje je denar, zakaj je šel tja, zakaj ni šel drugam in
               zakaj je bil sploh poslan na kakšen naslov. In kaj je od tega? Nič! V tej naši
               preljubi Sloveniji se nič ne zgodi. Nikomur se nič ne zgodi! Zadeva gre naprej,
               država tone v vedno večje dolgove, mi pa tukaj razpravljamo, ali bo kakšen gospod, ki
               je zdaj hotel prodati recimo delnice dvakrat višje, kot jih je kupil, v krizni
               situaciji prodal državi za neskončne denarje, se še bolj obogatil, kot se je
               obogatil, in nikomur nič. O delavcu niti besede. O študentih niti besede. O tem, da
               zdravstvo nima denarja tudi zaradi tega, niti besede. Pa kaj se gremo tukaj?! Bile so
               volitve, zdaj lepo prosim naredite nekaj. Pa dajmo skupaj narediti nekaj. Jaz sem
               vedno za to, da bomo skupaj naredili. Ampak to pomeni, da se je treba poslušati in
               potrebno, kadar je zakon dober, ga je treba sprejeti, kadar je pa kilav, ga je pa
               treba dodelati s tistimi točkami, da bomo tisto svinjarijo ven vrgli. Ali bomo pa še
               naprej "futrali" ene gospode, ki bodo potem vsake toliko časa nakazali na kakšno
               politično stranko kakšen denar, da bodo utišali tiste, ki so tukaj notri v parlamentu
               dvignili roko za kakšen zakon? Mislim, da je že enkrat potreben konec, da se nehamo
               igrati s slovenskim narodom. Res je, da slovenski narod na žalost ni najbolj pameten.
               To kažejo volitve. Ampak, lepo vas prosim! Dajmo nekaj narediti pa dajmo jim vsaj
               zdaj popraviti nekatere stvari, ne pa, da samo prekladamo z enega konca na drugi
               konec. Jaz ne vem. Vsi so neki strahotni strokovnjaki, vsi so ... Imamo ne vem koliko
               strokovnjakov. Strokovnjaki so naši študentje, ki so dobili nagrado zato, ker so
               cepivo odkrili sedaj. V Ameriki so dobili nagrado. To so strokovnjaki. Ampak za te
               strokovnjake seveda naša država tudi denarja nima. To pa tudi ne zaradi tega, ker
               "futramo" in rešujemo razne povzpetniške nove bogataše, namesto da bi dajali denar
               tja, kamor bi bilo treba. Toliko zaenkrat. Hvala.</p>
            </sp>
            <sp xml:id="SDZ5-Izredna-01-2008-11-11.sp63">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Anton Rop.</p>
            </sp>
            <sp xml:id="SDZ5-Izredna-01-2008-11-11.sp64">

               <speaker>MAG. ANTON ROP:</speaker>

               <p>Najlepša hvala, gospod predsednik. Jaz bi rad posebej poudaril, da je amandma, ki je
               bil vložen s strani skupine poslancev s prvopodpisanim gospodom Matejem Lahovnikom,
               amandma, ki dopolnjuje tisto, kar je sicer opredeljeno v preostalih delih predloga
               sprememb zakona o javnih financah.</p>
               <p>Kot sem že prej uvodoma poudaril, je lahko ta zakon učinkovit, lahko deluje samo in
               če bodo nekateri amandmaji sprejeti. Eden od teh amandmajev je nedvomno tudi ta
               amandma k 2. členu, ki uvaja tudi možnost odkupa terjatev kreditnih institucij s
               sedežem v Republiki Sloveniji. Prej smo že slišali uvodoma poziv, željo, zahtevo, da
               slovenska vlada začne čim prej delovati, da začne ukrepati, da deluje in da naredi
               vse za to, da bo slovenski finančni sistem funkcioniral. Ampak seveda, slovenski
               finančni sistem mora funkcionirati in je treba storiti vse za to, da bo funkcioniral,
               zato da bo na koncu realni sektor funkcioniral, zato da bodo na koncu delovna mesta
               ohranjena, zato da bo Slovenija, njeno gospodarstvo in mi vsi skupaj šli skozi te
               čase, v katerih se nahaja svetovno gospodarstvo. Nam ni treba odkrivati tople vode.
               Ta ukrep je samo eden od tistih ukrepov, ki jih tudi ostale, Sloveniji konkurenčne
               države uvajajo, so jih uvedli in jih tudi izvajajo znotraj Evropske unije. Ne samo v
               Nemčiji, tudi v Belgiji, tudi v Franciji imajo podobne in takšne ukrepe in jaz ne
               vem, zakaj bi morali reči, da slovenska vlada, od katere se zahteva učinkovitost, pa
               ne sme uporabljati vseh tistih inštrumentov, ki jih sicer uporabljajo sodobne
               zahodnoevropske države.</p>
               <p>Tukaj je bilo že prej govora o državnih pomočeh. Vsaka državna pomoč finančnemu
               sektorju je seveda posredno tudi državna pomoč realnemu sektorju. In cela Evropska
               unija znotraj interventne zakonodaje dela zakonodajo, povezano z državnimi pomočmi.
               Jaz vidim ta ukrep kot enega tistih dodatnih ukrepov, ki jih bo Vlada, če jih bo,
               uvedla in jih tudi pripravila, ko bo ugotovila, da v nekaterih primerih je treba
               pomagati realnemu sektorju, je treba ohraniti delovna mesta. In takrat bo morala
               odgovarjati pred Državnim zborom. Prej smo sprejeli amandma, ki je govoril o tem, da
               mora Vlada vsake tri mesece poročati Državnemu zboru o vsakem poroštvu, vsakem
               ukrepu, tudi o takšni terjatvi. Torej bo tu polagala račune za to, kar bo storila,
               naredila. In sem prepričan, da bodoči minister za finance in Vlada ne bosta šla v
               takšne rabote, da bi tu potem na koncu odgovarjala ali pa celo slabo končala.</p>
               <p>In še nekaj, ni nujno, da gre samo za slabe terjatve. Obstajata dve možnosti odkupa
               terjatev, dobrih in slabih terjatev. O slabih terjatvah je bilo prej govora. Pri
               slabih terjatvah se pravzaprav zapira problem na dveh koncih: pri finančnem sektorju,
               pri banki in v realnem sektorju hkrati. Hkrati se razbremeni banke slabih terjatev in
               se lahko reši začasno in na drugačen način problem realnega sektorja. Prej je bilo
               rečeno, kdo bo pa to servisiral, država ali ne. Če pogledamo natančno zakon, potem
               vidimo, da zakon že sedaj predvideva, da se določene posle, določene stvari, ki so
               bolj strokovne narave in težje izvedljive, prenese na druge institucije. Ena takih je
               Slovenska investicijska družba, ki je lahko poklicana, če se bo Vlada za to odločila,
               da bo to izvedla. Vprašanje je bilo tudi, pod kakšnimi kriteriji. Če bi pogledali
               zakon natančno, ta govori, da mora Vlada za vsak ukrep, ki ga sprejme, pripraviti
               posebno uredbo, jo sprejeti in v njej natančno predpisati posamezne ukrepe. Torej,
               tudi to ni prav nič sporno. Tisto, kar pa je dodatna možnost, pa je, da bi lahko v
               drugi fazi država odkupovala terjatve od bank, namesto da bi sanirala posamezne banke
               tako, da bi jim dajala posojila, tako da bi avkcijo naredila, na primer, dobrih
               terjatev. In bi tiste banke dobile posojilo, kredit ali dokapitalizacijo, ki bi dale
               boljše terjatve, če že hočejo od države posojilo. In bi na ta način maksimalno lahko
               zaščitili interese slovenskih davkoplačevalcev.</p>
               <p>Torej, želim predvsem povedati, da je ta ukrep lahko koristen, lahko je dober, ima
               številne variante in bo tudi transparenten. Zato pozivam vse, da ta ukrep, ki je bil
               tu predlagan, podpremo in damo slovenski vladi vse možnosti za to, da se spopade z
               izzivi, ki so pred njo. Hvala.</p>
            </sp>
            <sp xml:id="SDZ5-Izredna-01-2008-11-11.sp65">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič.</p>
            </sp>
            <sp xml:id="SDZ5-Izredna-01-2008-11-11.sp66">

               <speaker>BOGDAN BAROVIČ:</speaker>

               <p>Hvala lepa. Prvi stavek: niso volitve in ni zdaj tu političnih "prepucavanj", ampak
               dajmo biti enkrat pošteni do ljudi, no. Poglejte, kaj vse danes poslušamo. Prvi
               ukrep, bodimo zdaj decidirano natančni, prvi ukrep: gre za podelitev državnih jamstev
               državnim bankam pri najemu novih kreditov v tujini, s katerim bi lahko refinancirale
               najete kredite v tujini. Ampak pojdimo k bistvu. Kdo je te kredite dobil? Eden od
               predgovornikov je govoril, da moramo to kot primerjavo vzeti, ne vem, kot
               stanovanjsko... Ali res? Ali so te kredite dobile mogoče mlade družine za stanovanja?
               Ne da bi vedel! Ali so mogoče te kredite dobili investitorji v študentske domove? Ne
               da bi vedel! Ali so mogoče te kredite dobili investitorji v izgradnjo novih
               bolnišnic? Ne da bi vedel! Ali damo zdaj naprej, kdo je te kredite dobil? Ali želite
               vedeti, kdo? Poglejte, koliko se je država zadolžila pretekli dve leti in poglejte,
               na kakšen način. Kdo jih je dobil? Menedžerji in potrošniki, ki so v zadnjem letu ali
               dveh najeli ugodne kredite pri domačih bankah iz te mase in jih ne bodo mogli več
               odplačevati, banke se bodo znašle v težavah, mi jih bomo pa reševali. To je resnica.
               Če mi pa dokažete, da država s tem zakonom rešuje banke, ki so dale kredite, še
               enkrat ponavljam, mladim družinam, študentom, Institutu Jožef Stefan, ne vem komu še,
               potem bom prvi dvignil roko pa bom z zastavo naprej hodil. Ni res! S tem plačujemo
               menedžerje in jim bomo plačali, oni bodo vse fino pokasirali v žep, mi bomo pa - jaz
               sem osem let v Odboru za finance pa osem let v tem parlamentu. Ničkoliko poroštev sem
               že sprejel. Vedno pod pretvezo, da država pomaga realnemu sektorju, da pomaga pri
               nadaljnjem razvoju naše države Republike Slovenije. In na katerem znesku smo danes s
               temi poroštvi? To je tako, veste, kot doma. Poskusite, pa boste videli, kako to gre.
               Jaz sem že, pa sem se naučil. Kredit poplačati s kreditom in potem kredit vzeti zato,
               da potem kredit s kreditom plačaš za kredit. Ne gre. To delamo mi. Še enkrat pravim.
               Če bi mi to naredili za študente, za vse kredite, ki smo jih dali za takšne namene -
               ja. Ne pa za menedžerje, ki so kredite najeli zato, da so po deset enot nekaj kupili,
               prodajajo danes za 100 enot tej isti državi. Mi njih rešujemo, ker je banka propadla
               zato, ker jim je dala preveč kredita in je nezmožna ta kredit, ki ga je najela v tuji
               banki, plačati. To je resnica! In zdaj bomo mi temu gospodu menedžerju, ki je
               zafrknil banko, ki nima toliko denarja, da bi v tujini drugi banki plačala, mi
               plačevali ta kredit! Kje pa!</p>
            </sp>
            <sp xml:id="SDZ5-Izredna-01-2008-11-11.sp67">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati o amandmajih k 3. členu? Prijava teče. K 2.
               členu, oprostite. O amandmajih k 2. členu. Besedo ima gospod Jelinčič plemeniti.
               Prosim.</p>
            </sp>
            <sp xml:id="SDZ5-Izredna-01-2008-11-11.sp68">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Imam močen občutek, da so si nekateri zastavili
               nalogo, da naj bi bilo protitajkunskega boja danes konec in s tem zakonom, s takim,
               ki je vložen in v kolikor bo takšen sprejet, kot je, potem ga bo res konec. Gospodje
               bodo lahko že danes na Martinovo močno praznovali, se veselili dodatnih prilivov
               denarja, slovenski davkoplačevalci pa tako ali tako ne bodo razumeli, za kaj gre.
               Nekateri poslanci bodo veseli in srečni, morda jim padem kakšna drobtinica z bogate
               mize, nekateri bomo jezni in besni, ampak svet bo šel naprej. In Slovenija bo spet
               bolj revna, nekateri pa še bolj bogati, glede na to, da denar vlačijo v tujino, bo
               bogata tudi tujina in bo tudi Slovenija ne samo kot prebivalstvo, ampak tudi kot
               država revnejša.</p>
               <p>Rečeno je bilo, da se bodo odkupovale slabe terjatve iz bank. Kdo pa pravi, da banka
               namerno ne vloži kakšnega finančnega kapitala v slabo naložbo že z namenom, da si
               potem določeni gospodje delijo kakšno finančno injekcijo in si zelo dobro popravijo
               lastno finančno stanje čez nekaj časa? Poglejte, recimo, govorilo se je o NLB, Novi
               Ljubljanski banki. Še danes nimamo spiska tega, kdo je dobil kredite za sumljive in
               čudne naložbe, ki se danes krhajo in rušijo. In to se še skriva pod nekim pokrovom
               tajnosti! Plačevali bomo mi kredite, gospodje se režijo in so prepričani, to so meni
               rekli: "Zdaj smo zmagali, zdaj bomo lahko delali naprej, kot nam bo 'pasalo'" In so
               se smejali. Lahko povem tistemu, ki je zainteresiran, tudi na katerem druženju je to
               bilo in da so to povedali gospodje in nekatere gospe v trenutku, ko so že nekaj
               spili. Mene je to zabolelo, ampak kot kaže enih ne boli, enim je vseeno in kot kaže
               bomo res v Sloveniji še bolj zabredli v gospodarsko krizo. Lahko bi se izvlekli s
               pametjo, znanja imamo dovolj, samo pri nas je značilno, da kdor ima znanje in
               hotenje, da bi kaj dobrega naredil, tega je treba povoziti, uničiti, zrezati in vse
               skupaj in odstraniti, ker je moteč element, moteč element tistim, ki so pripravljeni
               služiti in si delati koristi iz vsega skupaj.</p>
               <p>Ne vem, saj slovenski narod bo to pozabil, zgodovinski spomin v Sloveniji je tri dni,
               do naslednjih volitev bodo pozabili, zopet bodo verjeli, da se da čez noč "zrihtati"
               penzije za 1000 evrov za vsakogar, mogoče bo kdo spet obljubil, tako kot so že kdaj
               obljubljali, 100.000 novih delovnih mest, pa so tudi na to ljudje pozabili, pa mogoče
               bodo rekli, da vsak slovenski delavec bo imel 5000 evrov plače, pa bodo spet verjeli,
               pa se bo spet vrtelo vse skupaj naprej.</p>
               <p>Še enkrat: jaz mislim, da zakon ni dober, deloma, vsaj do neke mere, se ga da
               popraviti z amandmajem Slovenske nacionalne stranke in pa s skupnim amandmajem
               skupine poslancev, kjer je kot prvopodpisani gospod Matej Lahovnik, če pa tega ne
               sprejema, se bomo pa mi zahvalili za ta zakon.</p>
            </sp>
            <sp xml:id="SDZ5-Izredna-01-2008-11-11.sp69">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati o amandmajih k 3. členu? Menim, da ne. Zato
               prehajamo naprej, in sicer../oglašanje iz klopi./.. Prosim? Ja, gospod Tanko,
               proceduralno.</p>
            </sp>
            <sp xml:id="SDZ5-Izredna-01-2008-11-11.sp70">

               <speaker>JOŽE TANKO:</speaker>

               <p>Hvala lepa, gospod podpredsednik.</p>
               <p>Rad bi vas samo seznanil, da preden preidemo na razpravo o amandmaju k 3. členu, da
               bomo vložili amandma na amandma k 3. členu na predlog, ki so ga vložili poslanci s
               prvopodpisanim gospodom Križaničem, in sicer: v četrtem odstavku se drugi stavek, se
               za prvim stavkom da besedilo, kot je predlagano z amandmajem. Tako da besedilo prvega
               stavka ostane in da se besedilo, ki je predlagano, upošteva od drugega stavka naprej
               oziroma se nadaljuje za prvim stavkom. Smo razumeli? Če preberem, kako bi se potem
               amandma glasil v četrtem odstavku: "Poroštvo se izda na osnovi, na podlagi zakona",
               potem pa gre besedilo, kot so predlagali poslanci s prvopodpisanim gospodom
               Križaničem. Pogodbo o poroštvu, to se pravi tehnika, "Pogodbo o poroštvu podpiše v
               imenu in za račun Republike Slovenije minister, pristojen za finance. Poroštva se
               lahko izda za zadolžitve na finančnem ali medbančnem trgu" in tako naprej.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp71">

               <speaker>PODPREDSEDNIK MAG. VASJA KLAVORA:</speaker>

               <p>Kljub temu da tega amandmaja na amandma nismo dobili na klop, ampak ga je gospod
               Tanko prebral, bi jaz bil za to, da začnemo z razpravo o amandmaju k 3. členu. Če pa
               želite, da še enkrat prebere, pa prosim, ampak z razpravo o amandmaju k 3. členu bi
               začeli. Vključno s tem, kar je tudi gospod Tanko predlagal.</p>
               <p>Ugotavlja, da... Ja, gospod Tanko, želite besedo? Oprostite, bom odprl prijavo,
               prijava teče. Besedo ima gospod Jože Tanko, prosim.</p>
            </sp>
            <sp xml:id="SDZ5-Izredna-01-2008-11-11.sp72">

               <speaker>JOŽE TANKO:</speaker>

               <p>Hvala lepa.</p>
               <p>Sedaj ko ni kolega Vizjaka, bom poskušal to sam na kratko obrazložiti. Ustava
               Republike Slovenije v 149. členu določa naslednje: Krediti v breme države in poroštvo
               države za kredite so dovoljeni le na podlagi zakona.</p>
               <p>S tem amandmajem na amandma v poslanski skupini predlagamo, da se ta ustavna določba
               v tem besedilu zakona ohrani. Prvi stavek v bistvu rešuje način izdaje poroštvenega
               zakona, ki v ničemer ne odstopa od dosedanje prakse. Amandma, ki so ga pa vložili
               poslanci s prvopodpisanim gospodom Križaničem, pa obdeluje tehnologijo obravnave in
               izvajanje poroštvenega zakona. In mislim, da je to distinkcijo treba ohraniti, sicer,
               če se ta prvi stavek umakne, se potem tudi lahko razume to nekoliko narobe - da lahko
               nek poroštveni zakon nastane kar nekje na neki instituciji, ali vladi ali katerikoli
               drugi instituciji, in se to na nek čuden način tudi izvaja.</p>
               <p>Če je treba karkoli na tem področju narediti v smislu zavarovanja interesa, lahko tak
               zakon sprejmemo tudi na zaprti seji Državnega zbora, lahko tudi po hitrem, skrajšanem
               ali kakšnem drugem postopku. Tako da kar zadeva tehnologijo in postopke, pristope do
               reševanja teh problemov, ne vidim nobenih problemov, ker Državni zbor ima na tem
               področju predpisano prakso. Kar pa zadeva izvajanje ustavne določbe, pa mislim, da je
               tako rešitev, kot sem jo predlagal, treba ohraniti. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Križanič. Prosim.</p>
            </sp>
            <sp xml:id="SDZ5-Izredna-01-2008-11-11.sp74">

               <speaker>DR. FRANC KRIŽANIČ:</speaker>

               <p>Hvala lepa. Torej, spoštovani, gre za zakon, ki opredeljuje poroštva, enako kot
               opredeljuje v 81.a členu kredite, in oba prihajata pod 149. člen Ustave. Se pravi, na
               osnovi 149. člena Ustave smo opredelili možnost države, da reagira kot deponent, kot
               nekdo, ki kreditira finančne institucije, da prepreči finančno krizo. Po drugi strani
               pa večjim institucijam, kot sem omenil v uvodu, daje možnost, da najamejo same
               kredite, in sicer, da s poroštvom do teh kreditov sploh pridejo v sedanjem zelo
               kompleksnem času.</p>
               <p>Razprava v zvezi s tem, kako natančno mora biti opredeljeno to poroštvo za zakon, je
               rodila ta amandma, skupaj s tem, da smo razširili še na drugo, naslednje leto. Tudi
               ta številka 12 je pomembna. In ne gre več za 8, ampak za 12 milijard, ker gre za
               dvoletni paket, in sicer je Banka Slovenije izdelala oceno, koliko je te zadolžitve,
               koliko kreditov zapade, in na osnovi tega je opredeljena ta številka. Ministrstvo za
               finance je napisalo ta odstavek "Pogodbo o poroštvu podpiše v imenu in za račun
               Slovenije minister, pristojen za finance, poroštvo pa se lahko izdaja po teh
               različnih pogojih." In sicer je opredeljeno, kdo, koliko, kako, komu, po kakšni ceni
               in v kakšnem roku. Služba Ministrstva za finance mi je zatrdila, da gre za podoben
               pristop, kot ga sprejemate tudi, ko dajete poroštva Darsu. Se pravi, vi ne potrjujete
               nekih konkretnih poslov s konkretnimi bankami, ampak dovolj natančno opredelite. In
               mi ocenjujemo, da je ta odstavek dovolj natančna opredelitev, da bodo lahko večje
               kreditne institucije najele kredite v tujini in s tem razbremenile državo. Je pa tu
               zahtevana tudi odplačnost, se pravi, po enaki ceni kot se take kredite pridobiva
               oziroma poroštvo daje Republika Slovenija oziroma za poroštva Republike Slovenije
               zaračunajo druge kreditne institucije. Mi bomo seveda ta amandma podprli, amandmaja
               na amandma pa ne, ker je potem dodatna komplikacija v teh težkih časih. Hvala
               lepa.</p>
            </sp>
            <sp xml:id="SDZ5-Izredna-01-2008-11-11.sp75">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Tanko, prosim.</p>
            </sp>
            <sp xml:id="SDZ5-Izredna-01-2008-11-11.sp76">

               <speaker>JOŽE TANKO:</speaker>

               <p>Hvala lepa za besedo. Poglejte, mi nimamo težav s tistim, kar vi povečujete z 8 na
               12. Tista stvar je operativna oziroma potrebna zato, ker se je pač podaljšal za eno
               proračunsko leto ali za eno koledarsko leto obseg teh ukrepov. Vendar se nam pojavlja
               vprašanje, kako se bo to izvajalo. Dejstvo je, da rešitev, ki jo vi zagovarjate,
               lahko navaja na to, da se bodo ti ukrepi, ki imajo za posledico 1,5 državnega
               proračuna v teh dveh proračunskih letih kot pač neko poroštvo, sprejemali brez
               zakonske podlage. Poznamo in vemo za obseg tega. Vemo, da ni veliko koristnikov tega,
               to nam je vse jasno, ali boste sprejeli to na podlagi zakona ali kako drugače. Vendar
               Ustava je na tem področju eksplicitna. Ustava je na tem področju eksplicitna: zelo
               jasno navaja, na kakšen način je to možno izvesti. In predlagam, da se ti ukrepi
               oziroma te stvari delajo izključno na podlagi Ustave. Sicer se lahko pojavi tudi
               vprašanje zaupanja v ustavni in pravni red. Mislim, da koalicija, ki je dobila
               mandat, ne more na tak način si vzeti državo in njenih ukrepov kakorkoli v last in
               posest, tako kot ste vedno govorili. S tem amandmajem delate ravno to. To se pravi,
               odmikate odločanje od tam, kjer bi se to moralo zgoditi na neke institucije...
               /Izključen mikrofon./</p>
            </sp>
            <sp xml:id="SDZ5-Izredna-01-2008-11-11.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Tanko. Dr. Križanič, izvolite.</p>
            </sp>
            <sp xml:id="SDZ5-Izredna-01-2008-11-11.sp78">

               <speaker>DR. FRANC KRIŽANIČ:</speaker>

               <p>Jaz bi dodal. Še enkrat opozarjam, enako velja za 81.a člen. Ali je cel zakon premalo
               specificiran ali pa je sedaj s to dopolnitvijo dovolj specificiran, da lahko na tej
               osnovi opredelite ta poroštva. Se pravi, znan je namen, znano je, komu se daje, po
               kakšni ceni in v kakšnem roku. Rekel bi, da je 81.a člen, tam, kjer se daje direktno
               kredite, nekoliko manj specificiran, kot je sedaj ta, ki je bil dopolnjen pod tisto
               razpravo, ki jo je sprožil gospod Trofenik. Hvala.</p>
            </sp>
            <sp xml:id="SDZ5-Izredna-01-2008-11-11.sp79">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še mag. Rop.</p>
            </sp>
            <sp xml:id="SDZ5-Izredna-01-2008-11-11.sp80">

               <speaker>MAG. ANTON ROP:</speaker>

               <p>Najlepša hvala, gospod predsedujoči. Jaz bi rad povedal, da podpiram ta amandma, ki
               je bil vložen s strani prvopodpisanega Francija Križaniča. Podpiram ga v takšni
               obliki, kot je. Samo v takšni obliki sprejet amandma omogoča učinkovito izvajanje
               Zakona o javnih financah. Samo v takšni obliki dejansko daje Vladi tiste inštrumente,
               ki jih nujno potrebuje - in to takoj, takoj, to so nam včeraj povedali predstavniki
               Banke Slovenije. Jaz bi prosil tudi predstavnike Vlade danes tukaj, da nam povedo,
               kakšno je njihovo stališče v zvezi s tem amandmajem, saj navsezadnje so njihove
               strokovne službe pripravljale ta amandma, pa tudi s tem amandmajem na amandma. Tisto,
               kar je nenavadno, je to, da je pravzaprav včeraj prvoten amandma Poslanske skupine
               SDS bil takšen, kot je ta, pa z manj kriteriji. In moram reči, da sem jaz včeraj
               podpiral ta vaš amandma, vi ste v vmesnem času svoje stališče spremenili, kar ni nič
               nenavadnega na osnovi diskusije, ki je bila, jaz to popolnoma rešpektiram, zlasti
               glede na opozorilo Zakonodajno-pravne službe, ki nam je jasno povedala, da je treba
               kriterije dodatno opredeliti in povedati, pod kakšnimi pogoji se bodo ta poroštva
               izdajala. In na osnovi tega, diskusije, ki smo jo imeli, pa tudi predloga strokovnih
               služb Ministrstva za finance, se je s tem amandmajem te kriterije dodatno določilo
               ravno zaradi tega, da bi zadostili pogojem iz Ustave.</p>
               <p>In še to bom povedal. Republika Slovenija je izdajala relativno veliko poroštev, ne
               samo v primeru Darsa. Kot veste, se je v zadnjih štirih letih Dars dodatno zadolžil
               skoraj za dve milijardi evrov, pa nismo določali za vsak posamezen odsek, v vsakem
               posameznem primeru koliko, ampak smo v kvoti določili. Mi nismo določali za vsako
               posamezno hišo v primeru potresa z zakonom, za vsakega s priimkom in imenom, koliko
               kredita bo dobil ali pa morda garancije. Tudi v primeru drugih naravnih nesreč tega
               nismo mogli narediti, ker to praktično ni mogoče, mi ne moremo glede na naravo
               dogodka, ki se je zgodil v teh primerih, v vsakem posameznem primeru določati, kako
               in na kakšen način. Lahko bi sicer to naredili, ampak bo šlo to na račun
               učinkovitosti, bo šlo to na račun solventnosti bank in bo to dejansko negativno
               vplivalo na poslovanje, po moji oceni, bank in pa tudi finančnega sistema.</p>
               <p>Torej, jaz ocenjujem, da tako kot je sedaj amandma pripravljen, je dober, je
               primeren, zadosti tudi zahtevam Zakonodajno-pravne službe, bi pa prosil, gospod
               predsedujoči, če je možno tudi proceduralno, da dobimo stališče Vlade Republike
               Slovenije v zvezi z amandmajem, ki smo ga podpisniki predlagali, pa tudi v zvezi z
               amandmajem, ki ga predlaga Poslanska skupina SDS. Hvala.</p>
            </sp>
            <sp xml:id="SDZ5-Izredna-01-2008-11-11.sp81">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Lavrič. Prosim. Pred tem še proceduralno. Prosim.
            </p>
            </sp>
            <sp xml:id="SDZ5-Izredna-01-2008-11-11.sp82">

               <speaker>MAG. ANDREJ VIZJAK:</speaker>

               <p>Hvala lepa. Čisto na kratko. Jaz s tem amandmajem nimam nobenih težav, če je v skladu
               s slovenskim pravnim redom in ustavo. Zato bi prosil, da preden odločamo o tem
               konkretnem amandmaju glede izdaje poroštev, da se do tega opredeli Zakonodajno-pravna
               služba parlamenta.</p>
            </sp>
            <sp xml:id="SDZ5-Izredna-01-2008-11-11.sp83">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O tem se bo gotovo opredelila Zakonodajno-pravna služba, obenem bi pa
               tudi rad povedal, da če lahko dostavite ta amandma na amandma nam, da ga tudi
               razmnožimo in potem, da bi ga imeli tudi v obdobju glasovanja vsi poslanci na mizi.
               Besedo ima gospod mag. Lavrič. Prosim.</p>
            </sp>
            <sp xml:id="SDZ5-Izredna-01-2008-11-11.sp84">

               <speaker>MAG. ŽIGA LAVRIČ:</speaker>

               <p>Hvala, gospod predsednik. Spoštovane poslanke in poslanci! Mi menimo, da ta amandma k
               3. členu zadošča glede na 149. člen Ustave, ki zahteva zakon. Skratka, to je zdaj ta
               zakon, ki tukaj natančno opredeljuje komu, koliko, pogoje, za kaj in kako, tako kot
               je bilo poudarjeno in to je to in to v bistvu zadošča temu pogoju iz 149. člena. Rad
               bi še poudaril, da je bil ta amandma pripravljen skupaj s sodelovanjem z
               Zakonodajno-pravno službo Državnega zbora. Hvala.</p>
            </sp>
            <sp xml:id="SDZ5-Izredna-01-2008-11-11.sp85">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima... Gospod Radovan Žerjav, oprostite, se zgodi.</p>
            </sp>
            <sp xml:id="SDZ5-Izredna-01-2008-11-11.sp86">

               <speaker>MAG. RADOVAN ŽERJAV:</speaker>

               <p>Hvala lepa, predsedujoči.</p>
               <p>Skratka. Rad bi se samo odzval, glede na to, da je, mislim da, dvakrat bil omenjen
               Dars in poroštva Darsu. Kot dobro veste, se vsako leto pride za Dars v to hišo po
               soglasje za letni plan izgradnje avtocest. In tam je vsaka postavka zelo natančno
               definirana. To pomeni, da je neka osnova, da ni čisto tako po dolgem in počez.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Zaključujem razpravo. Oprostite.</p>
            </sp>
            <sp xml:id="SDZ5-Izredna-01-2008-11-11.sp88">

               <speaker>DR. FRANC KRIŽANIČ:</speaker>

               <p>Ali lahko dodam? Vendarle pa ni opredeljen vsak posamezen posel tam, kot tudi tu ne
               bo. Ker je zahteva Banke Slovenije, da se ne opredelijo posamezni posli. Posamezna
               banka za posamezno vsoto, ampak da je to "en gros". Isto je pri Darsu. Analogijo je
               Ministrstvo za finance tu naredilo. Ja, ja. Nimate, za odsek dobite pač toliko in
               toliko. Tukaj pa za rešitev finančne krize toliko in toliko.</p>
            </sp>
            <sp xml:id="SDZ5-Izredna-01-2008-11-11.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>To je bila bolj replika. Zaključujem razpravo o amandmajih k 3. členu.</p>
               <p>Prehajamo na amandma k 4. členu. Želi kdo razpravljati? Prijava teče.</p>
               <p>Besedo ima dr. Križanič. Prosim.</p>
            </sp>
            <sp xml:id="SDZ5-Izredna-01-2008-11-11.sp90">

               <speaker>DR. FRANC KRIŽANIČ:</speaker>

               <p>Torej, mi smo tukaj vzpostavili nekoliko bolj eksplicitno zahtevo, da se najmanj
               enkrat na tri mesece poroča in da se lahko parlament potem odloča v zvezi s tem, kako
               ti ukrepi tečejo, ali so potrebne kakšne dodatne zakonske omejitve oziroma kakšne
               dodatne razširitve - odvisno od razpleta krize.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp91">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ker ne želi nihče več razpravljati, zaključujem razpravo o amandmajih.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O DOPOLNITVI ZAKONA O VLADI, PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila skupina poslancev s
               prvopodpisanim gospodom Bojanom Kontičem.</p>
               <p>Besedo dajem predstavniku predlagateljev zakona gospodu Bojanu Kontiču.</p>
               <p>Prosim.</p>
            </sp>
            <sp xml:id="SDZ5-Izredna-01-2008-11-11.sp92">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Pri dopolnitvah Zakona o Vladi Republike Slovenije ne gre za korenite posege v ta
               zakon. Predlagatelji teh dopolnitev namreč ocenjujemo, da je sedanja sestava vlade
               ustrezna in da bo nova vlada v okviru obstoječe sestave lahko uspešno izpeljala
               vladni program. Smo pa pripravili spremembo, ki temelji na tem, da je treba Zakon o
               Vladi Republike Slovenije dopolniti, ker je bil aprila leta 2006 sprejet Zakon o
               odnosih Republike Slovenije s Slovenci zunaj njenih meja in v tem zakonu je zapisano
               to, kar zdaj umeščamo v dopolnitev Zakona o Vladi Republike Slovenije.</p>
               <p>Mi smo skladno z mnenjem Zakonodajno-pravne službe tudi pripravili amandma. Amandma
               je bil vložen in tudi na seji matičnega delovnega telesa sprejet, tako da je sestavni
               del dopolnjenega Predloga zakona o dopolnitvi Zakona o Vladi Republike Slovenije.
               Torej, uvajamo ministra brez resorja za področje odnosov med Republiko Slovenijo in
               avtohtono slovensko narodno skupnostjo v sosednjih državah ter med Republiko
               Slovenijo in Slovenci po svetu. Torej, dodajamo, ne posegamo pa v obstoječe stanje
               oziroma število ministrstev, ki so bila do sedaj v Vladi Republike Slovenije, na
               način, da bi karkoli spreminjali, ampak zgolj dodajamo še ministra brez resorja za
               področje, ki sem ga omenil. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp93">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Besedo dajem predsedniku dr. Vinku Gorenaku za
               predstavitev poročila odbora. Prosim.</p>
            </sp>
            <sp xml:id="SDZ5-Izredna-01-2008-11-11.sp94">

               <speaker>DR. VINKO GORENAK:</speaker>

               <p>Hvala lepa, gospod podpredsednik. Spoštovane poslanke in poslanci! Odbor za notranjo
               politiko, javno upravo in pravosodje se je sestal danes na nujni seji ob 9.00 uri.
               Kot matično delovno telo je obravnaval Predlog zakona o dopolnitvi Zakona o Vladi, ki
               ga je Državnemu zboru v obravnavo po skrajšanem postopku predložila skupina poslancev
               s prvopodpisanim gospodom Kontičem. Kolegij predsednika Državnega zbora pa je že na
               2. seji 6.11.2008 sklenil, da bomo zakon obravnavali po skrajšanem postopku.</p>
               <p>Članice in člani odbora so prejeli vse potrebne dokumente, tako predlog zakona,
               mnenje Zakonodajno-pravne službe, kot tudi mnenje Komisije Državnega sveta za državno
               ureditev, pa seveda amandma skupine poslancev. Predstavnik predlagatelja, gospod
               Kontič, je v dopolnilni obrazložitvi jasno poudaril, da ne gre za pomembne posege v
               zakon, saj predlagatelji zakona ocenjujejo, da je sedanja sestava Vlade v preteklem
               mandatu ustrezna, medtem ko se predlagana rešitev nanaša v bistvu samo na področje
               ministra brez resorja, zadolženega za področje odnosov med Republiko Slovenijo in
               avtohtono slovensko narodno skupnostjo v sosednjih državah in s Slovenci po
               svetu.</p>
               <p>Dopolnitev je potrebna zaradi omenjenega zakona, ki v 14. členu določa, da Urad Vlade
               Republike Slovenije za Slovence v zamejstvu in po svetu vodi minister brez listnice.
               V predlaganem amandmaju pa so poslanci upoštevali mnenje Zakonodajno-pravne službe.
               Predstavnica Zakonodajno-pravne službe je povedala oziroma ugotovila, da iz
               obrazložitve, da naj bi iz določb Zakona o odnosih Republike Slovenije s Slovenci
               zunaj njenih meja izhajala obveznost Vlade, da oblikuje ministrstvo brez listnice.
               Pojasnila je tudi, da Urad Vlade Republike Slovenije za Slovence v zamejstvu in po
               svetu deluje kot vladna služba, ki naj bi v skladu s 14. členu navedenega zakona jo
               lahko vodil ali minister ali državni sekretar ali pa direktor.</p>
               <p>V nadaljevanju lahko povzamem, da smo obravnavali amandma k 1. členu in ugotovili, da
               ta amandma povzema ugotovitve Zakonodajno-pravne službe. Seznanili smo se odnosno
               poslušali tudi mnenje predstavnika Državnega sveta, gospoda Vnučeca, ki je poročal,
               da je Državni svet predlog zakona podprl.</p>
               <p>Odbor je tako soglasno sprejel amandma skupine poslancev k 1. členu, kot tudi
               soglasno sprejel besedilo zakona v obeh členih. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Srečko
               Prijatelj v imenu Poslanske skupine SNS.</p>
            </sp>
            <sp xml:id="SDZ5-Izredna-01-2008-11-11.sp96">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovane kolegice in kolegi! Predlog zakona o
               dopolnitvi Zakona o Vladi je nekako nujen, če povzamemo dejstvo, da Ustava Republike
               Slovenije določa sestavo in delovanje vlade in da pač do sedaj to ni bilo zamejstvo,
               če lahko temu tako rečem, pokrito posebej z ministrstvom. In minister brez listnice
               je na tem področju kar neka nuja, če vzamemo v obzir, da se Slovencev in Slovenk
               spomnimo praviloma samo takrat, kadar so volitve. Jaz bi si želel, da bi Slovenci,
               živeči zunaj naših meja, imeli vsaj iste pravice, kot jih imajo manjšine pri nas,
               tako v Italiji, Avstriji ali pa tudi drugod po svetu. Vendar temu lahko, če na hitro
               pogledamo razmere in pravice, ki so v boju Slovencev po svetu minimalne, je ta zadeva
               problematična. Tudi vlade se do sedaj niso ukvarjale s to problematiko na odprt
               način, kajti vemo, da Avstrija, recimo, ne spoštuje 7. člena Državne pogodbe in da se
               tudi v Italiji bije bitka, da bi manjšinski zakon bil spoštovan, čeprav je sprejet -
               vemo, da ga Italija ne spoštuje. Da ne govorimo za druge Slovence, živeče po svetu,
               onkraj luže. Ti pa so po vsej verjetnosti še bolj razočarani nad matično Slovenijo,
               kajti, kot rečeno, njih se spomnimo samo takrat, kadar jim je treba poslati glasovne
               lističe za glasovanje.</p>
               <p>Če pogledamo pristojnost tega ministra, ki tudi na finančnem področju oziroma
               proračunskem področju ne bo povzročal luknje, lahko rečemo, da bo - če bo seveda
               deloval bolje, kot je do sedaj za to pristojen državni sekretar - lahko imel kar
               polne roke dela. Želim mu v njegovem delu čim bolj uspešno delo in želim, da bi začel
               reševati problematiko od velikega problema proti manjšemu. Upam, da se vidimo tudi v
               zamejstvu, na mojem koncu, in pričakujem, da bo problem sosednjih Slovencev prvi
               rešen. In rad bi videl to sliko, da bodo imeli moji sosedje, lahko jim rečem sosedje,
               ker živim zelo blizu meje, v Italiji, vsaj takšne pravice, kot jih imajo Italijani v
               Sloveniji. To bi seveda konec tega mandata želel videti od tega ministra, to naj bi
               bil njegov rezultat, pa še kaj drugega. Zakon Slovenska nacionalna stranka
               podpira.</p>
            </sp>
            <sp xml:id="SDZ5-Izredna-01-2008-11-11.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Gvido Kres v imenu Poslanske skupine SLS. Prosim.</p>
            </sp>
            <sp xml:id="SDZ5-Izredna-01-2008-11-11.sp98">

               <speaker>GVIDO KRES:</speaker>

               <p>Hvala lepa za besedo, gospod podpredsednik. Spoštovane kolegice in kolegi! Zakon o
               odnosih Republike Slovenije s Slovenci zunaj meja, ki je bil sprejet aprila leta
               2006, določa, da je Urad Vlade Republike Slovenije za Slovence v zamejstvu in po
               svetu centralni organ državne uprave za področje odnosov med Republiko Slovenijo in
               avtohtono slovensko narodnostno skupnost v sosednjih državah ter s Slovenci po svetu.
               Določeno je tudi, da ta centralni organ vodi minister brez resorja. In v Poslanski
               skupini Slovenske ljudske stranke predlagamo odločitev in podpiramo odločitev in
               upamo, da bo poslej obravnavanje raznovrstne problematike slovenskih narodnih
               skupnosti, ki živijo izven meja Republike Slovenije, še na višji ravni.</p>
               <p>Kot vemo, problemov na tem področju ni malo. Nedavno smo bili priča ponovnim
               pritiskom v Italiji, nenehno prihaja do nespoštovanja pravic naše manjšine na
               avstrijskem Koroškem, konec koncev pa imamo Slovenci sami nekakšno zgrešeno mnenje do
               Slovencev, ki živijo po svetu. Zavedati bi se morali, da kjerkoli po svetu so se
               Slovenci naselili in zaradi kateregakoli razloga že, so še vedno Slovenci, del našega
               naroda, ki po svetu širi naš jezik, našo kulturo. Mačehovsko obnašanje do izseljencev
               in zamejcev se bo slej ko prej pokazalo kot slabo. Smo majhen narod in razna
               izključevanja nas delajo samo še manjše. Nadejamo se, da si bo bodoča vlada zares
               prizadevala za ohranitev slovenske identitete, jezika, kulture, kulturne dediščine in
               kulturne rasti med Slovenci zunaj državnih meja. V aktualni koalicijski pogodbi je
               Slovencem po svetu namenjenih zgolj par stavkov. Upamo pa, da bodo aktivnosti na tem
               področju mnogo več.</p>
               <p>V Poslanski skupini Slovenske ljudske stranke menimo, da je bistvenega pomena tudi
               gospodarsko sodelovanje oziroma vključevanje Slovencev v zamejstvu in po svetu v
               enoten slovenski intelektualni, kulturni in gospodarski prostor. Ena izmed
               dobrodošlih rešitev bi bila, da bi lahko zamejske organizacije enakopravno sodelovale
               na ustreznih razpisih v Republiki Sloveniji. V duhu vsega naštetega, in
               zaskrbljujočih demografskih kazalcev pa bi se morali zavzemati tudi za vračanje
               slovenskih izseljencev in zdomcev oziroma za priselitev njihovih potomcev.</p>
               <p>Na koncu naj poudarim le še to, da se nam zdi pomembno, da Republika Slovenija tudi
               finančno spodbuja osnovno delovanje ključnih struktur slovenskih manjšin v zamejstvu
               na političnem, kulturnem, gospodarskem, izobraževalnem, športnem, znanstvenem in
               medijskem področju. V upanju, da bo Vlada dejansko vzpostavila vzajemen partnerski
               odnos s Slovenci po zamejstvu in po svetu, bomo v poslanski skupini predlagani zakon
               podprli, želimo pa, da se kadrovska popolnitev ministrstva izvede racionalno, s
               kadri, ki so že do sedaj delali na tem področju.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp99">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Sajovic v imenu Poslanske skupine LDS.</p>
            </sp>
            <sp xml:id="SDZ5-Izredna-01-2008-11-11.sp100">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Vsem skupaj še enkrat prijazen pozdrav.</p>
               <p>"Kadar čez gozdove viharji rjovejo, takrat se drevesa koren in zavedo." In za to v
               tej zgodbi gre, zato bomo v Liberalni demokraciji Slovenije predlog stališča o
               dopolnitvi Zakona o Vladi z veseljem in ponosom podprli. Predlagana novela je seveda
               posledica odločitve Državnega zbora iz aprila 2006, ki je sprejel Zakon o odnosih
               Republike Slovenije s Slovenci zunaj njenih meja. S tem zakonom je Državni zbor v
               prejšnji sestavi določil, da Urad Vlade Republike Slovenije za Slovence v zamejstvu
               in po svetu vodi minister brez listnice. Urad kot centralni organ državne uprave
               skrbi za področje odnosov med Republiko Slovenijo in avtohtono slovensko narodno
               skupnostjo v sosednjih državah ter med Republiko Slovenijo in Slovenci po svetu. Že
               omenjen zakon o odnosih Republike Slovenije s Slovenci zunaj njenih meja pa tudi ta
               dopolnitev Zakona o Vladi pomeni pomembno uresničevanje odločbe Ustave Republike
               Slovenije. Ta v 5. členu določa, da država, torej naša Republika Slovenija, skrbi za
               avtohtone slovenske narodne manjšine v sosednjih državah, za slovenske izseljence in
               zdomce ter pospešuje njihove stike z domovino.</p>
               <p>V Liberalni demokraciji Slovenije smo in bomo prisegali na ustavo Republike
               Slovenije, zato bomo novelo zakona tudi podprli, pri čemer pa smo prepričani, da je
               to mogoče eden prvih korakov, ki jih moramo postoriti v skrbi za Slovence zunaj
               matične domovine. Lahko bi ta trenutek rekli, da imamo dober temelj ali dober okvir;
               vsi skupaj se potrudimo in tej zgodbi, še kako pomembni za Slovenijo in vse Slovence
               dodajmo še pravo, pozitivno vsebino. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp101">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Miran Potrč, imate besedo v imenu Poslanske skupine SD.
               Prosim.</p>
            </sp>
            <sp xml:id="SDZ5-Izredna-01-2008-11-11.sp102">

               <speaker>MIRAN POTRČ:</speaker>

               <p>Hvala lepa. Poslanke in poslanci Socialnih demokratov soglašamo, da se Zakon o Vladi
               dopolni tako, da ima Vlada tudi ministra brez resorja za področje odnosov med
               Republiko Slovenijo in avtohtono slovensko narodno skupnostjo v sosednjih državah ter
               med Republiko Slovenijo in Slovenci po svetu. Tako rešitev je uzakonil že Zakon o
               odnosih Republike Slovenije s Slovenci zunaj njenih meja, ki ga je sprejel Državni
               zbor prejšnjega sklica. Soglašamo torej, da se poudari pomen našega sodelovanja s
               Slovenci po svetu tudi s tem, da pristojni urad Vlade kot centralni organ državne
               uprave za področje odnosov države s Slovenci po svetu vodi oseba v rangu ministra, ne
               pa državnega sekretarja ali direktorja urada, kakor je bilo doslej.</p>
               <p>Ko smo ocenjevali, kako udejanjiti take rešitve, smo dobili o ureditvi tega vprašanja
               različna strokovna mnenja: od tega, da posebna ureditev v Zakonu o Vladi ni potrebna,
               saj novega ministra predvideva že navedeni zakon; nadalje, da je ureditev tega
               ministrstva v Zakonu o Vladi potrebna, saj sicer ne bo jasno, ali je ta minister
               zaobsežen v kvoti dveh ministrov brez resorja ali kot tretji minister; bila so tudi
               mnenja, da Zakon o odnosih Republike Slovenije s Slovenci zunaj njenih meja določa
               le, da mora ustrezni urad voditi minister brez listnice, da pa ni treba, da je
               pristojen samo za to področje in da torej nima drugih nalog. Ob teh različnih mnenjih
               in v prepričanju, da je treba poudariti pomen sodelovanja s Slovenci po svetu in
               spoštovanja že uzakonjenih rešitev, soglašamo, da se imenovanje ministra brez resorja
               za Slovence v zamejstvu in po svetu predvidi tudi v Zakonu o Vladi, tako da ne bi
               glede tega vprašanja moglo biti nobenih različnih razlag. S tem, ko to poudarjamo,
               pojasnjujemo tudi naš odnos do tistega mnenja Zakonodajno-pravne službe, da bi glede
               določitve novega ministra morda zadoščala že ureditev v sedanjem posebnem zakonu.
               Sledimo pa mnenju ZPS, da je sklicevanje na zakon treba precizirati z navedbo
               Uradnega lista in datumom objave zakona ter navesti tudi člen zakona, na katerega se
               sklicujemo. Poleg tega pa, da je prav popraviti tudi napačno navedbo, ki je neskladna
               v dveh zakonih, da gre za ministra brez resorja, ne pa za ministra brez listnice, kar
               navaja poseben zakon.</p>
               <p>Poslanke in poslanci Socialnih demokratov bomo podprli predlagani amandma in zakon v
               celoti. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima dr. Vinko Gorenak v imenu Poslanske skupine SDS. Prosim.</p>
            </sp>
            <sp xml:id="SDZ5-Izredna-01-2008-11-11.sp104">

               <speaker>DR. VINKO GORENAK:</speaker>

               <p>Hvala lepa. Spoštovani gospod podpredsednik! Spoštovane poslanke in poslanci!
               Poslanska skupina Slovenske demokratske stranke ugotavlja, da sprememba Zakona o
               Vladi sledi določilom Zakona o odnosih Republike Slovenije s Slovenci zunaj njenih
               meja, ki je bil sprejet že aprila 2006. Omenjeni zakon v svojem 13. členu določa, da
               Urad Vlade Repbulike Slovenije za Slovence v zamejstvu in v svetu kot centralni organ
               državne uprave za področje odnosov med Republiko Slovenijo in Slovenci v sosednjih
               državah ter med Republiko Slovenijo in Slovenci po svetu. Zakon tudi določa, da urad
               vodi minister. V 99. členu pa določa, da ta določba stopi v veljavo z naslednjim
               mandatom, to je s tem mandatom.</p>
               <p>V Slovenski demokratski stranki ugotavljamo, da imajo podobne rešitve številne države
               tudi v svetu. Menimo, da smo sami v stranki vselej posvečali ustrezno pozornost,
               zlasti zato, ker menimo oziroma smo ocenili, da so Slovenci zunaj naših meja tudi
               pomembno doprinesli k nekaterim dogodkom v naši polpretekli zgodovini, zlasti seveda
               mislim na stvari okoli mednarodnega priznanja naše države. Tudi zato smo ne nazadnje
               v preteklem obdobju pripravili celovit zakon s tega področja, ki bo v polni meri, po
               naši oceni, lahko zaživel šele sedaj s tem, ko uvajamo ministra, ki bo to področje
               pokrival. Zato ima amandma in zakon v Slovenski demokratski stranki v celoti podporo.
               Hvala lepa.</p>
            </sp>
            <sp xml:id="SDZ5-Izredna-01-2008-11-11.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Žnidaršič v imenu Poslanske skupine DeSUS.</p>
            </sp>
            <sp xml:id="SDZ5-Izredna-01-2008-11-11.sp106">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik! Kolegice in kolegi! Naša poslanska skupine bo
               predlagani zakon o dopolnitvi Zakona o Vladi enotno podprla. Cilj tega zakona je
               uresničitev sprejema Zakona o odnosih Republike Slovenije s Slovenci zunaj njenih
               meja v letu 2006, ki napoveduje ministra za to področje. Moram povedati, da je za nas
               stvar v tem, da upamo, da bo z ministrskega položaja storjeno nekaj več, kot je bilo
               do sedaj, čeprav je vsaka dosedanja vlada v svojem mandatu poskušala nekaj več
               storiti za naše zamejske Slovence in tiste po svetu na ostalih kontinentih mimo
               Evrope. In v tem smislu moram reči, da sem kot član Komisije za Slovence po svetu
               videl, na primer, razmere, da je prišla komisija na obisk k našim rojakom, pa smo
               nujno potrebovali tolmača za angleški jezik, da smo se s svojimi rojaki, Slovenci,
               lahko pogovarjali. To je dokaz, da je treba nekaj več storiti, kot je bilo doslej
               storjenega, in da je to pravzaprav posledica nekoč neopravljenega dela, takrat, ko je
               bilo še mogoče in potrebno, da bi majhni otroci imeli osnovne možnosti za učenje
               slovenskega jezika, ne glede na to, da so ponekod Slovenci, denimo v Avstraliji,
               strahovito razpršeni in da imajo nekateri tudi 200 in več kilometrov do šole, ki jo
               organizirajo tako, da so vsi razredi v enem razredu in je tam, recimo, 10, 15
               otrok.</p>
               <p>Povedano na kratko, mislimo, da je morda prav to, da je iz nekega vladnega urada
               tekla zadeva v okviru prizadevanj za sodelovanje, pomoč in odgovorno spodbujanje
               narodove identitete pri naših zamejcih, premalo. In bo sedaj z ministrskega nivoja to
               mogoče uresničiti v večjem obsegu in na način, ki bo skozi določen čas, se razume,
               prinesel večje rezultate. Moram pa povedati, da je prav in potrebno, da bi tudi v
               Državnem zboru v okviru komisije, ki deluje na tem področju, morali določene stvari
               spremeniti, kajti ni mogoče sprejeti dejstva, da Komisija za Slovence po svetu,
               denimo, Slovence po svetu, v Avstraliji, obišče samo enkrat v mandatu in še takrat
               samo z nekaj člani oziroma poslanci, na način, da nekatere poslanske skupine leta
               dolgo, lahko dva, tri mandate čakajo, da bodo samo enkrat videle, kako živijo naši
               Slovenci, na eni strani, in da na drugi strani Slovenci ob nobeni priložnosti teh
               obiskov ne vidijo parlamentarne sestave vseh strank, ki imajo lahko različne poglede,
               pa tudi različne predloge pri reševanju te problematike. Tako mislim, da te komisije
               ne bi smeli ukalupiti v okvir vseh drugih potovanj, ki jih je morda preveč, ki so
               morda predraga, prepogosta in ne prinašajo potrebnih učinkov. To samo tako,
               mimogrede. Ne nazadnje je ta zakon in to spremembo treba podpreti tudi zato, da bo
               naš predsednik Vlade lahko tudi za to ministrstvo brez resorja v roku, ki si ga je
               začrtal, izbral ustrezno zasedbo z odgovornim ministrom. In potem pričakujemo vsi
               skupaj, da bo stvar stekla.</p>
               <p>Naša poslanska skupina to spremembo zakona seveda zaradi tega in zaradi morda tudi še
               ne povedanega, pa bi bilo potrebno, odločno in z veseljem podpira. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker k dopolnjenemu predlogu zakona ni bilo vloženih amandmajev,
               zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA,</title> to je na obravnavo <title>PREDLOGA ZAKONA
                  O SPREMEMBI ZAKONA O POSLANCIH PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               gospodom Bojanom Kontičem. Besedo dajem predstavniku predlagatelja zakona. Gospod
               Bojan Kontič, imate besedo za dopolnilno obrazložitev predloga zakona.</p>
            </sp>
            <sp xml:id="SDZ5-Izredna-01-2008-11-11.sp108">

               <speaker>BOJAN KONTIČ:</speaker>

               <p>Hvala lepa, gospod podpredsednik. Še enkrat lepo pozdravljeni! Pred 4 leti smo ta
               zakon o poslancih dopolnili tako, da smo pravico mirovanja razširili z ministrov,
               poslancev in predsednika ter podpredsednika Vlade še na državne sekretarje. Takrat je
               dejansko šlo za korenit poseg v vsebino tega zakona in v korenito širitev tistih, ki
               bi lahko to pravico mirovanja dejansko tudi izkoristili. Torej, vsi poslanci, ki bi
               bili imenovani v vlado, ministrstva in v vlado za državne sekretarje, bi upoštevajoč
               vsebino zakona, ki je bila takrat spremenjena, lahko izkoristili pravico mirovanja
               mandata in se v primerih, ki jih navaja zakon, lahko vrnili nazaj v poslanske klopi.
               15 je bilo ministrstev in še dodatni državni sekretarji. Torej, takrat je šlo
               resnično za poseg, ki je širil nabor tistih, ki so do te pravice bili upravičeni.
               Danes se s tem našim posegom državnim sekretarjem dodaja še enega potencialnega
               upravičenca, generalnega sekretarja vlade. Mi menimo, da ga je treba izenačiti s
               statusom državnega sekretarja. Torej, če je poslanec imenovan na mesto generalnega
               sekretarja Vlade, mu mandat poslanca miruje in se lahko na mesto poslanca tekom
               mandata tudi vrne. To je edina sprememba, ki jo prinaša naša dopolnitev zakona. Ko
               govorimo o pravici, ki jo lahko potencialni kandidat izkoristi, govorimo seveda o
               pravici, ki jo je ta poslanec pridobil z dnem izvolitve v ta Državni zbor, ne takrat,
               ko je zapustil mesto poslanca, odšel na pomembno nalogo v Vlado in se morda potem
               vrnil. To je pravica, ki mu je bila dodeljena s strani volivk in volivcev, ko je bil
               izvoljen v Državni zbor. Seveda je vprašanje potem nadomestni poslanec, ki pa koristi
               nekatere pravice, ki so skladne s pravicami poslancev. In zakaj nismo že štiri leta
               nazaj, ko se je opravil ta korenit poseg v Zakon o poslancih, to rešitev zapisali? Ne
               morem mimo ugotovitve, da tega ni zapisanega zato, ker takrat ni bilo konkretnega
               primera. Če bi bil poslanec, ki bi bil imenovan na mesto generalnega sekretarja
               Vlade, takrat iz vrst takratne koalicije, bi koalicija takrat zanesljivo to zapisala
               v zakon, kot je to naredila za vse državne sekretarje, ker v tistem trenutku ni
               vedela, kdo bo odšel na mesto državnega sekretarja, in mu je treba zagotoviti
               mirovanje mandata poslanca. In, tudi ta pravica je bila v preteklem mandatu
               izkoriščena. Danes pa vidim, da tisti, ki so predlagali, aktivno podpirali in na
               koncu izglasovali razširitev na državne sekretarje, predlagajo, da se ta črta iz
               zakona. Da se črtajo iz zakona, poleg podpredsednika Vlade, kar predlagamo mi, tudi
               državni sekretarji - tisti, ki so jih oni vpeljali v zakon. Zanimivo pri tem je
               predvsem to, da so potrebovali natančno štiri leta. Štiri leta, ko so tvorili vladno
               koalicijo, te potrebe niso zaznali, sedaj, ko se jim je vlada izmuznila iz rok, pa ta
               interes kažejo z amandmajem, ki je vložen.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnavala Mandatno-volilna komisija kot matično delovno telo.</p>
               <p>Prosim predsednika gospoda Dušana Kumra za predstavitev poročila komisije.</p>
            </sp>
            <sp xml:id="SDZ5-Izredna-01-2008-11-11.sp110">

               <speaker>DUŠAN KUMER:</speaker>

               <p>Hvala, gospod podpredsednik. Spoštovane kolegice in kolegi.</p>
               <p>Mandatno-volilna komisija je na današnji nujni seji obravnavala predlog zakona o
               spremembi, ki ga je predsedniku Državnega zbora poslala v obravnavo in sprejem po
               skrajšanem postopku skupina poslancev s prvopodpisanim Bojanom Kontičem. Kolegij
               predsednika Državnega zbora je sklenil, da se predlog zakona obravnava po skrajšanem
               postopku.</p>
               <p>Zakonodajno-pravna služba je z vidika skladnosti z Ustavo Republike Slovenije,
               pravnim sistemom in z zakonodajno-tehničnega vidika podala k predlogu zakona svoje
               mnenje, iz katerega izhaja, da je treba ustrezno popraviti predlagano rešitev, ki se
               nanaša na mirovanje funkcije poslanca, imenovanega za ministra, saj je minister v
               skladu z Ustavo Republike Slovenije imenovan in ne izvoljen. Predlog
               Zakonodajno-pravne službe pa je tudi, da se v besedi "na položaj" opredeljuje delovno
               z vodstvenimi pooblastili in odgovornostmi, na katere se imenuje tako imenovane
               položajne uradnike, med katere generalni sekretar Vlade ne sodi. Vlada k predlogu
               zakona ni podala svojega mnenja. Mnenje je podala tudi Komisija za državno ureditev
               Državnega sveta, ki podpira predlog zakona.</p>
               <p>K predlogu zakona so bili v poslovniškem roku vloženi trije amandmaji k 1. členu, in
               sicer s strani Poslanske skupine SLS, Poslanske skupine SDS in skupine poslancev s
               prvopodpisanim Miranom Potrčem.</p>
               <p>V razpravi je bilo s strani predlagateljev sprememb dodatno obrazloženo, da so
               predlagatelji pri odločitvi sledili predvsem primerjavi funkcije in pooblastil
               državnega sekretarja in generalnega sekretarja Vlade in ugotovili, da ima slednji
               najmanj takšna pooblastila, kot jih ima državni sekretar. V nadaljnji razpravi pa so
               bila izražena različna mnenja v zvezi s predlagano spremembo zakona, vendar je bil na
               koncu z večino glasov sprejet amandma skupine poslancev s prvopodpisanim Miranom
               Potrčem, amandma Poslanske skupine SLS je bil zavrnjen, amandma Poslanske skupine SDS
               pa je postal brezpredmeten, ko je bil sprejet amandma skupine poslancev s
               prvopodpisanim Miranom Potrčem.</p>
               <p>Komisija je na koncu glasovala tudi o obeh členih, ki se spreminjata, in ju sprejela.
               Prav tako je bil sprejet Predlog zakona o spremembi Zakona o poslancih v celoti.
               Glede na sprejeti amandma je tako na podlagi prvega odstavka 133. člena Poslovnika
               Državnega zbora pripravljen dopolnjen predlog zakona za drugo obravnavo na današnji
               seji Državnega zbora. Hvala.</p>
            </sp>
            <sp xml:id="SDZ5-Izredna-01-2008-11-11.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Gvido
               Kres v imenu Poslanske skupine SLS. Gospod Jakob Presečnik, izvolite, čeprav nimam
               zabeležene spremembe.</p>
            </sp>
            <sp xml:id="SDZ5-Izredna-01-2008-11-11.sp112">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Se opravičujem, očitno smo naredili napako, da smo
               javili napačno ime, in se tudi kolegu Gvidu opravičujem. Ampak jaz sem član
               Mandatno-volilne komisije in zaradi tega tudi nameravam podati to mnenje.</p>
               <p>Torej, naj začnem s tem, da se strinjam s predstavnikom predlagatelja spremembe tega
               zakona, da je šlo tudi pred štirimi leti za korenit poseg v zakon in da je seveda
               potrebna in možna primerjava državnih sekretarjev z generalnim sektretarjem Vlade. Pa
               ne samo to, tudi v današnji razpravi na Mandatno-volilni komisiji se je pokazalo, da
               če že to, potem je najmanj, kar bi bilo treba uvesti oziroma dodati, še generalnega
               sekretarja ali generalno sekretarko Državnega zbora, ker menimo tudi mi, da sta to
               funkciji, ki sta med seboj primerljivi.</p>
               <p>Torej, pred 4 leti mi sicer nismo bili predlagastelji teh sprememb, smo pa podprli
               takrat te spremembe na začetku mandata. Vendar se je pokazalo v času trajanja
               mandata, da ni bilo niti dovolj utemeljenih razlogov, predvsem pa se je pokazalo, da
               ni bilo dobrih izkušenj v prejšnjih mandatih, da to niso bile izkušnje neke dobre
               prakse, ampak kvečjemu obratno.</p>
               <p>Danes dopoldan se je operiralo s številkami 20, pa samo en dodatni. Ja res je, sedaj
               v tem predlogu gre samo za eno dodatno funkcijo, takrat je šlo teoretično za 15 plus
               še nekaj državnih sekretarjev eventualnih v kabinetu predsednika Vlade, to se pravi,
               rekli smo 20. Strinjam se tudi s tem. Ravno zaradi tega smo predlagali, da gremo
               nazaj na ureditev, ki je bila dobra, ki je bila v vseh mandatih do leta 2004 dobra,
               sprememba pa, kot rečeno, se je pokazala za slabo in so bile izkušnje iz tega mandata
               slabe. Zaradi tega smo predlagali to spremembo.</p>
               <p>Me pa čudi, jaz bi rekel takole, da je obrazložitev za ta zakon, razlogi za pripravo
               teh sprememb tega zakona so praktično točno enake tistim izpred štirih let, vendar
               tokrat za zakon, takrat pa proti zakonu. In če preberete, jaz ne bom citiral vseh teh
               izjav, ki so bile takrat dane s strani takratne opozicije, s strani takratnih
               opozicijskih poslancev, predlagam, da si preberemo izjave takratnih poslancev iz
               opozicije. Če bi danes upoštevali te izjave, potem takih sprememb zakona ne bi
               pripravili in danes ne bi bilo diskusije v Državnem zboru.</p>
               <p>Torej, glede na to, da ni bilo utemeljenih razlogov, po mojem, po našem mišljenju, po
               mišljenju Poslanske skupine Slovenske ljudske stranke že takrat, leta 2004, in da je
               praksa pokazala, da je bila to slaba rešitev, zaradi tega predlagamo, ne zaradi tega,
               ker zakon širimo še za enega človeka, kljub temu da je tudi ta, ker se je operiralo s
               konkretnim imenom in priimkom, takrat korenito nasprotoval, jasno nasprotoval
               spremembam tega zakona - ampak pustimo to. Torej, predlagamo, da se z našim
               amandmajem vrnemo nazaj v leto 2004. Torej, na mandatna obdobja do leta 2004, v
               katerih je bila ta rešitev dobra. Pomeni, da so bili tisti, ki se jih je dotikal ta
               zakon, samo ministri in predsednik Vlade. Zato bomo podprli amandma, ki smo ga
               pripravili v Poslanski skupini Slovenske ljudske stranke in ki ga je podprla in
               podpisala tudi Poslanska skupina SDS.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Sajovic v imenu Poslanske skupine LDS.</p>
            </sp>
            <sp xml:id="SDZ5-Izredna-01-2008-11-11.sp114">

               <speaker>MAG. BORUT SAJOVIC:</speaker>

               <p>Hvala lepa, predsedujoči. Še enkrat prijazen pozdrav vsem skupaj.</p>
               <p>V Liberalni demokraciji Slovenije podpiramo predlog novele Zakona o poslanci.
               Soglašamo s spremembo zakona o poslancih, na podlagi katere se pravica generalnega
               sekretarja Vlade izenačuje s položajem državnega sekretarja. Zakon o poslancih namreč
               ureja pravico poslanca, ki je izvoljen za predsednika Vlade oziroma imenovan za
               podpredsednika Vlade ali ministra ali državnega sekretarja, da mu v času, ko opravlja
               to funkcijo, funkcija poslanca miruje. Po zakonu o poslancih ta pravica pripada tudi
               poslancu ali poslanki, ki je imenovan za državnega sekretarja. Upoštevajoč položaj,
               pravice in odgovornost državnega sekretarja in generalnega sekretarja Vlade je
               predlagana sprememba na ta način zagotovo utemeljena, zato smo v LDS prepričani, da
               opozicija ni navedla še nobenih tehtnih argumentov ali razlogov, zakaj bi temu ne
               bilo tako, seveda če smo leta nazaj storili tako, kot je bil storjen izvirni greh,
               potem seveda zagotovo ni nobenega tehtnega argumenta, da se tudi v tem položaju
               generalnega sekretarja Vlade to ne spremeni. Več kot očitno pa je, da imamo tu na
               mizi druge, bolj politične kot vsebinske razloge in argumente. Ker pa v Poslanski
               skupini Liberalne demokracije Slovenije prisegamo predvsem na moč argumentov, smo
               prepričani, da v tem primeru obstajajo argumentirani razlogi za to spremembo in bomo
               novelo zakona o poslancih podprli.</p>
            </sp>
            <sp xml:id="SDZ5-Izredna-01-2008-11-11.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Miran Potrč v imenu Poslanske skupine SD.</p>
            </sp>
            <sp xml:id="SDZ5-Izredna-01-2008-11-11.sp116">

               <speaker>MIRAN POTRČ:</speaker>

               <p>Hvala lepa. Poslanke in poslanci Socialnih demokratov soglašamo, da se sprejmejo
               spremembe in dopolnitve Zakona o poslancih, ki poleg predsedniku Vlade, ministrom in
               generalnemu sekretarju omogočajo, da je iz funkcije poslanke ali poslanca imenovan
               tudi generalni sekretar Vlade in da se v primeru prenehanja te dolžnosti lahko v
               funkcijo poslanke ali poslanca povrne.</p>
               <p>Po našem prepričanju gre za manjšo dopolnitev rešitev, ki so vsebovane v veljavnem
               zakonu. Pomembnejše spremembe pa so bile v tem zakonu opravljene pred štirimi leti,
               ko je takratna vladajoča koalicija menila, da je prav, da se razen na predsednika
               vlade in ministrov razširi ta možnost tudi na državne sekretarje. S tem se je ta
               možnost razširila za približno 20 možnosti potencialnih sprememb. Mi tokrat dodajamo
               le eno samo.</p>
               <p>Kar zadeva primerljivost funkcij, smo trdno prepričani, da je primerljivost nalog, ki
               jih ima generalni sekretar Vlade v primerjavi z državnimi sekretarji v njegovo
               korist. Državni sekretarji namreč opravljajo svoje naloge samo v okviru pooblastil
               ministra, generalni sekretar pa po navodilih predsednika Vlade skrbi za pripravo sej,
               za izvrševanje odločitev, vodi Generalni sekretariat Vlade, v okviru katerega
               praviloma delujejo tudi vladne službe, na čelu katerih so lahko tudi državni
               sekretarji. Generalni sekretariat vlade, ki ga vodi generalni sekretar ima
               razčlenjeno notranjo organizacijo z 12 sektorji pomembnih strokovnih, analitičnih,
               kadrovskih, finančnih in administrativnih opravil, ki niso vsebina dela državnih
               sekretarjev. In končno ima generalni sekretar Vlade drugačen položaj kot državni
               sekretarji tudi do dela v Državnem zboru. Ne le, da ima generalni sekretar Vlade
               poseben sektor za sodelovanje z Državnim zborom in z evropsko, in mednarodno
               sodelovanje. Generalnemu sekretarju lahko poslanke in poslanci v skladu z našim
               poslovnikom postavljamo tudi ustna in pisna poslanska vprašanja. Ni torej dvoma, da
               sta ti dve funkciji neprimerljivi, ampak da so naloge, ki jih ima generalni sekretar
               Vlade, mnogo obsežnejše in zato utemeljujejo razlog, da se lahko tudi generalnega
               sekretarja Vlade imenuje iz vrst poslank in poslancev, s tem da se mu v tem primeru
               ohrani funkcija, če se na to funkcijo vrne. Predlagamo torej, da se ta predlog zakona
               podpre. Tudi Zakonodajno-pravna služba s sistemskih vidikov na predlagane spremembe
               in dopolnitve ni imela pripomb. Pripombe, ki jih je imela zakonodajno-tehnično, pa
               smo z amandmajem na seji matičnega delovnega telesa vgradili v zakon.</p>
               <p>Ne podpiramo pa amandmaja, ki sta ga pripravili poslanski skupini Slovenske ljudske
               stranke in Slovenskih demokratov, ker če bi ga sprejeli, bi pač pristali na to, da
               sprejemamo odločitev, da velja neka rešitev samo, dokler so oni na oblasti in v
               vladi, kasneje pa predsednik vlade enakih možnosti, kot so jih oni izborili svojemu,
               ne sme imeti. Da torej velja tudi pri tem primeru latinski pregovor "anod licet Jovi,
               non licet bovi", se pravi, kar lahko Jupiter, ne sme vol, se pravi, za njih se ta
               pravica zagotavlja, drugi je pa ne smejo imeti. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jože Tanko v imenu Poslanske skupine SDS.</p>
            </sp>
            <sp xml:id="SDZ5-Izredna-01-2008-11-11.sp118">

               <speaker>JOŽE TANKO:</speaker>

               <p>Hvala lepa. Ta pregovor velja tudi za Poslansko skupino Socialnih demokratov. V
               prejšnjem mandatu ste pravzaprav z istimi argumenti kot sedaj podpirate predlog,
               predlogu prejšnje koalicije nasprotovali. In pokazalo se je, da pač želite ta
               predlog, za katerega smo ugotovili na Mandatno-volilni komisiji, več ali manj vse
               poslanske skupine, da ni dober, ga vi še naprej podpirate.</p>
               <p>Najprej pa še mogoče beseda o poročilu Mandatno-volilne komisije, ki smo ga dobili na
               mizo. Dvomim, da so na tej komisiji razpravljali samo trije razpravljavci: gospod
               Potrč, predstavnika Državnega sveta in Zakonodajno-pravna služba. Mislim, da je
               poročilo nekorektno, saj ne povzema nobene razprave na Mandatno-volilni komisiji.</p>
               <p>Tudi sicer je današnji dan zelo zanimiv. Na eni strani obravnavamo ukrepe Vlade za
               preprečitev posledic gospodarske krize, se pravi, Vlade v odhajanju, na drugi strani
               pa koalicijski poslanci prihajajo s predlogom spremembe Zakona o poslancih, s katerim
               se razširjajo upravičenci do statusa poslanca po prenehanju uradniške funkcije ali pa
               funkcionarske funkcije v izvršni oblasti. Pričakovali bi ravno nasprotno. Predlog
               Zakona o poslancih, ki smo ga sprejeli v prejšnjem mandatu, omogoča poslancem, ki so
               sprejeli funkcijo državnega sekretarja, da se po prekinitvi te funkcije vrnejo v
               status poslanca. Mi smo ugotovili, da ta predlog, ta rešitev ni dobra in zato je tudi
               v temu mandatu ne podpiramo. Tudi izkušnje ostalih poslanskih skupin so podobne in
               namesto da bi nova koalicija ta svoj predlog dopolnila oziroma črtala ta krog, je s
               svojim predlogom upravičence samo še razširila na generalnega sekretarja Vlade.
               Predlog koalicijskih poslancev je po mojem mnenju tudi diskriminatoren do generalnega
               sekretarja Državnega zbora, to se pravi do sekretarja, ki je v tej hiši, saj ga
               povsem izključuje oziroma je povsem pozabljen. Gre pa za popolnoma primerljivo
               funkcijo.</p>
               <p>Koalicija je s tem predlogom tudi pokazala, da je povsem servilna do interesa
               posameznika iz svojega kroga, ki sprejema uradniško funkcijo v mandatu v kabinetu
               predsednika Vlade in se enostavno temu interesu povsem podreja in dejansko so minila
               pravzaprav natanko štiri leta od tega, ko ste temu tudi oporekali in zdaj, ko imate
               priložnost, bi to rešitev lahko tudi popravili. Tu ponovno naletimo na razmere, na
               katere opozarjamo že dlje časa, in sicer na razliko med besedami in dejanji. Doživele
               smo že odločanje o tem glede strokovnosti že v Državnemu zboru, dobili smo oziroma
               doživeli smo problem glede ženskih kvot tudi v Državnemu zboru in ta problem se bo
               potem nadaljeval tudi v Vladi. In sedaj doživljamo tudi še to kolizijo med izjavami
               predsednika oziroma kandidata za mandatarja oziroma sedaj mandatarja gospoda Pahorja
               in odločitvijo poslanske skupine. Gospod Pahor je na Odmevih v začetku oktobra dejal:
               "Jaz sem rekel, da bom nekatere nepopularne ukrepe vezal na zaupnico. In ker bodo
               poslanci odločali - če se bo predsednik Republike odločil, da ni poveri mandat - o
               moji izvolitvi, bo prvi predlog, ki bo takšne narave nepopularen za politično elito,
               moj predlog, da dobi politika tisto, kar mora, da skupaj sorazmerno prenesemo bremena
               te krize tako, da bomo izšli kot zmagovalci.</p>
               <p>To pomeni, da bom predlagal, da se torej čas, ko poslanci prejemajo nadomestilo po
               izteku mandata s sedanjih dvanajst mesecev skrajša na šest mesecev." Tega predloga
               ni. Namesto tega predloga, ki bi dejansko realizirala ta javni poziv mandatarja,
               dobimo predlog, ko pravice celo razširja. Če amandma Ljudske stranke in Slovenske
               demokratske stranke ne bo sprejet, se bodo sprožila upravičena pričakovanja tudi
               drugih posameznikov in drugih skupin, to pa za čas, ki je pred nami, ni dobro. Hvala
               lepa.</p>
            </sp>
            <sp xml:id="SDZ5-Izredna-01-2008-11-11.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Žnidaršič v imenu Poslanske skupine DeSUS.</p>
            </sp>
            <sp xml:id="SDZ5-Izredna-01-2008-11-11.sp120">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovane kolegice in kolegi. Slovenska zakonodaja
               predvideva nezdružljivost funkcij v zakonodajni in izvršni veji oblasti. Tako
               poslancu, ki je bil izvoljen za predsednika Vlade ali imenovan za ministra ali
               državnega sekretarja, dokler opravlja to funkcijo, funkcija poslanca miruje in je ne
               more opravljati. Se pa lahko nanjo vrne, če njegova funkcija preneha. Menimo, da je
               primerno, da se tudi za generalnega sekretarja Vlade, imenovanega iz vrst poslancev,
               zakonsko določijo enaki pogoji in enake pravice, kot je to že določeno na primer za
               ministre, državne sekretarje iz vrst poslancev. Slednjim namreč funkcija poslanca
               miruje, kar konkretno pomeni, da se lahko odstavljeni vrne v poslanske klopi ter
               nadaljuje funkcijo, za katero je dobil mandat na volitvah. Razlog za enako rešitev
               tudi za generalnega sekretarja poslanci DeSUS-a najdemo predvsem v njegovi funkciji,
               saj poleg tega, da za Vlado opravlja koordinacijske in strokovne naloge, skrbi tudi
               za sodelovanje pri delu Državnega zbora Republike Slovenije, za sodelovanje s
               predsednikom Republike Slovenije, z drugimi organi in organizacijami v državi ter
               drugimi državami ter mednarodnimi organizacijami. Po sedaj veljavni zakonodaji
               izvoljenemu poslancu, imenovanemu na to funkcijo, njegove pravice niso mirovale in mu
               tako v primeru odstopa ni bila dana možnost opravljati funkcije, na katero je bil
               izvoljen s strani volivcev.</p>
               <p>S predlaganim zakonom se mu te pravice omogočijo in poslanci DeSUS-a temu ne moremo
               nasprotovati. Glede na to, kar generalni sekretar Vlade v resnici počne in naj bi
               delal, mislimo, da je predlagana sprememba zakona o poslancih upravičena. Tudi sicer
               so pravice drugod po svetu podobno urejene, z izjemo Italije. Poslanci DeSUS-a
               smatramo obravnavano novelo zakona zaradi tega za primerno, saj menimo, da ni
               razloga, da ne bi izenačili funkcije generalnega sekretarja z drugimi, denimo
               državnimi sekretarji, poslanci ali pa ministri.</p>
               <p>Moram povedati, da bomo mi to edino spremembo Zakona o poslancih podprli, hkrati pa
               menimo, da bi bil Zakon o poslancih tako ali tako potreben širše obravnave in širše
               predelave in dopolnitve in sprememb, kajti žalostno je, da je Zakon o poslancih
               zreduciral nivo poslanca na javnega uslužbenca, brez pravic javnih uslužbencev,
               seveda izpostavljen mandatu za štiri leta, brez stalne zaposlitve in tako naprej. Tam
               je marsikaj še za narediti in mi bomo tudi v tej smeri vedno za to, da se stvari, ki
               niso dobro rešene, tudi uredijo v drugih točkah, ne samo v tej, ki je danes pred
               nami. Skratka, to spremembo DeSUS podpira. Hvala.</p>
            </sp>
            <sp xml:id="SDZ5-Izredna-01-2008-11-11.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti v imenu Poslanske skupine
               SNS.</p>
            </sp>
            <sp xml:id="SDZ5-Izredna-01-2008-11-11.sp122">

               <speaker>ZMAGO JELINČIČ PLEMENITI:</speaker>

               <p>Hvala lepa. Danes smo govorili o Predlogu zakona o dopolnitvi Zakona o poslancih, pa
               vendar ne govorimo o poslancih, govorimo o nekih ljudeh, ki niso postali poslanci, ki
               bi radi bili poslanci in ki računajo na to, kako bodo prišli sem in šli na drugo
               delovno mesto, prišli nazaj in bodo zopet poslanci. Skratka, govori se o enih čudnih
               zadevah, ki mečejo na vse skupaj, še posebej pa na te predlagatelje današnjega
               sedanjega zakona, zelo čudno luč. Danes sem že rekel, da slovenski zgodovinski spomin
               traja tri dni, ampak dajmo ga malo osvežiti, pa se obrnimo na dan 10. novembra 2004
               na nadaljevanje 1. izredne seje Državnega zbora, ko je skupina poslancev vložila
               pravzaprav ravno tako Predlog zakona o dopolnitvi Zakona o poslancih. Takrat je nekdo
               rekel tako: "Zakon je v predlaganem besedilu nesprejemljiv in nepotreben. Zakon uvaja
               nove kadrovske privilegije za potencialne državne sekretarje. Zakon daje nova
               pooblastila predsedniku Vlade. Zakon zato povečuje vlogo izvršilne oblasti nasproti
               Državnemu zboru. Zakon krepi politično vlogo Vlade." In dalje. "Vse to predlaga
               vladajoča koalicija, ki je včeraj donela proti privilegijem, proti klientelizmu in
               proti kadrovanju po političnih kriterijih. Koalicija torej ni mogla pri lepih
               obljubah obstati niti 24 ur, takoj je pokazala svoj pravi obraz, želi si zagotoviti
               neomejen vpliv na politično kadrovanje in privilegije. Ta zakon je po našem
               prepričanju nepotreben in sramoten." To je povedal kolega gospod Miran Potrč. Gospa
               Majda Širca je rekla to: "Skratka, ni ne etično ne moralno in niti ne smiselno, da
               zaradi tako imenovanega enega posamičnega primera na hitroroki način sprejemamo
               zakonodajo brez premislekov, utemeljitev in primerjav." Hvala, gospa Širca. Gospod
               Matej Lahovnik je rekel tako: "Lahko seveda govorimo marsikaj, vendar dejstvo je, da
               ta zakon povečuje stroške državne administracije, povečuje javno porabo. Vsi smo se
               zavzemali za to, da bo državni aparat deloval bolj racionalno. Širijo se pravice
               funkcionarjev." Gospod bodoči minister za gospodarstvo, upam, da bo premislil tudi o
               tem svojem predlogu, ki ga zdaj podpira v okviru koalicije. Glavna oseba te zgodbe,
               zaradi te osebe je bil zakon sploh pisan, je rekla tako: "Jaz tega zakona ne bom
               podprl! Podprl ga ne bom tudi zato, ker je včeraj seveda bilo povedano nekaj, kar
               danes že ni spoštovano." To je rekel gospod Cvikl.</p>
               <p>Mislim, da gre v tem primeru za hudo dvoličnost. Da gre za nekaj, kar je nam
               dovoljeno in kar nekaterim drugim ni. Zdaj se točno kaže, kdo je tisti, ki sebe
               "smatra za bogove" in kdo smo mi ostali, ki nas "smatra za vole". Mislim, da je
               latinščina ena krasna zadeva, ki lahko v kratko pove marsikaj samo tistim, ki to
               zadevo razumejo. Mi zakona ne bomo podprli.</p>
            </sp>
            <sp xml:id="SDZ5-Izredna-01-2008-11-11.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na razpravo o vloženem amandmaju, in sicer o vloženem amandmaju
               k 1. členu poslanskih skupin SLS, SDS. Želi kdo razpravljati? Besedo ima gospod Jakob
               Presečnik. Prosim.</p>
            </sp>
            <sp xml:id="SDZ5-Izredna-01-2008-11-11.sp124">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Saj jaz sem že prej utemeljil, zakaj
               vlagamo ta amandma. Jaz sem prej rekel, da ni neutemeljenih razlogov in da so slabe
               izkušnje iz preteklega mandata. Mogoče je treba samo še to doreči, zakaj so tudi
               slabe izkušnje. Zaradi tega, ker ostale funkcionarje, ne ministre in predsednika
               Vlade, torej ministre in predsednika Vlade imenuje seveda Državni zbor, medtem ko
               ostale funkcionarje imenuje Vlada Republike Slovenije. In Vlada Republike Slovenije
               lahko imenuje in razrešuje in državne sekretarje in generalnega sekretarja in še koga
               tako rekoč teoretično po tekočem traku. Teoretično tudi vsak teden. In kaj bi to
               pomenilo za poslance v Državnem zboru - torej enostavno mešanje sem in tja, privedba,
               če se grdo izrazim, novih nadomestnih poslancev za čas opravljanja funkcije poslanca,
               funkcije državnega sekretarja oziroma generalnega sekretarja vlade in bila bi ena
               splošna zmešnjava. Zaradi tega, zaradi te slabe izkušnje iz preteklih let smo
               predlagali amandma, da zakonodajo vrnemo v obdobje do leta 2004. Večkrat rečemo, da
               se je treba na izkušnjah tudi naučiti, mi smo se pač naučili na tej slabi izkušnji in
               smo zato predlagali ta amandma in predlagam, da ga tudi drugi podprete. Hvala
               lepa.</p>
            </sp>
            <sp xml:id="SDZ5-Izredna-01-2008-11-11.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Janja Klasinc. Prosim.</p>
            </sp>
            <sp xml:id="SDZ5-Izredna-01-2008-11-11.sp126">

               <speaker>JANJA KLASINC:</speaker>

               <p>Spoštovani gospod podpredsednik, spoštovane kolegice, spoštovani kolegi! Sama bom
               novelo zakona podprla. Podprla jo bom pa na osnovi svojih desetletnih izkušenj v delu
               v državni upravi. Namreč, rada bi nekaj več spregovorila o tej funkciji generalnega
               sekretarja vlade. Že nekaj naših kolegov prej je povedalo kako pomembne naloge
               opravlja generalni sekretar. Ta novela zakona pa ga postavlja v enakopraven položaj z
               državnimi sekretarji in z ministri v državni upravi, torej z drugimi funkcionarji v
               državni upravi. Poglejmo. Generalni sekretar vlade je po vseh dosedanjih zakonih o
               vladi imel približno enak status kot minister in državni sekretar na več pravicah in
               dolžnostih, ki jih omogoča zakon o vladi. Recimo, pri prenehanju funkcije, pri plačah
               in drugih prejemkih, pri dopustih in pri socialnem zavarovanju. Edina razlika z
               drugimi funkcionarji je bila v tem, da poslanec, ki je bil imenovan na funkcijo
               državnega sekretarja - v tem primeru, v zadnjih primerih tega ni bilo, ampak v
               možnosti, da če nekdo, ki je izvoljen za poslanca, postane generalni sekretar Vlade,
               možnosti vrnitve v poslanske klopi ni imel. Zato mislim, da mu moramo to možnost
               omogočiti. Pa ne zato, veste, ker nekateri aludirajo, da gre to, za kakšnega našega
               kolega ali kolegico, mislim, da je to kar počnemo na obeh straneh Socialni demokrati
               in mogoče Slovenski demokrati nesmiselno, to podajanje žogic. Jaz sama nisem bila v
               prejšnjem mandatu poslanka, vam pa povem, da če bi bila, bi vas podprla pri predlogu,
               da imajo to pravico tudi državni sekretarji. Zakaj? Ker državni sekretarji so bili v
               prejšnjih mandatih strokovci. To so bili strokovni delavci, ki so vodili današnje
               direktorate. Danes so to generalni direktorji direktoratov. Državni sekretar je danes
               namestnik ministra, z vsemi odgovornostmi. Torej, predvidevam, da mora imeti enake
               možnosti, kot jih ima tudi minister. To je del argumentacije.</p>
               <p>Rada bi pa še opozorila na drugi del, ker nekateri od današnjih razpravljavcev so
               aludirali na finančno krizo, v kateri smo se znašli in kaj bi vse to lahko pomenilo.
               Za tiste, ki ne vedo, kaj bi to res pomenilo, naj povem: generalni sekretar, državni
               sekretarji imajo bistveno boljšo plačo kot mi, poslanci. Torej, če se nekdo vrne v
               poslanske klopi državni proračun razbremeni, ne pa obremeni. Najlepša hvala.</p>
            </sp>
            <sp xml:id="SDZ5-Izredna-01-2008-11-11.sp127">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer.</p>
            </sp>
            <sp xml:id="SDZ5-Izredna-01-2008-11-11.sp128">

               <speaker>DUŠAN KUMER:</speaker>

               <p>Hvala za besedo, spoštovani podpredsednik. Spoštovane kolegice in kolegi! Jaz bom
               začel takole. Ne počutim se dobro, ko moram kolege na drugi strani opozoriti, in
               dobro bi bilo, da bi danes nekdo prebral tudi več kot uro in pol dolg magnetogram še
               drugih razpravljavcev, predvsem iz sedanje koalicije. Namreč, tu sedijo tudi kolegi,
               ki so 15 minut takrat razpravljali in glavni in osnovni argument za spremembo Zakona
               o poslancih je takrat, 10. novembra 2004, bil, da se je politična vloga državnega
               sekretarja korenito spremenila od preteklega obdobja, da zmanjšujemo število državnih
               sekretarjev z 48, 52, 56 na 15 plus tisti, ki so v kabinetu predsednika Vlade in da
               je državni sekretar izrazito politična funkcija, ki nadomešča ministra v njegovi
               odsotnosti. In na tem mestu so potrebni ljudje, ki imajo veliko strokovnih,
               političnih in tako dalje izkušenj in lahko se zgodi, da bo tudi veliko poslancev ali
               pa tistih, ki so jim ljudje zaupali na volitvah, sedelo v vladnih kabinetih namesto
               državnih sekretarjev. Poglejte si magnetogram in to je bil osnovni in temeljni
               argument takrat za spremembo. Današnji predlog pa v bistvu samo korigira, bom rekel
               po štajersko, "šlamparijo" ali površnost, da ste pri tem izpustili najpomembnejšega
               državnega sekretarja, to pa je generalni sekretar Vlade. In zato že danes zjutraj sem
               čutil, da gre za neke vrste nekakšno zmedo malo v sedanjih opozicijskih vrstah. Pa da
               povem v, čem je "štos" te zmede: pred štirimi leti ste predlagali to, kar sem zdaj
               povedal, in argumentirali. Pred štirimi dnevi ste vložili amandma na sedanjo
               spremembo zakona, ki ne nasprotuje spremembi zakona, ampak ga dopolnjuje, da ga dela
               bolj jasnega. In danes, po seji Mandatno-volilne komisije ste skupaj z SLS vložili
               amandma, ki popolnoma izniči tisto, kar ste sprejeli pred štirimi leti, in tisto, kar
               ste vložili pred štirimi leti z amandmajem. To se pravi, da gre še za eno vašo
               inovativnost, na katero smo bili v preteklih štirih letih navajeni, predvsem pri teh
               kadrovnikih zadevah. In ko govorite o privilegijih, naj naštejem samo štiri, pet
               privilegijev, ki ste jih vi kot vlada v odhajanju zadnjih dveh mesecih storili ali pa
               podarili nekaterim visokim državnim uradnikom. Kar nekaj državnih sekretarjev je
               postalo direktorjev direktoratov ali pa agencij.</p>
               <p>Zaradi kadrovskega primanjkljaja ste izdatno skozi javne razpise okrepili posamezna
               ministrstva zadnji mesec pred odhodom. Prej štiri mesece tega kadrovskega manjka
               niste ugotavljali. Po končanju predsedovanja Evropski uniji ste z zaposlitvijo nekaj
               več kot štirideset ljudi naredili veliko krivico tistim nekim desetim, ki so ravno
               tako v času predsedovanja garali in delali in ste na podlagi strankarsko političnih
               kriterijev zaposlili te ljudi na pomembnih visokih uradniških ali pa nižjih
               uradniških mestih v Vladi in javni upravi.</p>
               <p>In ne nazadnje, tudi nekatere, ki so bili na mandatu v kabinetih ministrov, recimo
               piarovce ste zaposlili za nedoločen čas in to na boljših delovnih mestih, z višjo
               plačo in tako dalje. Tako da kolegi in kolegica, ko govorite o privilegijih, poglejte
               si spisek privilegijev zadnjih dveh mesecev, ki ste jih vi postorili in bodo imeli v
               bodoče posledice. Poglejte si seje Vlade, kadrovsko točko: dvajset, trideset točk je
               vezanih na kadrovske zadeve v zadnjih dveh mesecih in pol. Jaz sem si vzel čas in ker
               obstajajo spletne strani, si te stvari ogledal, tako da ne govorim na pamet.</p>
            </sp>
            <sp xml:id="SDZ5-Izredna-01-2008-11-11.sp129">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Grims.</p>
            </sp>
            <sp xml:id="SDZ5-Izredna-01-2008-11-11.sp130">

               <speaker>MAG. BRANKO GRIMS:</speaker>

               <p>Vsem prav lep pozdrav. Še posebej lep pozdrav pa vsem štirideset opozicijskim
               statistom pri snemanju najnovejše vladne oziroma koalicijske tragikomedije "Reševanje
               rdečega vojaka Cvikla", če parafraziram tisti naslov znane uspešnice. Namreč, več kot
               očitno je, da se dogaja nekaj, kar se v pravu naj načeloma ne bi dogajalo. Kajti,
               tukaj ni mogoče reči, da gre za pet funkcij, za pet mest, ampak gre natanko za eno
               samo mesto. Natanko eno. In za to eno samo mesto je mandatar te nove vladne koalicije
               že vnaprej napovedal, celo dvakrat je to povedal, da želi na tem mestu videti gospoda
               Cvikla. To se pravi, je kristalno jasno, da se je v tem primeru šlo v pisanje zakona
               za en sam primer, in kar je še huje - za primer, kjer je že vnaprej znano tudi, za
               koga gre. Torej, za pisanje zakona "ad personem", kar pa vsa pravna teorija uči, da
               naj se v principu res ne bi dogajalo.</p>
               <p>Toliko glede tega, kar pa seveda pomeni, da ob vseh teh velikih in bombastičnih
               besedah s strani spoštovane nove koalicije za vsemi temi velikimi besedami stoji to,
               da je ta predlog tudi s pravnega vidika nestrokoven. In to tudi v resnici je. Gre za
               zgolj nek političen namen, ki rešuje en konkreten problem ene konkretne ambicije.
               Kako velike so, da posežejo tudi po lažeh, celo po blatenju Slovenije, naše domovine
               v tujini, smo se lahko prepričali na lastne oči v Državnem zboru in zakaj pravzaprav
               je treba tako prevelikim ambicijam pač ustrezati tudi na tak način, ne vem. Ampak
               tisti, ki to počnete, že veste. Vsekakor pa vas prosim, ne mešati stvari, kot so
               državni sekretarji na ministrstvih, ki pri sodelovanju vlade, ko nadomeščajo
               ministra, tudi sodelujejo, tudi odločajo, tudi glasujejo, in vlogo generalnega
               sekretarja, katerega pomena seveda ne znižujem, on je vodja služb, ampak je
               uslužbenec vlade. In v nobenem primeru ne sodeluje neposredno pri teh stvareh in je
               torej to očitno še dodaten argument za neustreznost vaše predlagane rešitve.</p>
               <p>No, ampak čisto za konec moram reči še nekaj, da pri tem, ko sem tudi sam porinjen v
               vlogo statista pri snemanju te vaše tragikomedije "Reševanje rdečega vojaka Cvikla",
               pa pogrešam nastope tistih vaših prvih napadalcev iz minulega mandata. Ali veste,
               tako od srca bi, recimo, rad slišal, kako bi gospod Potrč danes polemiziral z
               gospodom Potrčem iz leta 2004 in kako bi pobijal enega za drugim njegove argumente in
               jih razglašal za demagogijo. Če nič drugega bi se vsaj malo nasmejali, tako prisrčno
               bi bilo. In tega v Državnem zboru manjka.</p>
            </sp>
            <sp xml:id="SDZ5-Izredna-01-2008-11-11.sp131">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag.... Ja, izvolite.</p>
            </sp>
            <sp xml:id="SDZ5-Izredna-01-2008-11-11.sp132">

               <speaker>MIRAN POTRČ:</speaker>

               <p>Hvala lepa.</p>
               <p>Gospod Grims, priznam, da bi bilo zabavno. Popolnoma enako zabavno bi bilo pa, če bi
               pa gospod Grims poslušal razprave, ki jih je imel pred štirimi leti, in bi danes z
               istimi argumenti govoril drugače, kot je govoril pred štirimi leti. Situacija se je
               spremenila. Eni in drugi zagovarjamo različna stališča. Nič niste boljši od nas, za
               to se ne delajte lepega.</p>
            </sp>
            <sp xml:id="SDZ5-Izredna-01-2008-11-11.sp133">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Vizjak imate besedo.</p>
            </sp>
            <sp xml:id="SDZ5-Izredna-01-2008-11-11.sp134">

               <speaker>MAG. ANDREJ VIZJAK:</speaker>

               <p>Hvala lepa. Kako idealna iztočnica za moj nastop! /Smeh./ Ampak ljudje niso vas
               volili zaradi tega, ker smo mi boljši, ampak ker mislijo, da ste vi boljši. In zaradi
               tega, ker ste jim natrosili celo kopico obljub. Med drugim so bile to obljube o
               samoomejevanju, o umiku privilegijev, o klesanju pravic politični eliti in tako
               naprej. Pred štirimi leti smo bili vsi skromnejši oziroma manj bogati za štiriletne
               izkušnje, tudi vi. Vendar zdaj vidim, da ste se v teh štirih letih okrepili v
               prepričanju, da smo mi imeli takrat prav, mi pa smo pravzaprav na nek način spoznali,
               da ste imeli vi prav. In tu je problem. Prepričan sem, da je tudi sedanji mandatar
               oziroma gospod Borut Pahor v številnih nastopih govoril, da je tudi eno izmed
               pomembnih sporočil volivkam in volivcem to, da se ob neki zaostrenih gospodarskih,
               finančnih pogojih začne samoomejevati in začne striči krila politični eliti. In še
               več, napovedal je neke nove in nove ukrepe, ki bi zmanjševali obseg pravic ali pa
               neke bonitete - ali kakorkoli temu rečemo - politični eliti. Zdaj pa imamo na mizi
               predlog, ki gre v drugo smer.</p>
               <p>Strinjam se z vami, da ni bistven v javnofinančnem smislu, da tangira res samo enega
               človeka, to je skoraj malo problem, vendar gre za specifično sporočilo: kadar je v
               igri interes enega, vam všečnega politika, je treba zato spreminjati zakon, zakon o
               poslancih; kadar pa gre za celo kopico, recimo, drugih, pa bomo morali razumeti
               problem, ki je nastal zaradi zaostrenih gospodarskih in finančnih razmer. Tako tudi
               razumem mehčanje in, kako bi rekel, gnetenje tistega predloga, ki je šel v smislu
               popravka, ko govorimo o upokojencih - ko se je začelo postavljati pod vprašaj roke in
               termine teh usklajevanj oziroma izplačil nekih dodatkov.</p>
               <p>Torej, spoštovani, problem imam samo v tem, da so vas podprli ljudje zato, ker
               mislijo, da ste boljši. Vi nam očitate, da smo bili mi isti. Ljudje niso vas podprli,
               da boste isti, ampak da boste boljši. In lepo bi bilo, da bi se dejanja odsevala
               skozi predloge, ki jih podpirate, ne pa, da jih prirejate nekim trenutnim potrebam;
               in še huje, potrebam posameznih ljudi, ki imajo take in drugačne ambicije znotraj
               izvršilne veje oblasti.</p>
            </sp>
            <sp xml:id="SDZ5-Izredna-01-2008-11-11.sp135">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati? Besedo ima gospod Srečko Prijatelj. Prosim.</p>
            </sp>
            <sp xml:id="SDZ5-Izredna-01-2008-11-11.sp136">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Da ne bo pomote, nekateri, vidim, da imajo
               problem s tem, ker ne vedo, kaj govorijo. Zakon, veljavni zakon o poslancih, ki je
               bil sprejet leta 2005, v svojem 14. členu ureja pravico poslanca, ki je izvoljen za
               predsednika Vlade oziroma imenovan za podpredsednika Vlade ali ministra ali državnega
               sekretarja. Toliko o državnih sekretarjih - ste porabili kar nekaj minut. Seveda ne
               ureja pa posebnih pravic za sekretarja Vlade, ki je poslanec, pa ta niti poslanec ni,
               ker je še rezervist za nekaj časa. Zdaj bomo imenovali ministre, potem pa poklicali
               rezerviste. Tako delamo v bistvu mi spremembo zakona za rezervista, ki bo šele prišel
               za poslanca. Ja, pripravljeni smo prevzeti odgovornost za prihodnost. To je že res
               lepo geslo, lepo se sliši, ampak s takim geslom ne boste dokazali tega, kar ste
               govorili med volitvami, spoštovani kolegi in kolegice na levi strani. Tudi to, da se
               izmikate načelnosti, principilnosti in resnici: na isto tematiko ste glasovali gospod
               Milan M. Cvikl takrat proti, Kotič proti, Lahovnik proti, Lavtižar Bebler proti,
               Breda Pečan proti, Potrata proti, Potrč proti. Še pomnite, tovariši, list? Ali so
               potrebe res takšne, da v nujni postopek pošiljate ta zakon in ali bo res ta zakon
               prvi, tisti, ki bo rešil vse slovenske probleme? Ne! Jaz trdim, da v bistvu bomo samo
               še malo globlje segli v žep in da to ne bo rešilo ne prihajajoče gospodarske krize,
               pa mislim, da bi moral biti tak zakon danes na dnevnem redu pa tudi kak zakon o tem,
               ki bi reševal prihajajočo finančno krizo. Tudi sindikati vas pozivajo, spoštovani
               Socialni demokrati, da se lotite tega, kar je pereče in seveda odprto; to pa je
               delavska zakonodaja oziroma prihajajoči val nezaposlenosti, ki bo kmalu pljusknil
               tudi v Slovenijo oziroma se že pozna, da nekatera podjetja razmišljajo o masovnih
               odpuščanjih. S takimi, na hitro spremenjenimi zakoni ne boste povečali svojega
               ugleda, kvečjemu lahko rečemo, da mi v Slovenski nacionalni stranki ne bomo čakali 90
               dni, ker nam čas tega ne dopušča. Ne bomo vam dali te priložnosti in opozarjali vas
               bomo na to, da ste prezgodaj pozabili na to, kar ste obljubljali. Skratka, ali takšen
               zakon res potrebujemo ali je to res takšna nuja, da gori, da po skrajšanem postopku
               moramo to sprejemati, ali pa je to mogoče samo zahteva gospoda Cvikla, ki je gospodu
               Pahorju dejal: "Ja, grem za sekretarja, če mi boš omogočil, da če slučajno padeš s
               stolčka, da grem nazaj tja, kamor sem kod rezervist prišel." Jaz mislim, da je to
               drugo predvsem tisto, kar bo obdržalo in veljalo. Spoštovane gospe in gospodje, mi
               pri teh svinjarijah ne bomo sodelovali. Naše podpore k tej spremembi zakona ne boste
               dobili. Hvala.</p>
            </sp>
            <sp xml:id="SDZ5-Izredna-01-2008-11-11.sp137">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Potrata.</p>
            </sp>
            <sp xml:id="SDZ5-Izredna-01-2008-11-11.sp138">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. No, da mi ne bo treba kasneje replicirati,
               spoštovani član stranke brez dlake na jeziku, tudi vi bi lahko o sebi prebrali, kako
               ste takrat glasovali, zakonu niste nasprotovali in na kvorum ste stisnili. Samo
               toliko.</p>
               <p>Zdaj pa k stvarem. V nekem televizijskem soočenju pred volitvami je eden od članov
               največje opozicijske stranke jadikoval, kako nimajo poslanci privilegijev in kako
               imajo njegovi kolegi v drugih službah bistveno večje plače in boljše privilegije. No,
               jaz sem imela takrat malo drugačno stališče od njega, ampak ta član stranke se bo
               zagotovo spomnil svojih besed zaradi tega, ker imam vse prepogosto občutek, da ima
               največja opozicijska stranka velike težave z natančnim poimenovanjem stvari. Pravijo,
               da so slabe izkušnje preteklih štirih let pokazale, da je bil predlog zakona zgrešena
               poteza. Zelo sem se trudila spomniti, kateri državni sekretarji, ki so bili prej
               poslanci, so bili zamenjani in so se vrnili. Zdaj, če se prav spomnim, če že vi z
               imeni operirate, bom še jaz povedala, da se spomnim samo kolega Pukšiča in poslanca
               Lucija, ki je šel potem na veleposlaniško mesto v Beograd. Drugih se ne spomnim. Zdaj
               pa se vi z njimi zmenite, kakšne so bile te slabe izkušnje. Jaz sem poslušala, kako
               vi samo dobre zakone sprejemate, kako samo dobro delate in po časopisju ste
               kandidirali za dobre ministre, smo izbirali in morali povedati, katere so lastnosti
               dobrih ministrov, same uspehe ste nizali, zdaj pa kar naenkrat slišimo, da imate tudi
               slabe izkušnje. Kdo bi si mislil - hitra sprememb! Nas bi lahko vprašali, mi smo pred
               štirimi leti povedali, da je zadeva, ki jo predlagate, slaba!</p>
               <p>Ampak, zdaj k tistemu, kar želim pravzaprav povedati. Zakon o poslancih bi bil zdaj
               potreben spremembe, ne glede na to, ali gre za to spremembo, ki ji vi posvečate
               toliko pozornosti, ali ne, zaradi tega ker se je tudi vprašanje z ministri
               spremenilo, niso več voljeni, so imenovani v Vladi, gre tudi za pozabljenega
               podpredsednika Vlade, ki je ostal. Ampak, zdaj k bistvu stvari.</p>
               <p>Vodja Poslanske skupine SDS je nihal med oznako uradnik ali funkcionar, ko je bilo
               govora o generalnem sekretarju Vlade, pa se nekako ni mogel odločiti. Stvar pa ni
               tako nedolžna, ker če govorimo o uradnikih je teh po poročilu Ministrstva za javno
               upravo, državnih uradnikov, tistih civilnih, na dan 31. 12. 2007: civilni del organov
               državne uprave 17.640, pa so po tem še policija in Slovenska vojska, tako da je vseh
               skupaj nekaj čez štiriintrideset tisoč.</p>
               <p>Ko pa govorimo o funkcionarjih, je v istem poročilu istega ministrstva številka
               nekoliko drugačna, in sicer je funkcionarjev skupaj sto petnajst, ampak tistih, o
               katerih je zdaj govora, jih je skupaj triinštirideset. In glej ga kljukca, med
               funkcionarji je tudi generalni sekretar vlade. Torej ni težav, vi ste takrat
               sprejeli, pred štirimi leti, zakon, ki je veljal za državne sekretarje, teh je bilo
               konec decembra lani triinštirideset, ampak izpustili ste pa iz vsega tega nabora
               enega samega človeka, generalnega sekretarja, ki je imel, mimogrede, dolgo časa še
               številne druge funkcije, s katerimi je dobro služil, ampak to je že druga zgodba. Tu
               zdaj kaže pa res na dvoličnost. Na tisto, na katero smo pretekla štiri leta pogosto
               opozarjali in s čimer smo si bogate izkušnje nabrali, da ste mojstri v tem, da
               polresnice govorite: nekaj je, nekaj ni. Ampak takrat, ko ste spreminjali zakon, smo
               nasprotovali temu, kar pomeni številka triindvajset, in ste po nemarnem izpustili
               enega, ki je tudi funkcionar na podobnem. Zdaj pa seveda hočete stvar obrniti tako,
               da gre samo za enega, ki vam je že tako ali tako cel prejšnji mandat šel zelo, zelo
               do srca in ste si to ob sleherni priložnosti tudi potrudili dokazati.</p>
               <p>Sama torej, moram reči, štejem ta zakon kot popravek nečesa, kar je bilo sprejeto
               pred štirimi leti, pa površno sprejeto. To je zdaj samo popravek. Zdaj pa boste, ko
               gre za druge državne sekretarje, stvari spreminjali. S Pukšičem pa Lucijem pa sami
               opravite. Hvala.</p>
            </sp>
            <sp xml:id="SDZ5-Izredna-01-2008-11-11.sp139">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima dr. Gorenak. Prosim.</p>
            </sp>
            <sp xml:id="SDZ5-Izredna-01-2008-11-11.sp140">

               <speaker>DR. VINKO GORENAK:</speaker>

               <p>Hvala lepa. Jaz moram reči, da sem tekom včerajšnjega dne za eno od televizijske hiše
               rekel, da se podpišem na 80% izjav gospoda Pahorja. Tisto, kar pa je problematično,
               je pa tisto, kar je okoli njega. In to sem ponavljal tudi v predvolilni kampanji, ko
               so me ljudje spraševali, kaj pa imaš ti proti izjavam gospoda Pahorja. Nič!</p>
               <p>Kar se tiče zadeve okoli zaposlitve 40 ljudi, to je seveda strašna zgodba. Pri
               predsedovanju Republike Slovenije EU so sodelovali ljudje, ki niso imeli stalne
               zaposlitve, ampak so bili zaposleni za določen čas, več 100 ljudi, kot vemo. Vlada je
               zaposlila 40 ljudi po nobenem strankarskem kriteriju, po nobenih merilih, o kakršnih
               govorite, ampak izključno najboljše med njimi, zato ker bi bila prava škoda za to
               državno upravo odpustiti ljudi, ki so si nabrali pri predsedovanju EU bogate
               izkušnje, nihče drug jih nima, razen teh ljudi.</p>
               <p>Kar se tiče zaposlovanja po ministrstvih ob prenehanju tega, tistega ali onega
               mandata, jaz sem to zgodbo dal dvakrat skozi. Ko sem prišel leta 2000 na Ministrstvo
               za notranje zadeve kot državni sekretar, moram reči, sva s takratnim ministrom
               Jambrekom porabila približno tri četrt ure, ker sva vsepovsod tam, kjer je pisalo
               Kabinet ministra, potrkala po vratih in gledala, kdo v kabinetu dela. Nobenega ni
               bilo. Zakaj ni bilo nobenega? Ker jih je pač Vlada pred takoimenovano Bajukovo vlado
               spravila na delovna mesta, kjer so imeli stalno zaposlitev. Podobna ista zgodba se je
               ponovila leta 2004, ko sem v isti vlogi prišel na Ministrstvo za notranje zadeve in
               po pol ure iskanja sem našel vašo kolegico Janjo Klasinčevo, ki je tam ostala. Več
               ali manj je vse ostalo odšlo. Tako, da danes to očitati, je približno tako, kot meni
               gledati mojega soseda, ko prazno slamo mlati.</p>
               <p>Sicer pa spreminjanje zakona, pisanega eni osebi na kožo, v konkretnem primeru
               izumiteljev znane stavčne besedne zveze "steklena palača" - kaj naj rečem. Preprosto
               to, da to boste izglasovali in da mu lahko želim prijetno bivanje v tako opevani
               "stekleni palači", o kateri je tako veliko govora. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ5-Izredna-01-2008-11-11.sp142">

               <speaker>JOŽEF JEROVŠEK:</speaker>

               <p>Hvala lepa. Lep pozdrav! Gospod predsedujoči, kolegice in kolegi! Ko sem videl ta
               predlog za spremembo zakona o poslancih in tudi ko se je povedalo, na katero ime, na
               katerega bodočega poslanca in bodočega generalnega sekretarja se to nanaša, sem
               seveda dobil asociacijo, da obstajajo neki posebni razlogi, glede na to, da
               pravzaprav poslanca, ki sta v prejšnjem mandatu odšla iz parlamenta na mesta državnih
               sekretarjev, se v tej vlogi nista videla do konca in mislim, da je ta potreba na nek
               način presahnila. Danes dejansko smatram, da je za poslanca, ki je izvoljen od
               ljudstva, dostojno ali pravilno, če gre za ministra, drugače pa je pravilno, da
               ostaja predstavnik ljudstva tukaj, v parlamentu, čeprav dopuščam tudi izjeme. Ampak,
               ko sem pa videl, za kakšno spremembo, pa sem razmišljal verjetno o dveh smereh, ali
               se bistveno povečujejo pristojnosti generalnega sekretarja vlade in s tem tudi viša,
               verjetno, rang predsednika vlade.</p>
               <p>Pričakoval sem, pravzaprav sem se začudil, da pri spremembah Zakona o Vladi niste
               predlagali, da se za predsednika Vlade spremeni ime v kancler, kjer gre pri takšni
               vlogi, ki jo predvidevate, za neko posebno vlogo generalnega sekretarja, v Nemčiji je
               znan Kanzleravit s posebnim - to je v bistvu nadminister na nek način, čeprav je
               generalni sekretar vlade. In tu je ogromno simbolike v tem, kar se tu predlaga. Ne
               gre toliko za vračilo ali mirovanje, ampak gre za statusno vprašanje. Mislim, da se
               dejansko pripravlja to, da bodo nekateri ministri, bodoči, nadzirani od generalnega
               sekretarja vlade. Vsa ta dogajanja, ki smo jim bili priča ob sestavljanju vlade, ob
               dvornem puču znotraj DeSUS-a, ko legitimno izvoljen predsednik stranke znotraj
               stranke, ki je podaljšal življenje DeSUS-u in povečal število njenih poslancev, ki je
               fantastično nastopal v volilni kampanji, treba mu je priznati, naenkrat ni imel več
               pravice se pogajati, ko so mu začeli ukazovati poslanci, ki niso člani stranke, ko so
               poslanci, ki niso člani stranke, napovedovali, kaj bodo organi stranke v naslednji
               etapi storili. Zanimivo je, da je tisti poslanec, ki ga sedaj ni tukaj, ki je to
               predvsem delal, kolikor je meni poznano, je bil nekoč pisec govorov na centralnem
               komiteju in je ta sistem demokratičnega centralizma prenesel v Državni zbor, kar je
               sramotno za demokracijo. To, kar se je dogajalo, je bilo dejansko sramotno za
               slovensko demokracijo. Predsednik neke stranke se je moral podrejati centrom moči
               izven parlamenta, ampak ne v lastni stranki, izven lastne stranke. In žal so
               slovenski mediji govorili samo o predsedniku stranke, ki ima nenavadne zahteve,
               čeprav je samo klin zabil visoko, da bi se lahko dobro pogajal, kar je za vsako
               stranko nekaj najbolj normalnega v času pogajanj. In seveda domnevam, da se ni
               posrečil manever, da se Erjavec sam umakne iz stranke in da ga je treba nadzirati še
               tudi naprej. In izpopolnjen sistem nadzora je treba imeti. Tako da v tej luči vidim.
               Seveda pa verjamem, da se gospod Pahor tudi na nek način boji bodočega generalnega
               sekretarja, čeprav so od zunaj določili, da naj bo tako. Kajti bodoči generalni
               sekretar nikjer ni zdržal štiri leta ali pa cel mandat; vsakokrat je prišel v spor z
               okolico, ki ga je obdajala. In gospod Pahor se tega verjetno zaveda in je kot
               možnost, da se ga v bodočnosti na bolj eleganten način znebi, predvidel in tudi
               odobril ta manever, to spremembo zakona, da se bo lahko to zgodilo. Pred štirimi leti
               sem dejansko smatral, da se bo s tem inštitutom digniteta in ugled parlamenta
               povečal, ampak ker se tisti, ki so se za to odločili, pravzaprav niso niti tako
               počutili, mislim, da je ta možnost preživela, da dejansko absolutno ni potrebe po
               širitvi tega inštituta. Absolutno ni potrebe. Je pa treba, kot sem rekel, za skrite
               namene te centralne stranke, ki očitno vzvode političnega vodenja vleče iz svoje
               preteklosti in po sistemu Dolomitske izjave kontrolira popolnoma vse okrog sebe.
               Vodilna vloga je s tem predvidena, vse se podreja tej logiki Dolomitske izjave, in to
               je dejansko strašljivo za slovensko demokracijo. Slovenska demokracija je ogrožena,
               kajti na tak način, ko se takšna pooblastila in takšne stvari predvidevajo, ob znani
               zgodovini, zgodovinski hipoteki, ki jo imate, mislim, da bi morali vaši ukrepi in
               vaši predlogi iti v povsem drugo smer, da se ne bi porajalo to vprašanje, ki se je ob
               dogajanjih, ki ste jih diktirali znotraj DeSUS-a, ob tem, še enkrat bom rekel,
               dvornem puču, ki se je dogajal, pa so kapitalsko kontrolirani mediji vse to
               podpirali. To je nezaslišano. Kaj takšnega se v Evropi še ni zgodilo, kar se je
               dogajalo tu. In jaz sem pravzaprav vesel teh vaših predlogov. Tu ste transparentno
               pokazali, kaj je v ozadju. Ampak meni je žal za gospoda Pahorja, ker bo na koncu tudi
               on žrtev. Njemu jaz verjamem, da je on po duši demokrat, ker sem ga tudi spoznal,
               ampak se je moral tolikokrat ukloniti diktatu od drugod. Zadnjič je obljubil da bo te
               vojne zakone, spravne zakone, da so ti njegova prioriteta, da njega ne zanima, kot se
               je izrazil, preštevanje zgodovine, ampak zanima ga gradnja prihodnosti. Jaz se s tem
               strinjam. Ampak ko je on predložil 1998. leta, 1999. leta, deklaracijo o tej zadevi,
               ki mu jo je napisala Spomenka Hribar, pa je na konferenci vaše stranke, na najvišjem
               organu je dobil 5 glasov od 85. 80 jih je bilo proti. Gospod Lukšič verjetno to lahko
               potrdi, je enkrat v enem intervjuju govoril o tem. In to je katastrofalna hipoteka,
               ki jo kažete tudi s tem predlogom zakona. In zaradi tega se jaz tega bojim, slovenska
               javnost se mora tega bati, kajti ne vračajo se samo časi Mirka Bandlja in vseh
               deformacij v času Mirka Bandlja, ko je bil generalni sekretar vlade, ampak hočete te
               deformacije nadgraditi.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Jerovšek.</p>
               <p>Sprašujem, ali želi o amandmaju še kdo razpravljati. Odpiram čas za razpravo. Prosim,
               kdor želi, naj se prijavi.</p>
               <p>Prijavljeni so štirje poslanke in poslanci. Prvi ima besedo gospod Ivan Grill.</p>
            </sp>
            <sp xml:id="SDZ5-Izredna-01-2008-11-11.sp144">

               <speaker>IVAN GRILL:</speaker>

               <p>Hvala lepa za besedo, spoštovani gospod predsedujoči. Spoštovane poslanke in
               poslanci!</p>
               <p>Ko ste dali v obravnavo ta zakon, je bila obrazložitev povsem napačna. Razlagali ste,
               kako je ta funkcija generalnega sekretarja Vlade pomembna. In ta zakon dejansko ne
               obravnava sistematizacije tega delovnega mesta. Jaz verjamem, da je pomembna, izredno
               pomembna je. Vendar to v tem zakonu zagotovo ne more biti predmet te razprave. Bi pa
               verjel, da imate tukaj nek dober namen, če bi v nek drug zakon, ali o vladi ali o
               javnih uslužbencih, napisali, da mora biti generalni sekretar Vlade predhodno
               poslanec Državnega zbora, da je to nek pogoj. Potem bi ta zadeva bila nekoliko bolj
               razumljiva. Ampak tukaj sedaj dejansko omalovaževati Državni zbor, predvsem pa
               poslanke in poslance, mislim, da je do naših volivk in volivcev zelo nepošteno. Na ta
               način omogočate, da bo v Državnem zboru sedelo veliko nadomestnih poslank in
               poslancev, ki so na volitvah dobili zelo malo podpore ravno na ta način. In to je do
               naših volivcev nepošteno. Sicer to je bilo v prejšnjem mandatu značilno, da je veliko
               poslancev prestopalo iz ene skupine v drugo, kjer so bili ravno tako volivci
               izigrani. Je bilo danes v razpravi tukaj slišati, da je bil predhodni zakon iz leta
               2004, kjer smo dopolnjevali državnega sekretarja, slab. A sedaj, ko pa poleg tistega
               dodajate še nekaj novega, je ta zadeva pa zdaj boljša? Smešite se resnično pred
               javnostjo, da ne govorim, da tudi pred nami.</p>
               <p>Ta zakon in ta rešitev zagotovo ne zasluži podpore in je seveda tudi ne bom podprl.
               Hvala lepa.</p>
            </sp>
            <sp xml:id="SDZ5-Izredna-01-2008-11-11.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Grill. Besedo ima gospa Janja Klasinc.</p>
            </sp>
            <sp xml:id="SDZ5-Izredna-01-2008-11-11.sp146">

               <speaker>JANJA KLASINC:</speaker>

               <p>Spoštovane kolegice in kolegi! Res nisem želela biti osebna, ampak glede na to, da me
               je moj dragi kolega Vinko Gorenak poimenoval, pa sem se odločila, da vendarle povem.
               Ko sva bila z gospodom Gorenakom sodelavca v prejšnjem mandatu, ko je bil minister za
               notranje zadeve naš kolega, član naše stranke, dr. Rado Bohinc, je imel dr. Rado
               Bohinc gospoda Gorenaka v svojem kabinetu. Poleg tega je bil državni sekretar takrat
               za javno upravo v Ministrstvu za notranje zadeve vaš dosedanji minister gospod Gregor
               Virant. Generalni direktor Policije je bil Marko Pogorelc, vse prej kot levičar ali
               pa somišljenik naše stranke. Delitev na naše in vaše je bila kar primerna, kot
               vidite, v glavnem je bilo kar precej vaših v naših vrstah. Ker pa je gospod Gorenak
               mene videl na Ministrstvu za notranje zadeve, seveda me je videl, ampak v kabinetu
               sem bila kratek čas, v kabinetu mi je bilo prepovedano delati karkoli, vsakodnevno
               sem hodila k šefici kabineta in prosila, da bi dobila kakšno delo, potem sem bila
               končno imenovana za urednico interne revije, z mesta katere sem bila čez noč
               premeščena brez vsake obrazložitve in premeščena v sektor za azil, s katerim s svojo
               izobrazbo, s svojimi izkušnjami nisem imela popolnoma nič skupnega. Veseli me, da sem
               lahko tudi tam kakšne stvari prispevala, vendar bi zraven dodala, da je bila znižana
               plača, kot veste, Zakon o javnih uslužbencih to preprečuje. Da bi bilo to mogoče, se
               je ukinilo moje delovno mesto in postavilo drugo. Jaz sem samo ena od tisočih, dragi
               kolegi, ki se jim je to zgodilo. V Ministrstvu za notranje zadeve so bili v vašem
               mandatu, ko je bil minister minister Mate, zamenjani vsi vodje, ne samo sektorjev,
               ampak vseh služb. Samo dva človeka sta od, recimo, 50 vodij raznoraznih služb v
               ministrstvu in v policiji ostala na svojem delovnem mestu. Razmislite malce o
               tem.</p>
               <p>Potem pa še o kadrovanju v zadnjem času. Kot veste, se je vaša vlada potrudila
               kadrovati tudi ljudi, ki jih bo imel sedaj naš premier, gospod Pahor. Razpisali ste
               delovna mesta v kabinetu predsednika Vlade. In naj vam povem, kako se to kadruje. Na
               ta mesta visokih strokovnih sodelavcev se imenujejo ljudje, ki so bili funkcionarji v
               dosedanjem mandatu. Ko se je na eno od teh delovnih mest prijavila - vem za konkreten
               primer - gospa, ki je doktorica znanosti, zelo visoko strokovno podkovana delavka,
               državna uslužbenka na najvišjem rangu državnih uslužbencev, z znanjem nekaj tujih
               jezikov, je bila zavrnjena kot neprimerna, v ožji izbor pa je prišla pripravnica.
               Torej, ne se slepiti. Hvala.</p>
            </sp>
            <sp xml:id="SDZ5-Izredna-01-2008-11-11.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospa Janja Klasinc. Sicer bom pa vsem vam hvaležen, če bomo bolj
               koncentrirali svojo razpravo na amandma, ker bomo tako lažje povedali svoja stališča.
               Besedo ima gospod Dušan Kumer.</p>
            </sp>
            <sp xml:id="SDZ5-Izredna-01-2008-11-11.sp148">

               <speaker>DUŠAN KUMER:</speaker>

               <p>Hvala za besedo. Ker je prej eden od kolegov repliciral ali diskutiral o mojih
               izvajanjih, ki sem jih imel, bi rad zaradi korektnosti in verodostojnosti povedal
               naslednje. Ko sem govoril o 40, ki so po predsedovanju dobili zaposlitev na zunanjem
               ministrstvu ali pa znotraj državne uprave, moram reči, da je bil ta spisek širši in
               malo daljši ali pa mnogo daljši. In mnogi od teh - imam tudi njihove zapise -, ki so
               se o tem izrekli, niso bili povabljeni niti na pogovor o tem, ali bodo v bodoče
               dobili zaposlitev ali ne. Bili so pa mladi ljudje, ki so se v času predsedovanja
               zadnje leto in pol izkazali. Še več, celo nosečnice ste postavili na cesto, ki so
               sicer prejšnji teden rodile in so ostale brez eksistence. Tudi to sem ministru
               Virantu že povedal. In še ena, zaradi korektnosti. Tisti, ki ste se s kadrovskimi
               križankami ukvarjali v kabinetu predsednika Vlade 14. oktobra, veste, da smo imeli
               15. oktobra konstitutivno sejo, ko je pretekel mandat poslancem bivšega mandata. 14.
               oktobra, ste na zadnji seji Vlade imenovali dva poslanca v nadzorne svete, kolega
               Zamernika in kolega Pajka, iz prejšnjega mandata. Ampak argumentacija za razrešitev
               kolega Francija Križaniča je pa bila ta, da gre za kolizijo interesov, ker je bil
               izvoljen za poslanca in ste ga zato razrešili v nadzornem svetu. Samo toliko o
               korektnosti, verodostojnosti. Ne bom govoril o zakonitosti ali nezakonitosti. Govorim
               samo o tem, kako se je to počelo. In jaz nisem govoril za štiri leta nazaj, ampak za
               zadnja dva meseca in pol.</p>
            </sp>
            <sp xml:id="SDZ5-Izredna-01-2008-11-11.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Kumer. Besedo ima mag. Branko Grims.</p>
            </sp>
            <sp xml:id="SDZ5-Izredna-01-2008-11-11.sp150">

               <speaker>MAG. BRANKO GRIMS:</speaker>

               <p>Najprej moram reči, da je bilo res prav neprijetno poslušati, kako izjemno grdo in
               grobo so ravnali s spoštovano poslanko SD, gospo Klasinc, na ministrstvu ministra SD,
               gospoda Bohinca, in da žal njena zgodba očitno samo potrjuje staro dejstvo, da
               partija žre lastne otroke. Očitno tudi hčerke. Žal mi je, ker je bilo tako, ampak to
               nas samo oddaljuje od današnje teme. Kajti spomnil bi, da je geslo, pod katerim ste
               šli na volitve, bilo "odgovornost za prihodnost". In danes vam ni treba, da vam je
               nerodno. Danes že na eni prvih sej uresničujete svoje geslo. Danes SD z glasovanjem
               za ta zakon uresničuje odgovornost za prihodnost gospoda Cvikla. Res je sicer, da so
               ljudje mislili, da gre za njihovo prihodnost. V tem primeru bodo pa to prihodnost
               plačali oni. Ampak dobro. To je vaše povolilno presenečenje. To domnevam, da je tista
               nova kultura, politična kultura, ki jo je napovedal vaš predsednik gospod Pahor. Je
               pa vsekakor to neko simbolno dejanje, tako da bodite ponosni nanj in naredite ga z
               nasmehov na ustih. Vsekakor pa sam osebno bom glasoval proti.</p>
            </sp>
            <sp xml:id="SDZ5-Izredna-01-2008-11-11.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Grims. Gospa Janja Klasinc je prosila za repliko.</p>
            </sp>
            <sp xml:id="SDZ5-Izredna-01-2008-11-11.sp152">

               <speaker>JANJA KLASINC:</speaker>

               <p>Samo malo. Jasno in glasno sem povedala, da je šlo za drugi mandat, ko je bil
               minister Mate. In o tem primeru sem govorila. Medtem ko sem prej govorila o vašem
               kolegu, gospodu Gorenaku, in drugih vaših kolegih, ki so bili pa v mandatu gospoda
               Bohinca.</p>
            </sp>
            <sp xml:id="SDZ5-Izredna-01-2008-11-11.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa. Šlo je za pojasnilo nesporazuma, gospod Grims. Ali želi o amandmaju še
               kdo razpravljati? Odpiram čas za prijavo. Besedo ima gospod Jožef Jerovšek.</p>
            </sp>
            <sp xml:id="SDZ5-Izredna-01-2008-11-11.sp154">

               <speaker>JOŽEF JEROVŠEK:</speaker>

               <p>Hvala lepa še enkrat. Prej se mi je porodila misel, da spoštovana kolegica Janja
               Klasinc očitno ne spoštuje svojega predsednika stranke, gospoda Pahorja. Mislim, da
               mu povzroča težave ali pa srbečico. Ker mislim, da je pred nedavnim rekel, da ga
               zasrbi, da dobi izpuščaje na koži, če kdo začne govoriti o naših in vaših. In ona je
               govorila samo o naših in vaših. Jaz sem pričakoval, da boste vsaj na prvi seji
               zdržali brez, kot sem prej rekel, logike Dolomitske izjave. To se mi dejansko ne zdi
               v redu. Zaradi tega pač vidimo tabore in frakcije znotraj vas. To želim reči. Po
               drugi strani, čeprav tega zakona ne bom podprl, pa se mi zdi še dobro, ko se govori o
               odgovornosti za prihodnost tega bodočega poslanca in posledično še potem generalnega
               sekretarja Vlade, da niste zapisali, da je njegova pravica, ko se vrne, če se vrne v
               poslanske klopi, da je redni udeleženec kraljevskih večerij s svojo trenutno
               spremljevalko. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp155">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Jerovšek. Besedo ima gospod Bojan Kontič.</p>
            </sp>
            <sp xml:id="SDZ5-Izredna-01-2008-11-11.sp156">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovane kolegice in kolegi, kako grozne so
               bolečine tistih, ki niso bili povabljeni na večerjo. To je res grozno, gospod Grims,
               tudi vi pridete na vrsto.</p>
               <p>Glede tega, da so nas ljudje volili zato, ker so pričakovali da bomo boljši, to niti
               ne bo tako težko. Vi pravite, da mi govorimo o vaših in naših. Res je, vi tokrat
               govorite samo o naših, o svojih pa pozabljate. In to je pomanjkljivost na katero so
               vas želeli moji kolegi poslanci tudi opozoriti. Pa ne zato, da bi se ponovno delili,
               ampak zato, da merimo z enakimi merami tako v opoziciji kot v koaliciji. Posebna
               poslastica mi je pa seveda citirati, kaj je kolega, ki je govoril, da je to, kar
               počnemo mi, tragikomično, dejal na seji Državnega zbora pred štirimi leti, takrat ko
               ste dejansko širili to tako imenovano pravico na vse državne sekretarje in, citiram:
               "Gre pa za preprosto dejstvo, da mu omogočimo, poslancu, ki je bil skladno z veljavno
               zakonodajo, z odločitvijo volivk in volivcev na volitvah izvoljen v Državni zbor, da
               pa vse tisto, kar izvira iz te funkcije obdrži tudi v primeru, da postane del
               izvršilne veje oblasti." Nič več in nič manj. To se pravi, nikomur ne dajemo s tem
               nobene nove bonitete in samega sistema nikakor ne spreminjamo. Nasprotno, zaradi
               okoliščine, ki sem jo omenil na začetku, to se pravi, da bo šlo zdaj za funkcijo
               namestnika ministra, s tem samo usklajujemo pravni red tako, da bo pošten in pravičen
               za vse. Žal mi je, da vas nismo povabili k obrazložitvi našega predloga zakona.</p>
            </sp>
            <sp xml:id="SDZ5-Izredna-01-2008-11-11.sp157">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Bojan Kontič. Gospod Grims, se počutite prizadeti za razpravo?
               Izvolite, potem imate besedo.</p>
            </sp>
            <sp xml:id="SDZ5-Izredna-01-2008-11-11.sp158">

               <speaker>MAG. BRANKO GRIMS:</speaker>

               <p>Samo gospod Kontič, nerodna stvar z vaše strani je v tem, da vi danes vaše izjave
               postavljate na glavo. Jaz sem pa danes, če greste gledat magnetogram, govoril točno
               isto kot tedaj. Da so državni sekretarji namestniki ministra in da celo na sejah
               Vlade nadomeščajo in celo glasujejo v odsotnosti ministra. Imajo torej ta
               pooblastila. Gospod generalni sekretar Vlade pa seveda te pravice in te odgovornosti,
               ki iz te izhaja, nima. Zato je vaš predlog v tem delu še bistveno slabši od tiste
               zgodbe od tedaj.</p>
               <p>Ta zgodba pa smo že dovolj jasno povedali, se je izkazala kot nedodelana. Namreč tudi
               ta Državni zbor je ob glasovanju o nekaterih kasnejših zakonih, na primer o zakonu o
               funkcionarjih, šel v drugo smer in ni povsem izenačil funkcije ministra in funkcije
               državnega sekretarja. Že iz načela doslednosti bi bilo prav, da se, če torej nismo
               šli več naprej v tej smeri, ki je bila sicer prvotno zastavljena, potem stori tudi
               ustrezen korak in se to črta iz zakona. Vsekakor pa je ta rešitev neprimerljivo manj
               sporna, kot pa da to uvajate za generalnega sekretarja Vlade, in še enkrat povem, ne
               glasuje in ne nosi te odgovornosti, kot jo sicer nosi vsak od članov Vlade ali pa
               državni sekretar takrat, ko ministra nadomešča. In to, še enkrat povem, sem tudi
               danes tukaj govoril, za razliko od vas.</p>
            </sp>
            <sp xml:id="SDZ5-Izredna-01-2008-11-11.sp159">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Grims. Besedo ima gospod Miran Györek.</p>
            </sp>
            <sp xml:id="SDZ5-Izredna-01-2008-11-11.sp160">

               <speaker>MIRAN GYÖREK:</speaker>

               <p>Spoštovani zbor, spoštovane kolegice, kolegi, spoštovani predsedujoči. Oglašam se
               prvič. Sem novinec in v svojem imenu in verjetno tudi v imenu še katerega novinca bi
               vseeno nekaj k tej razpravi imel povedati.</p>
               <p>Sam položaj, kot sedimo tukaj, izgleda, kot da je to prizorišče pink ponk igre. Še
               dobro, da smo kot sodniki tukaj, pa vas opazujemo iz desne in leve, kako žogica gre
               sem pa tja, kako gredo obtožbe sem ter tja. Ne vidim pa vsebinsko tukaj dejansko
               kakšnega pravega smisla. Jasno mi je, da se je koalicija odločila za to, jasno mi je
               tudi to, da se je bivša koalicija morala s tem sprijazniti. Ampak poslušamo pa to
               zadevo zdaj že kakšno uro ali pa še kaj več. Glasovanje bo tako ali tako prineslo, že
               vnaprej vemo, kaj. Ampak recimo, prišlo je tukaj tudi že do nekaterih izpod pasa
               obtožb, ki ne prispevajo k nivoju, niti k ugledu tega spoštovanega Državnega zbora.
               Zato bi vas mimogrede vprašal kot novinec, ali naj se novinci psihično pripravimo za
               vsa nadaljnja štiri leta na takšne pink ponk igrice, da bomo potem vedeli, ali sedeti
               tukaj, ali iti vmes na kavo, ali pa se pogovarjati o kakšnih drugih stvareh. Prosil
               bi, da zadevo vzamemo resno. Vseeno smo odgovorna inštitucija in bi prosil, da se
               spravimo h glasovanju ali kaj jaz vem kako. Je to smiselno? V imenu novincev vas
               prosim. Hvala za razumevanje.</p>
            </sp>
            <sp xml:id="SDZ5-Izredna-01-2008-11-11.sp161">

               <speaker>PODPREDSEDNIK MIRAN POTRČ:</speaker>

               <p>Hvala lepa. Jaz sem kolega Györeka razumel, upam, da vsi ostali, da je trikratno
               odpiranje časa in trikratna prijava k razpravi o amandmaju dovolj in vas sprašujem,
               ali lahko razpravo o amandmajih sklenem? Hvala lepa. Ker ne želi nihče o amandmaju
               več razpravljati, zaključujem razpravo. O amandmaju bomo v skladu s časovnim potekom
               seje Državnega zbora odločali čez pol ure, to je ob 18. uri, ko nadaljujemo sejo.</p>
               <p>Hvala lepa.</p>
               <stage>(Seja je bila prekinjena ob 17.30 in se je nadaljevala ob 18.00.)</stage>
            </sp>
            <sp xml:id="SDZ5-Izredna-01-2008-11-11.sp162">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice in kolegi! Nadaljujemo z delom. Prehajamo k <title>prekinjeni 4. točki dnevnega reda,</title> to je <title>obravnavi Predloga zakona o spremembi in
                  dopolnitvi zakona o bančništvu, nujni postopek.</title> Ker v drugi obravnavi
               amandmaji niso bili vloženi, prehajamo na odločanje o predlogu zakona. Obveščam vas,
               da me Zakonodajno-pravna služba oziroma Vlada nista opozorili, da bi bil zaradi
               amandmajev, sprejetih na matičnem delovnem telesu, predlog zakona neusklajen.
               Poslanke in poslance prosim, da pred glasovanjem še enkrat preverimo glasovalne
               naprave, in sicer tako, da mora na desni strani poleg vložene kartice goreti oranžna
               lučka. Prehajamo na glasovanje. Glasujemo. Navzočih je 77 poslank in poslancev, za je
               glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je predlagani zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na naslednjo <title>5. točko dnevnega reda,</title> to je <title>Predlog zakona o
                  spremembah in dopolnitvah Zakona o javnih financah, nujni postopek.</title> K
               predlogu zakona so bili vloženi amandmaji, ki jih imate v pregledu. Amandmaji so
               vloženi k 2., 3. in 4. členu.</p>
               <p>Prehajamo na odločanje o amandmaju številka 1 k 2. členu, ki ga je vložil poslanec
               dr. Matej Lahovnik v imenu skupine poslancev. Obrazložitev glasu v imenu poslanske
               skupine? Če dovolite, ali želi še kakšna poslanska skupina obrazložiti svoj glas?
               Obrazložiti želi svoj glas gospod Franc Jurša. Pomota. Obrazložitev glasu ima mag.
               Andrej Vizjak.</p>
            </sp>
            <sp xml:id="SDZ5-Izredna-01-2008-11-11.sp163">

               <speaker>MAG. ANDREJ VIZJAK:</speaker>

               <p>Hvala lepa. Spoštovane kolegice in kolegi! Spoštovani podpredsednik, spoštovani
               minister! Intenca tega zakona oziroma dopolnitve zakona o javnih financah je bila,
               kako sprostiti ta krč na finančnih trgih med finančnimi inštitucijami, kako se torej
               država postavi ob bok, ali pa recimo za hrbet slovenskim bankam oziroma bankam, s
               sedežem v Republiki Sloveniji, da dobijo na medbančnem trgu posojila in da lahko
               potem s temi posojili, pod seveda ekonomskimi kriteriji in pogoji, razdelijo ta
               sredstva gospodarstvu. S tem lahko banke dobijo posojila, kajti danes, ker država ne
               stoji za njimi, jih ne more dobiti. To je bil namen tega zakona. In to je namen vseh
               ukrepov, ki so predlagani, da se hitro, učinkovito pridobijo bodisi državna poroštva
               s strani finančnih inštitucij, bodisi se jih dokapitalizira ali karkoli drugega. Ta
               predlog pa gre na en nivo nižje, in to je problem. Ta predlog pa pravi, da lahko
               država od finančne inštitucije odkupi slabo terjatev. Ker dobre terjatve finančna
               inštitucija ne bo prodala, slabo terjatev pa bo prodala. In s tem si seveda država
               nakoplje ta problem, ki ga ima banka. To, ni bil namen zakona. To kar je, je
               individualna pomoč banki za individualni problem. Se pravi, banka ima neko slabo
               terjatev do ene gospodarske družbe, ta gospodarska družba tega ne more vračati, banka
               je zaradi tega v težavi, in sedaj se prenese ta težava na državo. In to je vse. To ni
               bil namen tega zakona. To je morebiti lahko namen kakšnega novega zakona, ko se bodo
               sanirala tista podjetja, ki imajo slabe terjatve oziroma take, ki imajo obveznosti do
               bank, pa jih ne morejo poravnavati.</p>
               <p>Zato se mi zdi, da je tak amandma, to je sicer samo možnost, to je res, kar je
               predlagatelj povedal - da se s tem odpira možnost, vendar jaz mislim, da je s tem
               povsem zgrešen namen tega zakona, ki je bil narejen. Se pravi, sprostiti krč na
               medbančnem trgu, da se država postavi za finančne inštitucije, da lahko dobijo
               kredite in financirajo.</p>
               <p>Zato seveda tega amandmaja ne moremo podpreti.</p>
            </sp>
            <sp xml:id="SDZ5-Izredna-01-2008-11-11.sp164">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V imenu poslanske skupine? V svojem imenu. Želi še kdo v svojem imenu? <stage>(Nihče.)</stage></p>
               <p>Gospod Lahovnik, izvolite.</p>
            </sp>
            <sp xml:id="SDZ5-Izredna-01-2008-11-11.sp165">

               <speaker>DR. MATEJ LAHOVNIK:</speaker>

               <p>Hvala lepa.</p>
               <p>Sam kot prvopodpisani pod amandma, ki so ga sicer podpisali poslanke in poslanci iz
               vrste poslanskih skupin, tako iz Zares, kot SD-ja, LDS-a in Slovenske nacionalne
               stranke. Bistvo tega amandmaja je, da se omogoči tudi odkup terjatev kreditnih
               institucij, s sedežem v Republiki Sloveniji. Res je, da zdaj lahko kdo reče, da je to
               nedovoljena državna pomoč. O tem lahko razpravljamo. Ampak kot sem že dejal, danes
               tukaj govorimo cel dan o državni pomoči finančnim institucijam, ki jih posredno
               prejme tudi realni sektor podjetja. To je samo ena od opcij, ena od možnosti. Lahko
               da je vlada sploh ne bo izkoristila, lahko da ne bo potrebe za to, je pa prav, da se
               v zakonu pusti odprta tudi ta možnost. Mi nenazadnje ne vemo, kaj se bo dogajalo v
               prihodnjih tednih, mesecih. Še nekaj tednov, mesecev nazaj so govorili o bankah, da
               takšnega zakona, kot ga danes sprejemamo, sploh ne bodo potrebovali. Vse je bilo v
               najlepšem redu, pa vidimo, da vendarle vse države, tudi Slovenija je morala
               intervenirati, da je zagotovila stabilnost finančnega sistema. In kdo pravi, da se
               kaj takega ne bo dogajalo tudi v naslednjih mesecih. Ne vemo, mogoče ne bo treba
               uporabiti te opcije in bo ostala samo kot možnost. Če pa do tega pride, je pa prav,
               da imamo enako možnost, kot jo imajo tudi v Nemčiji in nekaterih drugih državah, kjer
               so to vgradili v enak zakon. In če je to dovoljeno znotraj Evropske unije, v Nemčiji,
               potem ne vem, zakaj je prepovedano za Slovenijo. Se pa strinjam, da je o tem mogoče
               diskutirati, ampak ne pozabimo, danes govorimo tu o državnih pomočeh. In to je ena od
               možnosti, ki poveča fleksibilnost, ni pa nujno, da jo bo Vlada kadarkoli sploh
               izkoristila. Hvala.</p>
            </sp>
            <sp xml:id="SDZ5-Izredna-01-2008-11-11.sp166">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ker je zaključena obrazložitev glasu, prehajamo na glasovanje o
               amandmaju. Glasujemo. Glasovalo je 82 poslank in poslancev, 51 je glasovalo za, 31
               proti.</p>
               <p><stage>(Za je glasovalo 51.)</stage> <stage>(Proti 31.)</stage></p>
               <p>Ugotavljam, da je amandma sprejet.</p>
               <p>Prehajamo k drugemu amandmaju, ki ga je v imenu skupine poslancev vložil dr. Franc
               Križanič. Glasujemo. Glasovalo je 82 poslank in poslancev, 81 je bilo za, nihče
               proti.</p>
               <p><stage>(Za je glasovalo 81.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k tretjemu amandmaju, ki ga je vložila Poslanska skupina Slovenske
               nacionalne stranke. Gospod Jelinčič, izvolite, obrazložitev glasu, v imenu poslanske
               skupine? <stage>(V svojem imenu.)</stage> Ali želi kdo obrazložiti glas v imenu poslanske skupine?
               <stage>(Ne.)</stage> Gospod Jelinčič, izvolite.</p>
            </sp>
            <sp xml:id="SDZ5-Izredna-01-2008-11-11.sp167">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Zgolj da pojasnim, zakaj smo vložili ta amandma.
               Zaradi tega, ker ne želimo, da bi slovenski davkoplačevalci plačevali razne finančne
               špekulacije in transakcije določenim gospodom. Ali krajše povedano, da se ne bi
               ponovila oziroma da se ne bi ponavljale NKBM in podobne zadeve. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp168">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ugotavljam, da ni več želje po obrazložitve glasu in dajem na glasovanje
               amandma pod točko 3, ki ga je vložila Poslanska skupina Slovenske nacionalne stranke.
               Glasujemo. Navzočih je 80 poslank in poslancev, za je glasovalo 7, proti 65.</p>
               <p><stage>(Za je glasovalo 7.)</stage> <stage>(Proti 65.)</stage></p>
               <p>Ugotavljam, da amandma Slovenske nacionalne stranke ni sprejet.</p>
               <p>Prehajamo k dvema amandmajema k 3. členu. Najprej gre za amandma na amandma, ki so ga
               k amandmaju skupine poslancev s prvopodpisanim dr. Francem Križaničem vložili v
               Poslanski skupini Slovenske demokratske stranke. Prehajamo na odločanje o amandmaju
               Slovenske demokratske stranke. Glasujemo. Navzočih je 82 poslank in poslancev, za je
               glasovalo 33, proti 41.</p>
               <p><stage>(Za je glasovalo 33.)</stage> <stage>(Proti 41.)</stage></p>
               <p>Ugotavljam, da amandma na amandma Slovenske demokratske stranke ni sprejet.</p>
               <p>Prehajamo k amandmaju pod številko 2, ki ga je vložila skupina poslancev s
               prvopodpisanim dr. Francetom Križaničem. Obrazložitev glasu. V imenu poslanske
               skupine? Izvolite, gospod mag. Vizjak.</p>
            </sp>
            <sp xml:id="SDZ5-Izredna-01-2008-11-11.sp169">

               <speaker>MAG. ANDREJ VIZJAK:</speaker>

               <p>Hvala lepa. Z nadomestilom številke 8 z 12 seveda nimamo nobenih težav. Verjetno je
               to posledica več let, se pravi do konca leta 2010 in verjetno je ta vsota potem
               rezultat te uskladitve.</p>
               <p>Imamo pa velik problem s tem, če prav berem ta amandma, čeprav je, kako bi rekel,
               nejasen, če prav berem, se s tem daje bianca pooblastilo Ministrstvu za finance, da v
               okviru vsote 12 milijard evrov odobri poroštva in minister za finance podpiše ta
               poroštva brez zakona, brez parlamenta. To je po moji oceni v nasprotju z ustavo.
               Skrbi me tudi to, da nekateri, ki so to branili v razpravi in so govorili, da je to
               podobno, kot so drugi poroštveni zakoni, imamo tukaj celo kopico poroštvenih zakonov
               Darsu, kjer točno piše, za kateri konkreten odsek konkretne avtoceste je dano
               poroštvo, komu je dano poroštvo, v kateri višini je dano poroštvo.</p>
               <p>V tem zakonu s tem amandmajem pa na široko odpiramo možnost za poroštva. Ne vemo,
               komu. Ali je to banka, ali je to zavarovalnica, ali je to nekdo drug. Ne vemo, komu
               dajemo poroštvo. Ne vemo, komu. Vemo, da je to finančna inštitucija. Katera,
               konkretno ne vemo. Ne vemo za koliko. Ali je to 100 milijonov, ali je to ena
               milijarda evrov, ali sta to celo dve milijardi evrov. Spoštovani, tako to piše tu
               notri. Jaz ne znam drugače povedati. Jaz mislim, da je to prehuda reč in je posledica
               želje po fleksibilnosti in operativnosti, če prav razumem. To se pravi, ne v
               parlament, ker to traja. Ni res. To lahko traja eno popoldne, če je zadeve operativna
               in če je res nujna. Če je nujna, je lahko takoj za sejo Vlade, tudi izredna seja,
               nujna, pardon, seja parlamenta, lahko se skliče v roku ene ure, če seveda situacija
               to terja in je ta zadeva sprejeta. Tu pa se čez zadnja vrata pripelje ena razmeroma
               problematična rešitev in ji bomo nasprotovali.</p>
            </sp>
            <sp xml:id="SDZ5-Izredna-01-2008-11-11.sp170">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Vizjak. V imenu poslanske skupine? Gospod Križanič v imenu
               Poslanske skupine Socialnih demokratov.</p>
            </sp>
            <sp xml:id="SDZ5-Izredna-01-2008-11-11.sp171">

               <speaker>DR. FRANC KRIŽANIČ:</speaker>

               <p>Jaz bi dodal, da tudi pri poroštvih, ker vzemimo precedens, poroštva, ki jih je dal
               parlament Darsu, so neke vrste precedens pravne regulative poroštev, ki jih dajemo po
               tem zakonu in ta poroštva tudi niso, tudi Dars potem vzame kredite pri različnih
               bankah in tisto poroštvo skupaj velja potem za več kreditnih razmerij. Tukaj smo
               natančneje opredelili, v skladu z zahtevo Zakonodajno-pravne službe parlamenta smo
               natančneje opredelili, kakšen je postopek, kdo je upravičen. Upravičene niso vse
               finančne inštitucije, samo kreditne inštitucije, ki jih regulira Banka Slovenije, se
               pravi tiste, ki so po zakonu o bančništvu priznane kot take. Opredeljen je rok in
               opredeljena je odplačnost tega. Se pravi, da je podobno kot pri Darsu. Gre za
               poroštvo, ki je dano za določena razmerja, za kredite na medbančnem trgu, ne za vse
               kredite. Še nekoliko bolj bo pa opredeljeno v amandmaju, ki jih je zakonodajna služba
               napisala in ga bomo podali potem, ko bo ta zakon sprejet, če bo sprejet. Hvala.</p>
            </sp>
            <sp xml:id="SDZ5-Izredna-01-2008-11-11.sp172">

               <speaker>PODPREDSEDNIK MIRAN POTRČ:</speaker>

               <p>Hvala lepa. Da se ne bi samo sproti prijavljali, ker se je že prijavil gospod
               Jelinčič, sprašujem, kdo se želi v imenu poslanske skupine še prijaviti za razpravo.
               Odpiram čas za prijavo. Prvi se je prijavil gospod Zmago Jelinčič v imenu Slovenske
               nacionalne stranke. Najbrž gre pri gospodu Baroviču za pomoto. Gospod Jelinčič,
               izvolite.</p>
            </sp>
            <sp xml:id="SDZ5-Izredna-01-2008-11-11.sp173">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. V tem primeru se strinjam z razlago gospod Vizjaka.
               Dejstvo je, da se tukaj hoče na majhna vrata dobiti denar za razne variante in na to
               nikakor ne moremo pristati. V bistvu gre za zelo čuden in zelo perfiden način, kako
               Državni zbor dovoli določenim finančnim in drugim firmam, da bodo na lahek način,
               zgolj z dogovorom z Vlado prišle do finančnih sredstev. Poroštvo bo dala država,
               plačevali bodo davkoplačevalci, profitiral bo tisti, ki bo dobil kredit, ampak samo
               tisti, ki bo v dobrih odnosih z Vlado, političnih seveda. Meni je žal, da nihče ni
               podprl pravzaprav, razen dveh poleg naše poslanske skupine, našega amandmaja, kajti
               to kaže, da so tajkuni v vseh poslanskih skupinah oziroma povezani z vsemi
               političnimi strankami. Res pa je, da navkljub temu bomo mi glasovali proti temu
               amandmaju. Kajti če smo prej poskušali vsaj do neke mere omejiti določene lopovščine,
               pa jih tam ne bomo mogli omejiti, jih bomo poskusili vsaj tukaj. Jaz sem prepričan,
               da Slovenija potrebuje vsaj še tri mandate, da bo gledala na svojo državo in na
               koristi države, ne pa na osebne koristi. Bojim pa se, da bomo glede na to, kako
               delamo s to državo, do takrat državo že zapravili. Nekateri se od leta 1992
               intenzivno trudijo, da bi uničili in zapravili Slovenijo. Do zdaj jim je to uspelo v
               veliki meri, pa vendar nam še nekaj ostaja. Dajmo vsaj to obdržati v rokah ljudi, ne
               pa da se bodo nekateri odebelili tudi na račun države, tudi na račun političnih
               strank in tudi na račun takšnih zakonov. Takšnega amandmaja pri nas zagotovo ne bomo
               podrli.</p>
            </sp>
            <sp xml:id="SDZ5-Izredna-01-2008-11-11.sp174">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker ni več prijavljenih k razpravi prehajamo na glasovanje o amandmaju pod številko
               dva k 3. členu, ki ga je vložila skupina s prvopodpisanim dr. Francem Križaničem.
               Glasujemo. Glasovalo je 81 poslank in poslancev. Za je glasovalo 43, proti 36.</p>
               <p><stage>(Za je glasovalo 43.)</stage> <stage>(Proti 36.)</stage></p>
               <p>Ugotavljam, da je amandma sprejet.</p>
               <p>Prehajamo k amandmaju k 4. členu, ki ga je vložila skupina poslancev s prvopodpisanim
               dr. Francem Križaničem. Odpiram prijavo za začetek v imenu poslanske skupine.
               Prijavljen je gospod Zmago Jelinčič v imenu Poslanske skupine Slovenske nacionalne
               stranke. Prosim.</p>
            </sp>
            <sp xml:id="SDZ5-Izredna-01-2008-11-11.sp175">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Ta amandma kaže vso perfidnost prejšnjega amandmaja, ki je bil sprejet. Zdaj bomo pa
               lepo zamazali oči Državnemu zboru s tem, da bomo rekli, da se namesto "nemudoma"
               napiše "najmanj enkrat na vsake tri mesece po uveljavitvi tega zakona." To se pravi,
               najmanj na vsake tri mesece bomo v Državni zbor potihem prinesli nek papirček pa
               rekli, fantje, tule smo še dolžni, pa še tukaj smo dolžni, pa še tukaj smo dolžni, pa
               še tukaj smo dolžni, zdaj bomo pa naredili rebalans proračuna, da bomo nekako to
               zakrili. Potem pa spet čez tri mesece, tukaj smo dolžni, pa tukaj smo dolžni, pa ta
               družba cveti, pa ona družba cveti, država gre k "hudiču v rit", ampak bomo naredili
               pa še en rebalans proračuna. In tako dalje "ad Calendas Graecas". Mislim, da je ta
               zakon nekaj grozljivega. Jaz se čudim, kako imamo take gospodarske strokovnjake, da
               pišejo take zakone, razen če ne gre za zelo zvit določen namen, drugega si ne morem
               misliti. V Nemčiji bi tak zakon padel, mislim, da ga sploh na mizo ne bi dobili v
               parlamentu, ker bi ga že prej raztrgali in tak profesor zagotovo ne bi več predaval o
               tej temi svojim študentom. Zagotovo ne. Razen če jih uči tistega tipičnega
               zahodnoevropskega začetno kapitalističnega menedžerstva; v tem primeru pa aplavdiram.
               Hvala lepa.</p>
            </sp>
            <sp xml:id="SDZ5-Izredna-01-2008-11-11.sp176">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Rado Likar, je pomota. Ni več prijavljenih za obrazložitev glasu.
               Amandma k 4. členu dajem na glasovanje. Glasujemo. Glasovalo je 80 poslank in
               poslancev, za 67, proti 4.</p>
               <p><stage>(Za je glasovalo 67.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>S tem smo izčrpali glasovanje o amandmajih, vloženih v drugi obravnavi. Sprašujem,
               ali želi kdo od poslank ali poslancev vložiti amandma v tretji obravnavi. Ja, gospod
               Bojan Kontič, v imenu Poslanske skupine Socialnih demokratov, ali soglašate, da damo
               poslanski skupini 10 minut, je dovolj? 10 minut časa za vložitev amandmaja. Ali v tem
               času naredimo odmor ali nadaljujemo z ostalimi točkami. Lahko nadaljujemo? <stage>(Da.)</stage></p>
               <p>S tem to točko prekinjam.</p>
               <p>Prehajamo k naslednji točki dnevnega reda, to je <title>6. točka - Predlog zakona o
                  vladi.</title> K predlogu zakona o vladi niso bili vloženi amandmaji, zato predlagam,
               da o predlogu zakona tako, kot je vložen s strani matičnega delovnega telesa,
               glasujemo. Prehajam na glasovanje. Glasujemo. Navzočih je 80 poslank in poslancev, za
               je glasovalo 78, proti nihče.</p>
               <p><stage>(Za je glasovalo 78.)</stage> <stage>(Proti nihče.)</stage></p>
               <p>Pri tem vas hkrati obveščam, da zakon ni bil neusklajen in me o tem nista obvestila
               niti Zakonodajno-pravna služba, niti Vlada. Zakon je torej sprejet.</p>
               <p>Prehajamo na <title>7. točko dnevnega reda,</title> to je <title>Predlog zakona o poslancih.</title>
               </p>
               <p>K predlogu zakona so vložili amandma iz Poslanske skupine Slovenske ljudske stranke
               in Slovenske demokratske stranke. Dajem na glasovanje vloženi amandma. Želite
               razpravo? Obrazložitev glasu v imenu poslanske skupine. Želi še katera poslanska
               skupina obrazložiti svoj glas? <stage>(Ne.)</stage></p>
               <p>Gospod Presečnik v imenu Poslanske skupine Slovenske ljudske stranke.</p>
            </sp>
            <sp xml:id="SDZ5-Izredna-01-2008-11-11.sp177">

               <speaker>JAKOB PRESEČNIK:</speaker>

               <p>Hvala lepa, gospod podpredsednik.</p>
               <p>Jaz sem danes že nekajkrat obrazložil, zakaj smo ta predlog dali. Moram tudi
               pojasniti, da smo ga dali takoj ko je bil predlog sprememb zakona objavljen oziroma
               takoj, ko je bil na mreži. Prej sem poslušal neke pripombe, da smo kasneje to začeli
               delati. S to utemeljitvijo želim še enkrat poudariti, da želimo zakon vrniti na nivo,
               torej na rešitve, ki so bile pred štirimi leti, ker se je izkazalo, da ni bilo
               utemeljenih razlogov in ker je bila slaba izkušnja v preteklem mandatu. In ne
               govorimo o eni funkciji, govorimo o približno 20-ih funkcijah. Kot rečeno, želimo
               vrniti zakon v prejšnje stanje, v leto 2004, ker je to pokazala tudi praksa. Jaz
               mislim, da je pozitivno to, da če ugotovimo, da neka zadeva ne funkcionira, da so
               bile spremembe slabo pripravljene in da niso bile umestne, da je dobro, da to napako
               priznamo in jo tudi poskušamo popraviti.</p>
               <p>Hvala lepa.</p>
            </sp>
            <sp xml:id="SDZ5-Izredna-01-2008-11-11.sp178">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ker ni več prijavljenih za obrazložitev glasu v imenu poslanske skupine
               prehajamo na glasovanje. Glasujemo. Navzočih je 83poslank in poslancev, za je
               glasovalo 44, proti 35.</p>
               <p><stage>(Za je glasovalo 44.)</stage> <stage>(Proti 35.)</stage></p>
               <p>Amandma je sprejet.</p>
               <p>Glede na to, da je bil sprejet amandma v drugi obravnavi, sprašujem, ali želi katera
               poslanska skupina oziroma poslanec vložiti amandma k zakonu v tretji obravnavi. <stage>(Ne
               želi.)</stage> Glasujemo o zakonu v celoti. Prehajamo na glasovanje. Glasujemo. Navzočih je
               .... /Nemir v dvorani./ Navzočih je 70 .... /Nemir v dvorani./ Spoštovane kolegice in
               kolegi! Ali lahko razglasim rezultat, sicer ne bo ugotovljeno, kaj je z zakonom.
               Navzočih je 70 poslank in poslancev, za je glasovalo 48, proti 18.</p>
               <p><stage>(Za je glasovalo 48.)</stage> <stage>(Proti 18.)</stage></p>
               <p>Zakon, kot je bil s sprejetim amandmajem oblikovan, je sprejet.</p>
               <p>Proceduralno? Gospod Žnidaršič.</p>
            </sp>
            <sp xml:id="SDZ5-Izredna-01-2008-11-11.sp179">

               <speaker>MAG. FRANC ŽNIDARŠIČ:</speaker>

               <p>Zakon je bil sprejet, ampak, gospod podpredsednik, večina poslancev ni vedela, o čem
               glasuje. .../Smeh v dvorani./ Zadeva je za vas smešna. V resnici pa smo mi dobili za
               eno drugo točko na mizo amandma in marsikdo je mislil, da glasujemo o tem amandmaju,
               ne pa o tem, ki je bil na tapeti. Jaz bom mirno spal, ker nisem sploh glasoval v tej
               dilemi, ampak marsikdo ni vedel, o čem glasujemo. To glasovanje je bilo več kot
               problematično.</p>
            </sp>
            <sp xml:id="SDZ5-Izredna-01-2008-11-11.sp180">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice in kolegi! Jaz mislim, da pri vodenju seje nisem hitel, sporočal
               sem o čem glasujemo in dopustil možnost, da bi se tudi kdo prijavil za obrazložitev
               glasu. Na žalost smo bili ali pa ste bili nekateri nepozorni, vendar zakon je
               sprejet. Amandma, ki je bil ravnokar vložen je bil vložen, oziroma dan na klop kot
               amandma poslanske skupine koalicijskih strank v tretji obravnavi k Predlogu zakona o
               javnih financah. Gospod Tanko, izvolite.</p>
            </sp>
            <sp xml:id="SDZ5-Izredna-01-2008-11-11.sp181">

               <speaker>JOŽE TANKO:</speaker>

               <p>Hvala lepa. Jaz bi...</p>
            </sp>
            <sp xml:id="SDZ5-Izredna-01-2008-11-11.sp182">

               <speaker>PODPREDSEDNIK MIRAN POTRČ:</speaker>

               <p>Proceduralno?</p>
            </sp>
            <sp xml:id="SDZ5-Izredna-01-2008-11-11.sp183">

               <speaker>JOŽE TANKO:</speaker>

               <p>Ja, proceduralno. Ko se ta amandma dobi na mizo, predlagam 20 minut pavze, da to
               pogledamo, da vidimo in se potem odločimo, kako bomo glasovali.</p>
            </sp>
            <sp xml:id="SDZ5-Izredna-01-2008-11-11.sp184">

               <speaker>PODPREDSEDNIK MIRAN POTRČ:</speaker>

               <p>Poslanska skupina predlaga 20 minut odmora pred glasovanjem. Amandma se deli, gospod
               Tanko. Lahko računamo zdaj? Se pravi, poslanska skupina predlaga 20 minut odmora pred
               glasovanjem o vloženem amandmaju štirih poslanskih skupin. Sejo bomo nadaljevali ob
               18.50.</p>
               <stage>(Seja je bila prekinjena ob 18.32 in se je nadaljevala ob 18.50.)</stage>
            </sp>
            <sp xml:id="SDZ5-Izredna-01-2008-11-11.sp185">

               <speaker>PODPREDSEDNIK MIRAN POTRČ:</speaker>

               <p>Kolegice in kolegi, prosim, da zasedete svoja mesta.</p>
               <p>Nadaljujemo s sejo. Prehajamo na tretjo obravnavo zakona o spremembah in dopolnitvah
               Zakona o javnih financah in razpravljamo o amandmaju k 3. členu, ki so ga vložile
               poslanske skupine Socialnih demokratov, Zares, DeSUS in LDS. Odpiram razpravo. Kdo
               želi besedo? Pardon. Odpiram začetek prijave za razpravo. Kdor želi razpravljati, naj
               se prijavi.</p>
               <p>Besedo ima gospod mag. Andrej Vizjak.</p>
            </sp>
            <sp xml:id="SDZ5-Izredna-01-2008-11-11.sp186">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>V Poslanski skupini Slovenske demokratske stranke načeloma s tem nimamo težav, ker
               gre za neko bolj precizno dikcijo. Vendar se mi zdi, da je ena napaka. Ta amandma
               pravi, da v četrtem odstavku, se v drugem stavku doda besedilo in v tretjem stavku za
               besedama "finančnih trgih" se doda besedilo. Jaz mislim, da je tukaj mišljeno v
               četrtem stavku. V tretjem stavku, če znam jaz to dobro prebrati, tega sploh ni, te
               besedne zveze "finančnih trgih". Jaz mislim, da je to napaka in verjetno je potem s
               tem popravkom tako. Razen, če ni spet kaj drugače.</p>
            </sp>
            <sp xml:id="SDZ5-Izredna-01-2008-11-11.sp187">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franci Križanič.</p>
            </sp>
            <sp xml:id="SDZ5-Izredna-01-2008-11-11.sp188">

               <speaker>DR. FRANC KRIŽANIČ:</speaker>

               <p>Spoštovani!</p>
               <p>Ta amandma je, koncipirala Zakonodajno-pravna služba, ki s tem potrjuje zakonitost in
               ustavnost te rešitve tega zakona. S tem, da je še dodatno specificirala, se pravi
               dopolnila klasifikacijo, ki jo je želela in ki je mene zaposlovala cel današnji dan,
               tudi s precej čustvenimi vložki. Naj obrazložim, kako to zgleda in bom prebral.
               Tretji odstavek 3. člena se zdaj glasi: "Poroštva države, izdana na podlagi prvega
               odstavka tega člena za obveznosti iz naslova kreditnih institucij, lahko država
               izdaja samo kreditnim institucijam do skupne višine 12 milijard evrov." Četrti
               odstavek pa se zdaj glasi tako, kot je bil predložen. Bom pa prebral samo zadnji
               stavek, da ne obremenjujem časa tega pomembnega zbora, se pa glasi: "Pogoji
               posojilnih pogodb, zavarovanih s poroštvom države, ne smejo bistveno odstopati od
               pogojev, ki jih v času izdaje poroštva na finančnih trgih ob zadolžitvi dosega RS."
               Hvala lepa.</p>
            </sp>
            <sp xml:id="SDZ5-Izredna-01-2008-11-11.sp189">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ugotavljam, da predlagatelji menite, da je amandma korektno vložen in je
               o njem mogoče glasovati. Gospod Vizjak, obrazložitev v svojem imenu?</p>
            </sp>
            <sp xml:id="SDZ5-Izredna-01-2008-11-11.sp190">

               <speaker>MAG. ANDREJ VIZJAK:</speaker>

               <p>Spoštovani, mislim, da je treba to razčistiti, da vidimo, ali imamo konsistenten
               amandma ali ga nimamo. Poglejte, v četrtem odstavku smo z amandmajem v drugem branju
               spremenili prvi stavek oziroma smo prvi stavek nadomestili z besedilom štirih
               stavkov. To smo naredili v drugem branju. In sedaj v tretjem branju želimo v tem
               istem četrtem odstavku v tretjem stavku spremeniti oziroma dodati besedicama
               "finančnih trgih" besedilo "ob zadolžitvi". Ampak jaz v tretjem stavku tega četrtega
               odstavka ne najdem besedne zveze "finančnih trgih", pač pa jo najdem v četrtem
               stavku. Mislim, če bomo sprejeli amandma, ki je totalno nekonsistenten, verjetno bomo
               imeli vsi težave. In upam, da dobronamerno jemljete to, kar govorim.</p>
            </sp>
            <sp xml:id="SDZ5-Izredna-01-2008-11-11.sp191">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Križanič, ali predlagamo nekaj minut odmora za pregled besedila?
               <stage>(Ne.)</stage> Gospod Vizjak ima prav, sprejemati tekst, ki bi bil...</p>
            </sp>
            <sp xml:id="SDZ5-Izredna-01-2008-11-11.sp192">

               <speaker>DR. FRANC KRIŽANIČ:</speaker>

               <p>Ne, ne, če je možno, je treba samo tretjega spremeniti v četrtega.</p>
            </sp>
            <sp xml:id="SDZ5-Izredna-01-2008-11-11.sp193">

               <speaker>PODPREDSEDNIK MIRAN POTRČ:</speaker>

               <p>Prosim, da se vključite.</p>
            </sp>
            <sp xml:id="SDZ5-Izredna-01-2008-11-11.sp194">

               <speaker>DR. FRANC KRIŽANIČ:</speaker>

               <p>Potem je pa potreben odmor.</p>
            </sp>
            <sp xml:id="SDZ5-Izredna-01-2008-11-11.sp195">

               <speaker>PODPREDSEDNIK MIRAN POTRČ:</speaker>

               <p>Ali razumem prav, gospod Križanič, saj lahko do konca razprave popravite ali
               dopolnite amandma. Proceduralno, gospod Kontič.</p>
            </sp>
            <sp xml:id="SDZ5-Izredna-01-2008-11-11.sp196">

               <speaker>BOJAN KONTIČ:</speaker>

               <p>Hvala lepa, gospod podpredsednik. Skladno s poslovnikom prosim za 10 minut odmora
               pred odločanjem.</p>
            </sp>
            <sp xml:id="SDZ5-Izredna-01-2008-11-11.sp197">

               <speaker>PODPREDSEDNIK MIRAN POTRČ:</speaker>

               <p>Gospod Jelinčič, želite?</p>
            </sp>
            <sp xml:id="SDZ5-Izredna-01-2008-11-11.sp198">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Glede na to farso, ki se dogaja v Državnem zboru,
               bomo v naši poslanski skupini od zdaj naprej to sejo obstruirali. Vi se pa med tem
               časom usedite, zmenite, najdite prave besede, črke in morda razmislite o nekem
               nemškem pregovoru, ki pravi: "Drei Professoren Stadt verloren." Hvala lepa.</p>
            </sp>
            <sp xml:id="SDZ5-Izredna-01-2008-11-11.sp199">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlagam 10 minut odmora, do 19.10. Hkrati sporočam, da je razprava še
               odprta. Če bo kdo želel razpravljati, bo še dobil besedo. Hvala.</p>
               <stage>(Seja je bila prekinjena ob 18.57 in se je nadaljevala ob 19.11.)</stage>
            </sp>
            <sp xml:id="SDZ5-Izredna-01-2008-11-11.sp200">

               <speaker>PODPREDSEDNIK MIRAN POTRČ:</speaker>

               <p>Nadaljujemo z delom. Predlagatelji so ugotovili, da je treba vloženi amandma
               popraviti, zato dajem besedo gospodu Kontiču v imenu predlagatelja.</p>
            </sp>
            <sp xml:id="SDZ5-Izredna-01-2008-11-11.sp201">

               <speaker>BOJAN KONTIČ:</speaker>

               <p>Hvala lepa, gospod podpredsednik. K amandmaju, ki je bil prej vložen, smo vložili
               spremembo, in sicer smo zapisali v drugem odstavku tako: V četrtem odstavku se v
               drugem stavku za besedama "izdajajo za" doda besedilo "obveznosti iz naslova". V
               tretjem stavku se za besedama "finančnih trgih" doda besedilo "ob zadolžitvi"." Torej
               gre za spremembo ne v četrtem stavku, ne v tretjem stavku, ampak v četrtem
               stavku.</p>
            </sp>
            <sp xml:id="SDZ5-Izredna-01-2008-11-11.sp202">

               <speaker>PODPREDSEDNIK MIRAN POTRČ:</speaker>

               <p>Gospod Vizjak, izvolite.</p>
            </sp>
            <sp xml:id="SDZ5-Izredna-01-2008-11-11.sp203">

               <speaker>MAG. ANDREJ VIZJAK:</speaker>

               <p>Jaz sem sicer elektrotehnik. Tudi v tehniki so detajli zelo pomembni, v financah so
               pa še bolj. Če je kje kakšna vejica narobe ali pa kje kakšna pika narobe stoji ali pa
               sploh, če je kakšna nula preveč ali premalo, je to lahko zelo zelo pomembno. Zato je
               tukaj treba biti precizen in če prav razumem vodjo Poslanske skupine SD-ja, so zdaj
               zamenjali v svojem amandmaju besedico "tretjem" z besedico "četrtem". To je edina
               sprememba, ki ste jo naredili. Ni dovolj gospodje. Kajti prvi stavek drugega odstavka
               tega vašega amandmaja, ki je vložen v tretjem branju, nikjer jaz ne najdem, da bi
               vseboval 3. člen v četrtem odstavku besedno zvezo ali pa besedice "izdajajo za".
               "Izdajo za." Te besedice ni. Jaz je ne vidim. .../Oglašanje iz ozadja./... Ja ampak
               potem boste morali še enkrat popravljati amandma. Prej sem vas vprašal, ali je v
               četrtem edina sprememba...</p>
            </sp>
            <sp xml:id="SDZ5-Izredna-01-2008-11-11.sp204">

               <speaker>PODPREDSEDNIK MIRAN POTRČ:</speaker>

               <p>Gospod Kontič...</p>
            </sp>
            <sp xml:id="SDZ5-Izredna-01-2008-11-11.sp205">

               <speaker>BOJAN KONTIČ:</speaker>

               <p>Hvala lepa. Ravno zaradi tega, gospod Vizjak, sem jaz cel tekst tega odstaveka
               pebral. V četrtem odstavku se v drugem stavku za besedama "izdajajo za" doda besedilo
               "obveznost iz naslova". V četrtem stavku se za besedama "finančni trgi" doda besedilo
               "ob zadolžitvi".</p>
            </sp>
            <sp xml:id="SDZ5-Izredna-01-2008-11-11.sp206">

               <speaker>PODPREDSEDNIK MIRAN POTRČ:</speaker>

               <p>Gospod Vizjak, je v redu? Ali lahko še jaz ponovim. Jaz razumem, da so predlagatelji
               popravili amandma k 3. členu, in sicer v drugem odstavku. Popravek je naslednji: v
               prvi vrsti se namesto besedo "izdajo" napiše beseda "izdajajo" in v drugi vrsti se
               namesto "v tretjem stavku" napiše "v četrtem stavku." Je vsebina amandmaja jasna?
               Želi o njem kdo razpravljati? Gospod Tanko.</p>
            </sp>
            <sp xml:id="SDZ5-Izredna-01-2008-11-11.sp207">

               <speaker>JOŽE TANKO:</speaker>

               <p>Hvala lepa. Ne bom razpravljal, ampak bi vseeno predlagal, da se počaka z glasovanjem
               toliko časa, da dobimo amandma na mizo, da ga lahko v miru preberemo in
               prekontroliramo, ali zadeva dejansko stoji. In ni nobenega problema, da po razdelitvi
               amandmaja dobimo deset minut časa, da ponovno pregledamo. Hvala lepa.</p>
            </sp>
            <sp xml:id="SDZ5-Izredna-01-2008-11-11.sp208">

               <speaker>PODPREDSEDNIK MIRAN POTRČ:</speaker>

               <p>Gospod Tanko, koliko časa rabite?</p>
            </sp>
            <sp xml:id="SDZ5-Izredna-01-2008-11-11.sp209">

               <speaker>JOŽE TANKO:</speaker>

               <p>Gospod predsedujoči, predlagam deset minut potem, ko bomo dobili amandma na mizo. Nič
               več. Samo rabimo pa toliko časa, da to prekontroliramo, pa se lahko jezite ali ne
               jezite, to ni nastalo po naši krivdi.</p>
            </sp>
            <sp xml:id="SDZ5-Izredna-01-2008-11-11.sp210">

               <speaker>PODPREDSEDNIK MIRAN POTRČ:</speaker>

               <p>Gospod Kontič, ali lahko še enkrat vložite popravljeni tekst amandmaja?</p>
            </sp>
            <sp xml:id="SDZ5-Izredna-01-2008-11-11.sp211">

               <speaker>BOJAN KONTIČ:</speaker>

               <p>Hvala lepa, gospod podpredsednik. Amandma smo že vložili in ga bodo zdaj razmnožili
               in seveda razdelili.</p>
            </sp>
            <sp xml:id="SDZ5-Izredna-01-2008-11-11.sp212">

               <speaker>PODPREDSEDNIK MIRAN POTRČ:</speaker>

               <p>Potem predlagam gospod Tanko... Čez koliko časa bo razdeljen? Predlagam, da potem
               damo nekaj pavze, nadaljujemo ob 19.30. Gospod Tanko, je v redu?</p>
               <stage>(Seja je bila prekinjena ob 19.16 in se je nadaljevala ob 19.30 uri.)</stage>
            </sp>
            <sp xml:id="SDZ5-Izredna-01-2008-11-11.sp213">

               <speaker>PODPREDSEDNIK MIRAN POTRČ:</speaker>

               <p>Nadaljujemo. Popravljeni amandma s strani štirih poslanskih skupin je predložen. Želi
               o predloženem amandmaju še kdo razpravljati? Zaključujem razpravo in dajem na
               glasovanje predloženi amandma. Glasujemo. Glasovalo je 75 poslank in poslancev, za je
               glasovalo 75 in nihče proti.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o zakonu v celoti po opravljeni tretji obravnavi. Glasujemo.
               Glasovalo je 75 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Nisem pred glasovanjem sporočil, da je zakon usklajen. S sprejetjem zakona smo
               zaključili to točko dnevnega reda in tudi današnjo sejo Državnega zbora. Hvala lepa.
               Na svidenje.</p>
               <stage>(Seja je bila končana 11. novembra 2008 ob 19.35.)</stage>
            </sp>
         </div>
      </body>
   </text>
</TEI>
