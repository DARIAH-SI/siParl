<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-06-2009-05-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4C0DC82B25283CF5C125760400344522</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=4C0DC82B25283CF5C125760400344522</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-06-2009-05-25.DZ" n="06">
               <name>Redna</name>
               <date when="2009-05-25"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-06-2009-05-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 6. seje</stage>
            <stage type="chairman">Sejo je vodil Miran Potrč, podpredsednik Državnega zbora.</stage>
            <stage type="time">Seja se je pričela ob 10.00.</stage>


            <sp xml:id="SDZ5-Redna-06-2009-05-25.sp1">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 6. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: Franc
               Jurša, Roberto Battelli, mag. Branko Grims in Jakob Presečnik. Vse prisotne lepo
               pozdravljam!</p>
               <p>Prehajamo na <title xml:id="SDZ5-Redna-06-2009-05-25.title1">24. TOČKO DNEVNEGA REDA - OBRAVNAVA PREDLOGA RESOLUCIJE O
                  NACIONALNEM PROGRAMU PREPREČEVANJA NASILJA V DRUŽINI V LETIH 2009-2014.</title>
               </p>
               <p>Predlog resolucije je v obravnavo Državnemu zboru predložila Vlada. Besedo dajem
               predstavnici Vlade dr. Anji Kopač Mrak, državni sekretarki. Izvolite.</p>
            </sp>
            <sp xml:id="SDZ5-Redna-06-2009-05-25.sp2">

               <speaker>DR. ANJA KOPAČ MRAK:</speaker>

               <p>Hvala za besedo. Lepo pozdravljeni, gospod predsedujoči, dragi poslanci in poslanke!
               Pred vami je Predlog resolucije o Nacionalnem programu preprečevanja nasilja v
               družini za obdobje 2009-2014. Namen resolucije je spremeniti naš odnos do nasilja v
               družini.</p>
               <p>Nasilje v družini moramo dojeti in dojemati kot zavrženo dejanje, ki ima na razvoj
               družbe, posebej pa do otrok, daljnosežne negativne posledice, ki jih je težko
               popraviti in se prenašajo iz roda v rod. Ministrstvo za delo, družino in socialne
               zadeve je izdelalo besedilo predloga resolucije, ki ga je Vlada Republike Slovenije
               sprejela 12. marca letos. Resolucija je strateški dokument, ki določa cilje, ukrepe
               in ključne nosilce politik za preprečevanje in zmanjševanje nasilja v družini v
               Republiki Sloveniji za petletno obdobje.</p>
               <p>Temeljna cilja tega dokumenta sta: prvič, povezati ukrepe različnih resorjev in
               zagotoviti učinkovite dejavnosti za zmanjševanje nasilja v družini, in sicer na ravni
               njegovega prepoznavanja kot tudi preprečevanja. Konkretne naloge in dejavnosti za
               doseganje ciljev in izvajanje posameznih ukrepov bodo opredeljene v akcijskih
               načrtih, ki bodo izdelani za vsaki dve leti ter bodo natančno določali časovne roke
               in izvedbene načine. Predlog besedila je plod strokovnega dela in usklajevanja na
               vseh področjih. Pri pripravi so tako sodelovali strokovni delavci, ki se dnevno
               srečujejo s to problematiko, ter tudi predstavniki nevladnih organizacij. Z dvoletnim
               akcijskim načrtom, ki bo sledil po sprejetju resolucije, bomo zagotovili
               transparentnejšo porabo javnih sredstev za zmanjševanje nasilja in ciljno usmerjanje
               aktivnosti pristojnih organov za posamezne ciljne skupine.</p>
               <p>V načrtu je tudi kampanja Vlade zoper nasilje v družini za petletno obdobje oziroma
               za čas, ki ga pokriva resolucija. V kampanji, za katero bo izveden javni razpis za
               izbiro izvajalca, bodo sredstva prispevali vsi organi, ki sodelujejo pri pripravi te
               zakonodaje, in sicer sociala, policija, šolstvo, zdravje in pa pravosodje.</p>
               <p>Ministrstvo za delo pripravlja predlog celovite kampanje z namenom osveščanja širše
               družbe o nesprejemljivosti nasilja v katerikoli obliki. Eden od pomembnih ciljev
               resolucije je dvig splošne občutljivosti za problematiko nasilja, še posebej v
               primerih, ko so nasilnemu dajanju izpostavljeni otroci znotraj družine. Sprejet je
               bil tudi že krovni protokol, ki ureja sodelovanje organov in delovanja centrov za
               socialno delo, multidisciplinarnih timov in regijskih služb, drugi področni
               protokoli, pa so v zaključni fazi.</p>
               <p>Spoštovani, pred vami je torej prvi strateški dokument s področja nasilja v družini,
               za katerega verjamem, da nihče ne dvomi o njegovi potrebnosti. Z njim zasledujemo
               pomemben cilj spremeniti odnos slovenske družbe do nasilja v družini, to pa lahko
               dosežemo le, če država s svojimi institucijami izvaja koordinirane in usklajeno
               načrtne ukrepe, še posebej v obdobju, ko je smotrna raba javnih sredstev neizogibna.
               Naša skupna prizadevanja se morajo nadgrajevati v smeri, da smo vsi soodgovorni za
               družbo, v kateri živimo, in da nudimo pomoč vsem, ki želijo izstopiti iz kroga
               nasilja. Nedvomno pa bo potrebno povečati tudi preventivno dejavnost za življenje
               brez nasilja in našo mlado generacijo naučiti, da so pravice enega človeka omejene s
               pravicami drugega. Hvala lepa za vašo pozornost.</p>
            </sp>
            <sp xml:id="SDZ5-Redna-06-2009-05-25.sp3">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog resolucije je obravnaval Odbor za delo, družino, socialne zadeve
               in invalide kot matično delovno telo. Besedo dajem predsednici dr. Andreji Črnak
               Meglič za predstavitev poročila odbora. Ni prisotna. Dogovora ni, da bi podpredsednik
               predstavil. Torej predstavitve odbora ne bo.</p>
               <p>Prehajam na predstavitev stališč poslanskih skupin. Stališče poslanske skupine Zares
               bo predstavil gospod Vito Rožej. Izvolite.</p>
            </sp>
            <sp xml:id="SDZ5-Redna-06-2009-05-25.sp4">

               <speaker>VITO ROŽEJ:</speaker>

               <p>Lep pozdrav vsem prisotnim. Danes torej sprejemamo resolucijo o Nacionalnem programu
               preprečevanja nasilja v družini za obdobje od leta 2009 do 2014 in v veseljem mi je,
               da bo ta resolucija, vsaj na podlagi do sedaj opravljene razprave, v Državnem zboru
               sprejeta soglasno. Gre za nadaljevanje izvajanja preprečevanja nasilja v družini, ki
               temelji na Zakonu o preprečevanju nasilja v družini. V Poslanski skupini Zares smo
               sicer ob prvem predlogu izrazili nekatere pomisleke oziroma nasvete, kaj bi še ta
               resolucija morala vsebovati. Omenili smo določeno kulturno in ideološko toleranco do
               nasilja, ki je izvirala iz nekaterih že opravljenih raziskav, ki pa nedvomno pomenijo
               prvi korak k podrobnejšemu in bolj skrbnem spremljanju nasilja. Vi vsi veste tudi
               sami iz vsakodnevnega življenja, da včasih ne najdemo ravno skupnega jezika pri tem,
               kje se nasilje začne in kakšni vzorci obnašanja ali pa, če hočete, kaznovanja so v
               družini primerni in kakšni ne. Prav tako smo opozorili na vprašljivost operativnosti
               te resolucije, ki pa jo sedanje besedilo ustrezno spremenjeno, po zagotovilih
               pripravljavcev omogoča. Zato optimistično pričakujemo izvajanje zastavljenih nalog in
               doseganje zadanih ciljev, katerih temeljni del so akcijski načrti.</p>
               <p>Med našimi poudarki in pripombami je bila tudi želja po večji vključenosti nevladnega
               sektorja, saj so nevladne organizacije nedvomno prve, ki odkrivajo nasilje v družini,
               nekako jim ljudje zaupamo bolj kot pa nekaterim državnim organom.</p>
               <p>Naslednje upanje, ki ga je treba izraziti ob sprejetju te resolucije je, da bomo vsi
               skupaj tudi v naših življenjih dosegli ničelno toleranco do nasilja, to je en svetel
               cilj, h kateremu, upam, da nas tudi ta resolucija vodi. Najhujše doživetje ali pa eno
               od teh, ki jo lahko otrok v družini doživi, je tudi prisotnost ob konfliktih, ki se
               pojavljajo med partnerjema in to je mogoče ena nova kvaliteta, ki jo v našem
               dozdajšnjem pojmovanju nasilja v družini nismo poznali. Prav tako ta resolucija
               govori tudi o nasilju nad ženskami, v manjšem številu tudi nad moškimi, ki je, in
               tukaj upam, da je strinjanje popolno, nesprejemljivo. Izvajanje nasilja je treba
               preprečiti, ne pa dodatno stigmatizirati žrtve in ta pričujoča resolucija, ki jo
               danes sprejemamo, je začetek dolge poti, ki bi morala vsem prisotnim dati misliti.
               Med poslankami in poslanci je danes, žal, vse več verbalnega nasilja, agresivnih
               nastopov, ki naši družbi ne dajejo pozitivnega signala o nesprejemljivosti
               kakršnegakoli nasilja. In tukaj je naša odgovornost velika in žal večja, kot se je
               kdaj zavedamo.</p>
               <p>Poudariti je treba, da se ponekod v vse večji meri poleg fizičnega nasilja izvaja
               tudi psihično. Ob površnem pogledu je očem skrito in tudi pomoč zato nemalokrat pride
               prepozno. Tudi trenutne razmere, v katerih smo, ne prinašajo varnejšega okolja,
               stopnja zadovoljstva je nižja, stres in z njim povezana agresija pa se viša. Tudi to
               seveda ni razlog, da bi bilo tolerantni do nasilja, je pa mogoče razlog za to, da se
               zavedamo svoje večje odgovornosti ob opravljanju našega dela, ker posledice našega
               dela niso samo neposredne, ampak tudi posredne. Če po eni stani sprejemamo to
               resolucijo, pa po drugi strani sprejemamo zakone, ki ne pripomorejo k nekemu
               blagostanju v družini, seveda nismo storili nič.</p>
               <p>Veseli nas, da je krovni protokol o izvajanju resolucije že pripravljen, ob tem pa je
               treba omeniti tudi dolgoročno naravnanost, ki bo v bodoče preprečevala, če že ne
               nasilje, pa vsaj toleranco do teh krutih dejanj.</p>
               <p>Za konec naj povem, da je skratka naš cilj ničen do tolerance do nasilja, ustrezna
               kaznovalna politika in ustrezna rehabilitacija tako žrtev kot storilcev. V Poslanski
               skupini Zares bomo zato, seveda, resolucijo o nacionalnem programu preprečevanja
               nasilja v družini sprejeli. Hvala.</p>
            </sp>
            <sp xml:id="SDZ5-Redna-06-2009-05-25.sp5">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil mag. Franc Žnidaršič.
               Prosim.</p>
            </sp>
            <sp xml:id="SDZ5-Redna-06-2009-05-25.sp6">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovana generalna sekretarka, kolegice in kolegi!
               Predlog resolucije, ki je pred nami, je dokument, ki bi ga z lahkoto poimenovali tudi
               spisek želja. Kajti, žal, večina resolucij v naši državi doživi usodo deklarativnega
               dokumenta, ki se ga spiše in nato vrže v predal. Načrti, zapisani v tem dokumentu pa
               ostanejo zgolj mrtva črka na papirju. Eden takih je na primer Nacionalni program za
               otroke in mladino. Sama resolucija je sicer po vsebini dokaj kvaliteten dokument, ki
               je posledica dolgo pričakovanega Zakona o preprečevanju nasilja v družini, ki je bil
               sprejet konec prejšnjega mandata. Vsaka akt, vsak zakon, vsak dokument, ki javnost
               opozarja na prisotnost nasilja znotraj matične družbene celice, torej družine, je
               dobrodošel. Pomeni dober korak v smeri ozaveščanja ljudi, da se v družinah dogajajo
               različne vrste nasilja, predvsem nad najšibkejšimi členi, to so otroci, invalidi in
               starostniki.</p>
               <p>Veseli smo, da si ljudje upajo vse bolj glasno opozarjati, da se nasilje nad
               starostniki dogaja, in da je treba tak rok nasilja presekati. Obratno pa nas žalosti,
               da je prav v tem konkretnem dokumentu izredno malo vsebine namenjene tej vrsti
               nasilja. Starostniki, ki so žrtve nasilja v družini, se srečujejo z izjemno močnimi
               občutki sramoti, krivde in strahu pred maščevanjem ter pred posmehom okolice, zato
               nasilje nad seboj pogosto prikrivajo in ga ne povedo.</p>
               <p>Ena izmed večjih pomanjkljivosti, s katerimi se srečujemo v naši državi, je ta, da za
               starostnike nimamo dovolj prostora, kamor bi se lahko zatekli pred nasilnežem oziroma
               da starostniki ne poznajo možnost, ki so jim na voljo. Ne poznamo varnih hiš za
               starostnike, temveč za ženske in otroke, v zadnjem času celo za moške, kar v naši
               poslanski skupini pozdravljamo. Na tem mestu bi rad samo povedal, da je tudi nasilje
               nad moškimi obravnavamo premalo resno, kar dokazuje primer z Gorenjskega, ko je moški
               končal v bolnišnici s hudimi poškodbami.</p>
               <p>Nasilje v družini je še posebej podlo, saj se dogaja med štirimi stenami in pogosto
               brez prič, tiho, pušča pa trajne posledice na žrtvah.</p>
               <p>V naši poslanski skupini se bojimo, da se bo nasilje predvsem nad starostniki še
               povečevalo, na kar nas napeljujejo rezultati pred kratkem objavljene raziskave
               javnega mnenja v Evropi, ki je razkrila, da je skoraj četrtina Slovencev prepričana,
               da so starostniki breme za družbo, več kot 60% vseh pa ocenjuje, da zaposleni ne bodo
               več pripravljeni plačevati socialnih prispevkov za starejše, se pravi, za pokojnine,
               ne vem pa in ne razumemo, kako si predstavljajo, da bodo za sebe kdaj kakšno
               pokojnino potem dobili. Mnoge druge raziskave kažejo, da se krepi sovražnost do
               starejših, ki se pogosteje spremeni v fizično pa tudi v številne oblike psihičnega
               nasilja.</p>
               <p>Glede na to, da je v tem temeljnem argumentu s področja povečevanja nasilja v družini
               manj oziroma pretirane skrbi države za starostnike, ki so žrtve nasilja, nas skrbi,
               da to odraža izjemno slab odnos tudi države do starejših.</p>
               <p>Sicer pa, kot že povedano, v naši poslanski skupini podpiramo predlog resolucije v
               upanju, da ni ena v vrsti tistih, ki se niso uresničevale. Hvala lepa.</p>
            </sp>
            <sp xml:id="SDZ5-Redna-06-2009-05-25.sp7">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               gospod Srečko Prijatelj.</p>
            </sp>
            <sp xml:id="SDZ5-Redna-06-2009-05-25.sp8">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Kolegice in kolegi. Predlog resolucije o
               Nacionalnem programu preprečevanja nasilja v družini je seveda dokument, katerega
               bomo v Slovenski nacionalni stranki z veseljem podprli.</p>
               <p>Dejstvo je, da od leta 1999 sodi kazensko dejanje nasilništva v sklop 299. člena
               Kazenskega zakonika, in dejstvo je, da smo v letu 2004 na okrožnem sodišču v
               Ljubljani uvedli prvi oddelek za družinske spore, kar je dobro. Nenazadnje, če
               pogledamo statistične podatke, smo zaskrbljeni, ker to nasilništvo v družini rast s
               slabim socialnim stanjem posameznikov, ki se bo še slabšalo, pa verjetno bo to še v
               porastu.</p>
               <p>V zadnjih desetih letih se je število primerov nasilja v družini povečalo za kar 73%,
               in to Sloveniji narekuje, da ukrepa na tem področju. Imamo kar 88 povzročiteljev s
               strani moških, torej, moški so tisti, ki največkrat izvajajo nasilje v družini, in v
               teh primerih so največkrat zlorabljene in nasilju izpostavljene ženske. V Republiki
               Sloveniji so čakalne dobe za namestitev zlorabljenih žensk in njihovih otrok v varne
               hiše, po našem prepričanju, predolge. Tu bi morali storiti nekaj, da bi bilo mogoče
               takoj namestiti takšno ogroženo družino, saj imamo na društvu SOS, ki deluje 10 ur na
               dan ob delavnikih in 4 ure dnevno ob sobotah in nedeljah, povprečno 13 klicev na dan.
               13 klicev na dan - navajam statistične podatke, nad katerimi se lahko zamislite - je
               ogromno. In mnogi od teh potrebujejo pomoč takoj in zdaj, ne jutri, kajti jutri je
               lahko prepozno.</p>
               <p>Naj povem še primer iz Sežane, prihajam iz Sežane. Veste za tragični uboj dveh otrok.
               Če oče kot zdravnik ne bi ščitil svoje hčere, ki je bila, da temu rečem bolna, ščitil
               jo je pa tako, da jo je predčasno izpuščal iz bolnice in v družbi prikazoval, kot da
               je vse v redu, do tega verjetno ne bi prišlo. Tudi delo centrov za socialno delo je
               neustrezno. Po naši globoki presoji gre prevečkrat samo za statistično zabeležbo
               dogodkov. Policija, ki bi morala ukrepati, ne ukrepa do trenutka, dokler se res nekaj
               ne zgodi. Ko pa se zgodi, pa je že prepozno. Imamo primer, ko so bili številni klici,
               na desetine, z istega naslova, pa policija ni ukrepala, ker se nič ni zgodilo.</p>
               <p>In seveda, sama Resolucija o preprečevanju nasilja v družini, to sem povedal tudi na
               matičnem delovnem telesu, nam ne bo nič pomagala, če ne bomo naredili nekaj, da
               preprečimo to nasilje v kali - tam, kjer nastaja. In zato moramo narediti tudi boljše
               delo v centrih za socialno delo in tudi sodstvo bo moralo hitreje in z večjo
               prioriteto obravnavati te primere. Tudi sodni zaostanki so mnogokrat krivi za to, da
               prihaja do ponovitvenega vzroka. In ko je tragedija, potem si vsi pilatovsko umivajo
               roke in nihče noče biti kriv; in teh tragedij je kar nekaj. Če odprete samo Slovenske
               novice, vsak dan lahko vidite, ali, kot je rekel kolega Žnidaršič, "žena zabodla
               moža" ali "mož pretepel ženo". In to seveda ni dobro. Če se sprehodimo po dejanskih
               podatkih, poglejte, v letu 2000 smo zaznali 3.084 kaznivih dejanj, v letu 2001 3.844,
               v letu 2002 4.441, v letu 2003 že 5.000 in tako naprej. Torej, to je v porastu. Nekaj
               moramo narediti, zato da bo to tudi v praksi zaživelo. Imamo ustrezno zakonsko
               podlago in jaz bi bil zelo vesel, če bi tudi striktno izvajali te zadeve in skupaj z
               Ministrstvom za notranje zadeve dajali tem klicem prioriteto. Hvala lepa.</p>
            </sp>
            <sp xml:id="SDZ5-Redna-06-2009-05-25.sp9">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske ljudske stranke bo predstavil gospod
               Gvido Kres. Izvolite.</p>
            </sp>
            <sp xml:id="SDZ5-Redna-06-2009-05-25.sp10">

               <speaker>GVIDO KRES:</speaker>

               <p>Hvala lepa, spoštovani podpredsednik. Spoštovana predstavnica Vlade, spoštovane
               kolegice in kolegi! Poslanci Slovenske ljudske stranke bomo enotno podprli resolucijo
               o nacionalnem programu, ki je pred nami.</p>
               <p>Družina je na največjih vrednot, družinska politika pa bi morala predstavljati
               osnovo, po našem mnenju, za uravnavanje političnih odločitev vsake demokratične
               države. Nasilje v družini najbolj prizadene najbolj občutljive in najbolj ranljive
               člane naše družbe, to je, naše otroke. V Poslanski skupini Slovenske ljudske stranke
               menimo, da je program, zastavljen v resoluciji, dober, zajema vse vrste nasilja in
               tudi vse žrtve. V poslanski skupini pa tudi menimo, da bi morali čim prej sprejeti
               tudi ustrezen družinski zakonik; osnutek oziroma predlog je izdelala že prejšnja
               vlada. Družinski zakonik bi morali sprejeti predvsem zaradi večje uspešnosti in
               usklajenosti akcij in ukrepov, za preventivo, še posebej pa za učinkovito ukrepanje,
               da se preprečijo še hujše posledice in nadaljevanje takega odkritega nasilja. Menimo,
               da je največji in najpogostejši problem v usklajenem in interventnem delovanju vseh
               institucij, ki bi morale delovati v takih primerih: center za socialno delo,
               policija, tožilstvo, sodišča, šole, vrtci, zdravstvo.</p>
               <p>Tako pri odkrivanju kot pri končnih odločitvah bi morali biti usklajeni. Žrtev se
               praviloma sama težko in res v skrajni sili odloči za kakršnokoli pomoč s strani
               države, kajti vse gre prepočasi, neusklajeno in tudi velikokrat za reševanje
               situacije na nekompleksen in za žrtev težak način. Dobro bi bilo, ko bi lahko nasilni
               osebi hitreje in učinkoviteje preprečili nasilna dejanja. Pogledati pa je treba tudi
               vase, vsak posameznik, kako se obnašamo v druži, ali dajemo pravi vzor, in nato tudi
               v družbi je treba slediti spremembam obnašanja. Preveč je vidnega nasilja tako na TV
               kot na splošno. Vzor je napačen.</p>
               <p>Resolucija in zakoni bodo učinkoviti, če bodo vse odgovorne organizacije in
               institucije, ki so vpletene v reševanje žrtve, delovale povezano in predvsem hitro in
               učinkovito. V Sloveniji moramo okrepiti usposobljenost centrov za socialno delo, jih
               razbremeniti nerazumne birokracije in s tem bodo najverjetneje lahko tudi
               učinkoviteje ukrepali. Še posebej pa rabimo za take primere prednostno reševanje
               zadev na tožilstvu in na sodišču, za kar bi bilo dobro imeti z njihove strani tudi
               določen sklop tožilcev, sodnikov, ki bi bili posebej usposobljeni in bi obravnavali
               le tovrstno problematiko.</p>
               <p>Nacionalni program bomo v Slovenski ljudski stranki podprli. Poudarjamo pa, da je
               treba ukrepati preventivno. Hvala lepa.</p>
            </sp>
            <sp xml:id="SDZ5-Redna-06-2009-05-25.sp11">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               mag. Borut Sajovic.</p>
            </sp>
            <sp xml:id="SDZ5-Redna-06-2009-05-25.sp12">

               <speaker>MAG. BORUT SAJOVIC:</speaker>

               <p>Hvala lepa, gospod podpredsednik, za besedo. Lep pozdrav tudi predstavnicam
               ministrstva. Kaj reči o resoluciji? Zagotovo je to pomembno področje v času, v
               katerem danes živimo, ki za vse ni lahko, je zahtevno, odgovorno, zagotovo pa tudi
               stresno, še kako pomembno obravnave. Vendar je treba poudariti, da danes govorimo na
               načelni, teoretični ravni, da pa bo seveda treba v praksi narediti še veliko, in to
               vsakdo od nas.</p>
               <p>Nasilje v družini, to ni nekaj kar se bo ali se je dogajalo, kar se dogaja nekomu
               drugemu ali tretjemu, pač pa je to problem, ki se dogaja danes, tukaj, zdaj in to
               nam. Nasilje v družini je zagotovo uničujoč za družino, za posameznika, tudi za
               družbo. Vzorci nasilnega obnašanja se prenašajo naprej, zato je treba o nasilju v
               družini govoriti, nanj opozarjati, predvsem pa žrtvam in posledicam tudi konkretno
               pomagati in odpravljati.</p>
               <p>Resolucija o Nacionalnem programu preprečevanja nasilja v družini iz leta 2009 do
               2014 je strateški dokument, kvaliteten, ki določa cilje, ukrepe, tudi ključne nosilce
               politik za preprečevanje in pa zmanjševanje nasilja v družini. Obsega oceno stanja,
               opredelitev ključnih problemov na področju nasilja, tudi temeljne cilje, usmeritve,
               naloge na področju preprečevanja nasilja v družini, nosilce akcijskih načrtov za
               izvajanje usmeritev in nalog iz nacionalnega programa, preventivne dejavnosti,
               podatke, ki se bodo v okviru dejavnosti državne statistike izbirali, obdelovali,
               povezovali, shranjevali, analizirali in tudi usmeritve za izobraževanje,
               usposabljanje, prav tako pa tudi, kar je posebej pomembno, zagotavljanje finančnih in
               drugih sredstev za delovanje nevladnih organizacij. Ravno "nevladniki" so po mnenju
               Poslanskega kluba Liberalne demokracije Slovenije lahko tista dodana vrednost, ki
               bodo vsem tistim, ki se s tem področjem ukvarjajo po službeni dolžnosti, lahko
               pomenili še neko nadgradnjo, neko dodano vrednost, da bomo vsi skupaj še boljši,
               učinkovitejši, uspešnejši, da bo nasilja še manj.</p>
               <p>Pomembno se nam zdi poudariti temeljna cilja tega dokumenta, ta sta povezati ukrepe
               različnih resorjev in zagotoviti učinkovito dejavnost za zmanjšanje nasilja v
               družini, in sicer tako na ravni prepoznavanja in preprečevanja kot pa tudi čiste
               konkretne naloge in pa dejavnosti za doseganje ciljev in izvajanje posameznih
               ukrepov, da bodo opredelitve v akcijskih načrtih, ki bodo izdelane vsake dve leti, še
               bolj natančni, še bolj podrobni tako v časovnih rokih kot pa tudi v izvedbenih
               načrtih. Pomembno se nam zdi tudi opozoriti, da bo vsakokratni akcijski načrt
               pripravljen na podlagi poročil o izvedenih dejavnostih in o teh preteklih dveletnih
               obdobjih ter dodatnih predlogih za usmeritve in naloge posameznih ministrstev kot
               tudi nevladnih organizacij.</p>
               <p>Nasilje je v marsikaterem pogledu postalo tako običajni del vsakdanjika, da ga
               velikokrat sploh več ne opazimo, glede nasilja v družini še dandanes prevladuje
               prepričanje, da se v družinske zadeve ni dobro vmešavati, to slišimo vsak dan v
               pogovorih med prizadetimi, med pogovori v družinami, na ulicah in pa tudi v nekaterih
               javnih organizacijah. Zaradi tega se mi zdi posebej pomembno opozoriti, da je
               nevarno, če nasilja ne prepoznamo, še bolj nevarno, če ga opravičujemo,
               minimaliziramo, predvsem pa je zelo nevarno, če ga ignoriramo. Tudi tako, da ne
               sprejemamo potrebne zakonodaje.</p>
               <p>V Sloveniji se je v zadnjih nekaj letih zagotovo veliko več govori in piše o nasilju,
               ki se dogaja za domačimi zidovi, s sprejetjem sistemske zakonodaje o preprečevanju
               nasilja v družini pa smo dokazali, da gre za probleme, pred katerimi si ne smemo in
               ne moramo več zatiskati oči. Zaradi tega v Poslanskem klubu Liberalne demokracije
               Slovenije menimo, da je resolucija o nasilju v družini pomemben in pa potreben
               dokument, je pa seveda samo eden izmed številnih korakov, ki jih moramo vsi skupaj
               storiti v tej smeri, da bo nasilja manj. Hvala lepa.</p>
            </sp>
            <sp xml:id="SDZ5-Redna-06-2009-05-25.sp13">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Socialnih demokratov bo predstavil mag. Majda
               Potrata. Prosim.</p>
            </sp>
            <sp xml:id="SDZ5-Redna-06-2009-05-25.sp14">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci! Spoštovana
               gospa državna sekretarka s sodelavkama!</p>
               <p>Naj začnem predstavitev mnenja poslanske skupine Socialnih demokratov tako, kot sem
               približno začela predstavitev stališča ob sprejemu Zakona o preprečevanju nasilja v
               družini, to je z zaprisego o izbiri nenasilja, takole pravi tale zaprisega: "Kot zrel
               in odgovoren človek prisegam, da nasilja ne povzročam, nasilja ne spregledam, nasilja
               ne spodbujam, ob nasilju primerno ukrepam, proti nasilju govorim in delujem,
               informiram se o trgovini z ljudmi." Če to prisego natančno premislimo, pravzaprav
               vidimo, da ustreza posamičnim poglavjem Zakona o preprečevanju nasilja v družini in s
               tem je povezana tudi resolucija, o kateri razpravljamo danes.</p>
               <p>1. februarja leta 2008 je bil zakon sprejet z 81 glasovi za in z nobenim glasom proti
               pri 82-ih navzočih poslankah in poslancih, torej lahko pričakujemo, da bo tudi dobila
               resolucija tako soglasje. Ampak treba je stopiti od besed k dejanjem. In tukaj se
               naša ravnanja, pa tudi naša dejanja in pogledi nekolikan razlikujejo.</p>
               <p>Po posamičnih letih bi za preteklost lahko ugotavljali, kateri dogodki so se zvrstili
               na poti do tega strateškega dokumenta, ki ga danes sprejemamo. In ni jih malo, ki
               menijo, da je to načelen dokument, da pa bo treba v življenju še marsikaj storiti.
               Socialni demokrati smo že ob sprejetju zakona opozarjali, da je sprejetje zakona
               sicer res bistven kamen v mozaiku potrebnih ukrepov, da pa so potrebni protokoli, da
               je potrebna resolucija, da so potrebni akcijski načrti. Prvega izmed teh aktov danes
               sprejemamo. Po 11. členu Zakona o preprečevanju nasilja v družini je Državni zbor
               dolžan sprejeti resolucijo in vsaki dve leti tudi sprejeti od Vlade poročilo o tem,
               kako se resolucija uresničuje. Če danes resolucijo sprejemamo z velikimi
               pričakovanji, sem prepričana, da bomo še v tem mandatu lahko ugotavljali, kje je
               resolucija izpolnila pričakovanja, kje pa bo treba še marsikaj postoriti. Bistveno se
               mi zdi, da resolucija dosledno sledi tako definiciji nasilja, ki šteje za nasilno
               vsako fizično, spolno, psihično, pa tudi ekonomsko nasilno dejanje. In da ne nazadnje
               - med nasilna ravnanja v družini šteje tudi zanemarjanje kot oblika nasilja.</p>
               <p>Če nekateri vidijo, da so posamezne skupine prebivalstva v resoluciji premalo
               poudarjene, je zato z našim ravnanjem še vedno mogoče temu slediti. Ne nazadnje nam
               to posebej narekuje tudi 4. člen Zakona o preprečevanju nasilja.</p>
               <p>Socialni demokrati tudi menimo, da bi bilo treba posvetiti zelo veliko skrbi
               statističnim spremljavam tega pojava, kajti statistični podatki se v Sloveniji niso
               zbirali, tako da smo morali iz primerjalnih podatkov pravzaprav priti do številke, da
               je skoraj v vsaki četrti družini ali zvezi mogoče zaznati kakšno od naštetih oblik
               nasilja.</p>
               <p>Ko smo se vključevali v akcijo Sveta Evrope Parlamenti, združeni v boju proti nasilju
               nad ženskami, smo opozarjali tudi na ekonomske razsežnosti in posledice, ki jih
               nasilje v družini ima. Naj spomnim, na vsakega državljana pride 40 evrov stroškov, ki
               so povzročeni z nasiljem.</p>
               <p>Ampak dovolite, da sklenem mnenje s tistim, kar menim, da je naša naloga. Namreč v
               boju proti nasilju v družini lahko poslanke in poslanci odigramo aktivno predano in
               resnično ključno vlogo. Pomembno je predvsem naše zavzemanje za preprečevanje nasilja
               in za pomoč žrtvam ter za sodelovanje vseh oblikah preprečevanja nasilja. Hvala.</p>
            </sp>
            <sp xml:id="SDZ5-Redna-06-2009-05-25.sp15">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               mag. Štefan Tisel.</p>
            </sp>
            <sp xml:id="SDZ5-Redna-06-2009-05-25.sp16">

               <speaker>MAG. ŠTEFAN TISEL:</speaker>

               <p>Spoštovani gospod podpredsednik! Gospa državna sekretarka s sodelavkama, spoštovane
               poslanke in poslanci! Zakon o preprečevanju nasilja v družini je bil sprejet v
               prejšnjem mandatu, in sicer z veliko večino oziroma soglasno. Zakon v 11. členu
               določa, da Državni zbor sprejme na predlog Vlade Nacionalni program preprečevanja
               nasilja v družini za obdobje petih let. Gre za strateški dokument, ki določa cilje,
               ukrepe in ključne nosilce politik za preprečevanje in zmanjševanje nasilja v družinah
               v Republiki Sloveniji. Že s sprejetjem zakona se je začelo stanje na tem področju
               izboljševati. Uzakonjena je bila prepoved približevanja nasilnežev žrtvam, kar se že
               izvaja uspešno. Ustanavljajo se varne hiše, varne točke, začasna zavetišča. Tudi
               ljudje so vedno bolj ozaveščeni, da si upajo prijaviti nasilna dejanja oziroma
               nasilneže. Še posebej so ogrožene najbolj ranljive skupine, kot so otroci, ženske,
               invalidi, starostniki, seveda tudi moški nismo izvzeti, vsaj v zadnje času ne,
               kolikor slišimo.</p>
               <p>Resolucija pomeni strateški dokument. Konkretne naloge in dejavnosti za doseganje
               ciljev in izvajanje posameznih ukrepov bodo opredeljene v akcijskih načrtih. Gre za
               sodelovanje in dejavnosti različnih resorjev, ki zagotavljajo učinkovite ukrepe za
               zmanjševanje nasilja v družini. Vključujejo se centri za socialno delo, policija,
               sodišča, vrtci, šole, zdravstvene ustanove in organizacije, pa tudi civilna družba
               oziroma društva. Resolucija obsega oceno stanja in opredelitev ključnih problemov,
               temeljne cilje, usmeritve in naloge, nosilce akcijskih načrtov za izvajanje usmeritev
               in nalog iz nacionalnega programa na posameznih področjih. Gre za preventivne
               dejavnosti zbiranja in analizo podatkov, izobraževanje in ne nazadnje za ozaveščanje
               vseh, tako žrtev kot nasilnežev, zlasti pa ljudi v okolju, da nasilna dejanja
               prepoznajo in ustrezno odreagirajo.</p>
               <p>Predlog resolucije je dobro pripravljen in v Slovenski demokratski stranki jo
               podpiramo. Prepričan sem, da se bodo dejavnosti za preprečevanja nasilja v družini še
               bolj približala problemu, zlasti ozaveščanju ljudi, da nasilja ne prikrivajo oziroma
               si ne zatiskajo oči pred tem. Kar prepogosto nas presenetijo tragična dejanja, ko
               pride do ene ali več smrtnih žrtev. Nedavno, kot smo že danes slišali, je bila ta
               tragedija, ko sta umrla dva majhna otroka. Ob takih dogodkih se vedno sprašujemo, ali
               je bilo storjeno vse, da bi tragedijo lahko preprečili. Potem ugotovimo, da je nekdo
               prikrival bolezensko stanje, drugič spet niso bile resno vzete grožnje o nasilnem
               dejanju. To so najbolj tragični izidi. Med nami pa so številne žrtve, nad katerimi se
               leta in leta izvaja tako fizično ali psihično nasilje in druga nasilja, kot smo že
               danes slišali o njih. Z večjo pozornostjo v institucijah, ki se ukvarjajo z vzgojo,
               izobraževanjem, zdravljenjem in drugimi dejavnostmi, ter z boljšo zavestjo ljudi v
               bivalnem okolju bomo preprečili ali zmanjšali nasilja dejanja ali pa vsaj preprečili
               tista najhujša, ko pride do izgube življenja.</p>
               <p>Kot sem že omenil, Slovenska demokratska stranka resolucijo o preprečevanju nasilja v
               družini podpira. Hvala.</p>
            </sp>
            <sp xml:id="SDZ5-Redna-06-2009-05-25.sp17">

               <speaker>PODPREDSEDNIK MIRAN POTRČ:</speaker>

               <p>Hvala lepa. Proceduralno, gospod Jerovšek. Izvolite.</p>
            </sp>
            <sp xml:id="SDZ5-Redna-06-2009-05-25.sp18">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod podpresednik, kolegice in kolegi. Ne vem, po mojem
               mnenju se je prvič zgodilo, da poslanci ob tako pomembni resoluciji nimamo možnosti
               diskutirati. Prej, ko je bil parlament pod glavnim vplivom drugih strank, se kaj
               takega ni dogajalo. In da gre za omalovaževanje te problematike, je vidno tudi iz
               drugega, da se ni zdelo niti toliko pomembno, resno in odgovorno, da bi bilo
               predstavljeno delo odbora, zato gospod predsedujoči predlagam, da sprejmemo sklep, da
               se Državni zbor ograjuje od omalovaževanja marginaliziranja in minimaliziranja
               problematike nasilja v družini, ki se je zgodilo s tem, ko predsednica Odbora za
               delo, družino in socialne zadeve in invalide v Državnem zboru ni predstavila poročila
               odbora o Predlogu resolucije o Nacionalnem programu preprečevanja nasilja v družini,
               kar asociira na nezainteresiranost poslancev oziroma parlamenta do problematike.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-25.sp19">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glede prvega vprašanja vam moram povedati, da je način obravnave resolucije predviden
               v skladu s Poslovnikom Državnega zbora in predvideva obravnavo kot aktov v drugi
               obravnavi. Zato je predlog, tako kot je pripravljen, skladen s Poslovnikom.</p>
               <p>Kar pa zadeva dejstvo, da predstavitev stališča matičnega delovnega telesa ni bila
               opravljena, razumem vaš predlog kot pobudo, da takšno možnost kolegici predsednici
               odbor damo.</p>
               <p>Izvolite, gospod Jerovšek.</p>
            </sp>
            <sp xml:id="SDZ5-Redna-06-2009-05-25.sp20">

               <speaker>JOŽEF JEROVŠEK:</speaker>

               <p>Gospod podpredsednik, jaz mislim, da je šlo za omalovaževanje. Da blatimo čast in
               integriteto tega Državnega zbora. Kajti glejte, kolega Petek je tudi sam prišel s
               Koroške, da je bil ob 9. na Odboru za zunanjo politiko. Tu pa je pomembna resolucija,
               ne pacajmo se dodatno, sprejmimo ta sklep. Jaz sem predlagal, da sprejmemo sklep, s
               katerim se ogradimo od zaničevanje in omalovaževanja te problematike. Nisem nič
               drugega predlagal, vi pa ocenite, ali ga boste dali na glasovanje ali ga ne boste
               dali.</p>
            </sp>
            <sp xml:id="SDZ5-Redna-06-2009-05-25.sp21">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, vaš predlog ni proceduralni sklep, ampak vsebinsko vprašanje. Je
               tudi neprijazen do kolegice predsednice matičnega delovnega telesa. Meni je
               neprijetno, da se takšni predlogi sploh v Državnem zboru dajejo, ker ne bi želel
               naprej ocenjevati razloge. Veste pa dobro, da nisem dal besede, da mi ne bi kakorkoli
               mogli ugovarjati, da delam razlike, glede na to, iz katere poslanske skupine prihaja
               predsednica.</p>
               <p>Zaključujem razpravo.</p>
               <p>Kot proceduralno pojasnilo?</p>
               <p>Ne spada, gospa Megličeva, lepo prosim.</p>
               <p>Dajmo razpravljati...</p>
            </sp>
            <sp xml:id="SDZ5-Redna-06-2009-05-25.sp22">

               <speaker>DR. ANDREJA ČRNAK MEGLIČ:</speaker>

               <p>Hvala lepa, gospod podpredsednik.</p>
               <p>Jaz resnično predlagam, glede na to, da je bilo poročilo dano pisno, da ga tudi
               preberem in predstavim poslancem na današnji seji. Sicer pa se iskreno opravičujem,
               kajti kot profesorica imam obveznosti tudi na fakulteti in sem v veliki naglici
               prihitela sem. Zelo hitro ste začeli in me je to presenetilo, res se iskreno
               opravičujem, ampak predlagam, da to mnenje preberem.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-25.sp23">

               <speaker>PODPREDSEDNIK MIRAN POTRČ:</speaker>

               <p>Gospa Meglič, vaše opravičilo - jaz osebno upam, da tudi kolegice in kolegi
               sprejemajo. Sam ne želim sprejemati take odločitve, ker jo bom moral sprejemati kdaj
               koli tudi ob drugih primerih, pa to ne bo dobro. Vidim, da glasovanje o tem ne bi
               bilo smotrno in potrebno, zaradi tega predlagam, da sprejmemo na znanje vaše
               opravičilo. Če bi prebrali - in verjamem, da bi korektno - poročilo, ki je
               pripravljeno, potem predlagam kolegicam poslankam in poslancem, da to opravimo, ker
               poročilo smo vsi dobili in mislim, da bo s tem zadoščeno tudi pomenu in vlogi, ki jo
               matično delovno telo daje resoluciji.</p>
               <p>S tem smo končali predstavitev stališč poslanskih skupin. Odločanje o predlogu
               resolucije pa bomo v skladu s časovnim potekom seje Državnega zbora opravili jutri, v
               torek, 23. maja 2009, v okviru glasovanj. S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-25.title2">22. TOČKO DNEVNEGA REDA - PRVA OBRAVNAVA PREDLOG ZAKONA O SPREMEMBI
                  ZAKONOV O POKOJNINSKEM IN INVALIDSKEM ZAVAROVANJU V OKVIRU REDNEGA POSTOPKA.</title> Predlog zakona je v obravnavo Državnemu zboru predložil poslanec Robert Hrovat.
               V zvezi s tem predlogom zakona je skupina 21-ih poslank in poslanec s prvopodpisanim
               gospodom Jožetom Tankom zahtevala, da Državni zbor opravi splošno razpravo, smo torej
               v okviru splošne razprave o zakonu. Besedo dajem predlagatelju zakona gospodu Robertu
               Hrovatu za dopolnilno obrazložitev predloga zakona. Izvolite, gospod Hrovat.</p>
            </sp>
            <sp xml:id="SDZ5-Redna-06-2009-05-25.sp24">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Lep in dober dan vsem prisotnim.</p>
               <p>Pred nami je razprava in odločanje o Predlogu zakona o spremembi Zakona o
               pokojninskem in invalidskem zavarovanju, konkretneje, o spremembi 431. člena tega
               zakona. Kot veste, Zakon za pokojninsko in invalidsko zavarovanje izplačuje tudi
               starostne in družinske pokojnine, ki so bile priznane in odmerjene v skladu z
               določbami prejšnjega zakona o starostnem zavarovanju kmetov. Višina teh pokojnin je
               za vse upravičence enaka. Ob uveljavitvi ZPIZ-a pa je bila določena v znesku polovica
               najnižje pokojnine za polno pokojninsko dobo. Pokojnina kmeta s statusom borca
               Narodnoosvobodilne vojne pred 9.9.1943 oziroma 13.10.1943 pa je bila določena v
               višini najnižje pokojnine za polno pokojninsko dobo, veljavne v zadnjem mesecu pred
               uveljavitvijo ZPIZ-a, ki se nato prav tako usklajuje na enak način kot pokojnine.</p>
               <p>Svet Zavoda za pokojninsko in invalidsko zavarovanje Slovenije je na seji 17.
               februarja 2009 sprejel sklep o znesku starostne pokojnine kmetov. Tako po uskladitvi
               starostne oziroma družinske pokojnine, odmerjene po Zakonu o starostnem zavarovanju
               kmetov, od 1. januarja 2009 dalje znaša borih 227,60 evra. Starostna pokojnina borca
               Narodnoosvobodilne vojne pa od 1. januarja 2009 dalje znaša 455,19 evra. Več kot
               razvidno je torej, da prihaja do nepravičnega razlikovanja med prejemniki kmečkih
               pokojnin.</p>
               <p>Sedanja ureditev kmečkih pokojnin je potrebna sprememb, saj je višina kmečke
               pokojnine absolutno premajhna v primerjavi z ostalimi kategorijami pokojnin. Predlog
               omogoča bolj dostojno življenje za prejemnike pokojnin po Zakonu o starostnem
               zavarovanju kmetov, saj jim bo s sprejetjem tega zakona zagotovljena večja socialna
               varnost, kar se glede na njihovo pomembno vlogo v preteklosti, sedanjosti in,
               verjamem, tudi v prihodnosti vsekakor zaslužijo. Zakon bo izboljšal materialni
               položaj uživalcev nizkih pokojnin. S tem se bo delu populacije, ki je bila sedaj v
               času gospodarske krize še posebej na udaru, omogočilo izboljšanje socialnega stanja
               in lažjega preživetja v teh kriznih časih.</p>
               <p>Moj predlog je, da izenačimo položaj vseh kmečkih upokojencev tako, da se vsem dodeli
               pokojnina, določena v višini najnižje pokojnine za polno pokojninsko dobo, torej na
               številko, ki jo prejemajo kmetje borci.</p>
               <p>V začetku leta 2009 smo v Slovenski demokratski stranki predlagali tudi sprejetje
               Zakona o enkratnem pokojninskem dodatku, saj smo zaradi neaktivnosti sedanje vlade
               želeli izpolniti obljubo upokojenkam in upokojencem, ki smo jo dale praktično vse
               stranke v predvolilnem času, ta obljuba pa je zapisana tudi v koalicijski pogodbi. Z
               zagotavljanjem finančnih sredstev in ustvarjanjem ustreznih pogojev za prebivalce
               Slovenije, s posebnim poudarkom in posluhom za socialno šibke ljudi, smo nameravali v
               Slovenski demokratski stranki nadaljevati tudi v mandatu 2008-2012, torej v tem
               mandatu, vendar so naš realen pogled na življenje takrat preglasili kriki o revščini
               ter obljubah o pokojninah 1.000 evrov, gradnji domov za starejše in tako naprej. Prve
               izkušnje kažejo, da je šlo za zavajanje in manipulacijo s strani sedaj vladajočih, ki
               so na podlagi lepih besed dobili volilne glasove ljudi, ki so verjeli v nadaljevanje
               izboljšanja položaja upokojencev. Kar naenkrat revščine ni več, o pokojninah in o
               gradnji domov se ne govori, posebni dodatek pokojninam sedanja vlada zavrača. In kot
               paradoks pri reševanju stisk in socialnih težav, tistih naših državljanov, ki so jo
               najbolj potrebni, je sedanja vladna koalicija sprejela spremembo Zakona o vdovskih
               pokojninah po nekdanjih vojaških uslužbencih in, kot vemo, je s tem še dodatno
               dvignila bonitete tistim ljudem, ki niso ravno na socialnem dnu, čeprav niso
               plačevali v slovenski pokojninski sklad, ampak v sklad v Beograd. In če ob tem še
               dodam, da je razlika med kmečko pokojnino in pokojnino kmetov borcev v nebo
               vpijajoča, razlika je v višini še enkrat večje pokojnine v korist kmetov borcev, kar
               ni nič narode, da se razumemo, le razlikovanja so po mojem mnenju nepotrebna. Gre za
               enako delo, ki so ga opravljali in ga opravljajo. Potem močno upam in pričakujem, da
               boste poslanci in poslanke s spremembo tega zakona pomagali pri reševanju stisk
               tistih, ki so pomoči in ureditve stanja še kako potrebni.</p>
               <p>Ne nazadnje, ker sem danes že omenil, pa bom ponovil še enkrat, s sprejetjem tega
               zakona bo zagotovljena večja socialna varnost prejemnikov kmečkih pokojnin, kar si
               glede na njihovo pomembno vlogo v preteklosti, sedanjosti in prihodnosti nedvomno
               tudi zaslužijo. Hvala lepa.</p>
            </sp>
            <sp xml:id="SDZ5-Redna-06-2009-05-25.sp25">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo dajem predstavnici Vlade, državni sekretarja Anji Kopač Mrak za
               dopolnitev stališča Vlade.</p>
            </sp>
            <sp xml:id="SDZ5-Redna-06-2009-05-25.sp26">

               <speaker>DR. ANJA KOPAČ MRAK:</speaker>

               <p>Spoštovani predsedujoči, dragi poslanci in poslanke! Starostno zavarovanje kmetov je
               uredil Zakon o starostnem zavarovanju kmetov leta 1972. Takrat je bilo prvič
               vzpostavljeno kmečko zavarovanje in razloga, da bi se okrepila socialna varnost
               kmečkega prebivalstva. Temeljna značilnost tega zavarovanja je posebna vrsta
               solidarnosti, ki presega krog zavarovancev in upravičencev po Zakonu o starostnem
               zavarovanju kmetov, in sicer tako, da so zavarovanci splošnega pokojninskega sistema,
               torej vsi zaposleni in samozaposleni, ki plačujejo v ta sistem, sodelovali pri delnem
               pokrivanju izdatkov za pravice iz starostnega zavarovanja kmetov. Zavarovanje temelji
               na načelu solidarnostne udeležbe celotne družbe, zato je to treba upoštevati tudi pri
               obsegu pravic iz starostnega zavarovanja kmetov. Pogoji, na podlagi katerih so
               zavarovanci pridobili pravico do starostne pokojnine, so bili mnogo manj zahtevni kot
               določa današnji sistem pokojninskega in invalidskega zavarovanja. Zahtevana je bila
               minimalna zavarovalna doba le 5 let - danes 15 let. Hkrati pa je lahko pravico
               uveljavilo več oseb na kmetiji, pri čemer je bil plačan samo, pardon 1 prispevek.
               Višina starostne pokojnine se je odmerila vsem zavarovancem enotno in znaša od 1. 1.
               2009 227,60 evrov. Torej, ta višina je odmerjena ne glede na višino in obdobje
               plačnih prispevkov. Veljavni enotni pokojninski sistem, v katerega so od leta 1983
               vključeni tudi kmetje, pa zavarovancem zagotavlja najnižjo pokojnino v višini 35%
               najnižje pokojninske osnove, ki od 1. 1. 2009 znaša le 187,43 evrov. Zvišanje
               starostne pokojnine po starostnem zavarovanju kmetov, kot je določeno v predlogu
               Zakona o spremembah ZPIZ-a 1H, bi pripeljalo do neskladnega porasta teh pokojnin, v
               primerjavi s starostnimi pokojninami iz splošnega sistema pokojninskega in
               invalidskega zavarovanja.</p>
               <p>S predlagano spremembo bi se tako poseglo v sistemsko ureditev pokojninskega in
               invalidskega zavarovanja, saj imajo spremembe v tako kompleksnem sistemu, kot je
               pokojninski, vpliv še dolga leta. Sprememba enega prejemka bi utemeljeno sprožila
               številne zahteve drugih upravičencev, ki prejemajo pravice iz pokojninske
               blagajne.</p>
               <p>Na podlagi zgoraj navedenega Vlada Republike Slovenije predloga zakona ne podpira in
               predlaga Državnemu zboru Republike Slovenije, da predlog zavrne. Hvala.</p>
            </sp>
            <sp xml:id="SDZ5-Redna-06-2009-05-25.sp27">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na predstavitev stališča poslanskih skupin. Stališče Poslanske
               skupine DeSUS bo predstavil mag. Franc Žnidaršič.</p>
            </sp>
            <sp xml:id="SDZ5-Redna-06-2009-05-25.sp28">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik. Spoštovana državna sekretarka s sodelavko. Kolegice in
               kolegi!</p>
               <p>Pred nami je še eden iz serije zakonov, ki jih kot po tekočem traku vlaga Poslanska
               skupina SDS, ki je očitno vso svojo ustvarjalnost prihranila za mandat, ko ne bo več
               na oblasti, namesto da bi to ustvarjalnost izživela v obdobju vladavine. Gre za
               zakon, ki naj bi izenačil položaj kmečkih upokojencev s tem, da bi vsem dodelil
               pokojnino v višini najnižje pokojnine za polno pokojninsko dobo, veljavne v zadnjem
               mesecu pred uveljavitvijo Zakona o pokojninskem in invalidskem zavarovanju in ki bi
               se usklajevala kot vse druge pokojnine. Kar zadeva pokojninski sistem, je treba
               povedati, da so kmetje že sedaj pozitivno diskriminirani, privilegirani v tem smislu,
               da dobivajo sicer nizko pokojnino, vendar brez potrebnih vplačanih prispevkov, ki so
               bili praviloma vsa leta minimalni, nekateri pa niso plačevali nič, pa vendarle dobijo
               državno pokojnino, kar je povzročilo, da število kmečkih zavarovancev zaradi tega
               upada in seveda narašča število tistih, ki dobivajo pokojnino brez kakršnegakoli
               vplačevanja prispevkov.</p>
               <p>Kmetje so pozitivno diskriminirani tudi v drugih ozirih v tej državi. Imajo
               subvencije Evropske unije, imajo odškodnine za posledice ujm, kadar gre za sušo,
               točo, pozebo, itd. Tako mislimo, da država kar nekaj stori za kmečko prebivalstvo,
               kar seveda v Poslanski skupini DeSUS pozdravljamo in smo vedno tudi podpirali.</p>
               <p>Na drugi strani pa imamo seveda delavce, ki morajo vsak dan hoditi v službo, tam
               oddelati vsaj 8 ur, za kar prejemajo plačo, od katere so dolžni plačevati prispevke,
               niso deležni nikakršnih drugih pomoči s strani Republike Slovenije, niti s strani
               Evropske unije, kaj šele kakršnih olajšav pri davkih s strani davčne službe.</p>
               <p>Po predlogu, ki je pred nami, naj bi kmetje prejemali pokojnino tako kot delavci, ki
               imajo polno pokojninsko dobo in ki v pokojninsko blagajno prispevajo visoki znesek v
               primerjavi z ostalimi evropskimi državami celo imamo med najvišjimi prispevke po tej
               plati.</p>
               <p>Po naši oceni gre za izenačenje dveh kategorij državljanov, od katerih je ena
               pozitivno diskriminirana in deležna različnih daril s strani države, medtem ko je
               druga v izrazito deprivilegiranem položaju in prepuščena izrabljanju s strani
               delodajalcev in celo države na milost in na milost. Zato v Poslanski skupini DeSUS,
               kljub temu da smo stranka upokojencev Slovenije ne moremo podpreti takih pokojnin, ki
               niso prvenstveno rezultat vplačanih prispevkov, in zato tega izenačenja z delavci, ki
               morajo delati in plačevati 40 let za svojo pokojnino, pač ne moremo podpreti.</p>
               <p>Sliši se neverjetno, pa je res, da je dejansko vedno na slabšem tisti del naših
               državljanov, ki v pokojninsko blagajno plačujejo največ v korist seveda onih, ki
               prispevajo malo ali nič. Seveda bo tak sistem treba tako ali drugače popraviti
               znotraj predvidenih popravkov Zakona o pokojninskem in invalidskem zavarovanju.</p>
               <p>Kar pa zadeva predlagatelje, pa se ne bi nič čudil, če bi prišli s predlogom, da bi
               imeli vsi enako pokojnino, ali s predlogom, da bi imeli vsi enako plačo, pač po
               sistemu "politike enakih želodcev", s čimer se mi ne strinjamo. Prepričani smo, da
               naj pokojnina vedno bolj odraža vplačane prispevke in dolžino dela, nismo za
               pokojnine, ki so rezultat nekih dogovorov, političnih odločitev, ki nimajo z
               vplačanimi prispevki in dolgo delovno dobo nič skupnega. To je naše stališče, ki ga
               zagovarjamo, ne oziraje se na to, da bomo morda deležni kakšne kritike. Ne bo prvič,
               da smo takrat, ko smo imeli prav, pač to doživljali, pa bomo prenesli tudi sedaj.
               Lepa hvala.</p>
            </sp>
            <sp xml:id="SDZ5-Redna-06-2009-05-25.sp29">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Miran Györek. Izvolite.</p>
            </sp>
            <sp xml:id="SDZ5-Redna-06-2009-05-25.sp30">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovane kolegice in kolegi! V Slovenski
               nacionalni stranki podpiramo predlog za spremembo Zakona o pokojninskem in
               invalidskem zavarovanju.</p>
               <p>Spremembe glede višine in pogoje za kmečke pokojnine v primerjavi z ostalimi vrstami
               pokojnin so nujno potrebne. Predlagana sprememba bi vsaj do neke mere zagotovila
               večjo socialno varnost kmetov v okviru starostnega zavarovanja. Socialni položaj
               večine kmečkih upokojencev je skrajno kritičen in nepravičen. Tisti, ki prihajamo iz
               podeželskih regij, smo lahko priče nesprejemljivemu in za našo družbo sramotnemu
               odnosu do te kategorije upokojencev. Samo v Prekmurju, na primer, imamo, žal, nekaj
               tisoč kmečkih upokojencev, ki prejemajo sramotno nizke zneske iz naslova kmečkih
               starostnih pokojnin. Le-ti se gibljejo od 70, 120 do 150 evrov. Predlagani enotni
               zneski za vse upravičence za polno pokojninsko dobo bi vsaj delno olajšali socialni
               položaj kmečkih starostnikov in tudi njihovih družin.</p>
               <p>Tudi v SNS menimo, da predlagana sprememba zakona ne bo bistveno vplivala na
               povečanje drugih javnofinančnih sredstev, šlo naj bi namreč za cca 5 milijonov evrov,
               kar pa je relativno sprejemljiv znesek za tolikšno tovrstno ogroženo populacijo, še
               posebej, če upoštevamo nujnost obstoja kmetij in slovenskega podeželja nasploh. S
               sedaj že tradicionalno mačehovskim odnosom do kmečkega prebivalstva, kmečkih
               upokojencev in ne nazadnje tudi do same kmetijske, gospodarske, kmečke dejavnosti je
               nujno treba prenehati, ga spremeniti in ga postaviti na humane, socialno stabilne
               temelje. V Slovenski nacionalni stranki smo namreč zelo zaskrbljeni, ko vidimo, kako
               krivično različen je odnos države do kmečkih upokojencev, in nikakor ne sprejemamo
               dejstva, da se privilegira določene kategorije prebivalstva iz kakršnihkoli že
               razlogov.</p>
               <p>Tukaj mislimo v prvi vrsti na privilegije, ki jih uživa predvsem v Prekmurju in na
               Dolenjskem živeča in po mnenju nekaj ljubljanskih akademikov za Slovenijo
               nepogrešljiva multikulturna etnična skupina slovenskega prebivalstva. Takšno
               vsiljevanje multurkulturnosti in socializacije za Slovensko nacionalno stranko je
               nesprejemljivo. Poleg tega pa je tudi zelo drago. Zneski denarja, ki se trošijo v te
               namene, bi se lahko zelo hvaležno in tudi iz socialnega vidika koristno uporabili za
               izboljšanje socialnega položaja slovenskih kmetov. Skrajno žalostno je dejstvo, da ta
               država zanemarja slovenskega kmeta in kmečkega upokojenca, ki je celo življenje trdo
               garal na slovenski zemlji, na koncu pa je njegova kmečka starostna pokojnina ne znaša
               niti polovico zneska kakšne ciganske socialne pomoči. To stanje je treba nujno
               spremeniti, kajti za SNS je skrajno nesprejemljivo, da lahko privilegirani etnični
               sloj prebivalstva prejema za nedelo večje zneske socialnih pomoči kot pa kmečki
               upokojenec, ki je trdo garal celo življenje.</p>
               <p>Torej, zato predlagamo, da se Zakon o pokojninskem in invalidskem zavarovanju za
               kmečke upokojence ustrezno spremeni. Hvala.</p>
            </sp>
            <sp xml:id="SDZ5-Redna-06-2009-05-25.sp31">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Slovenske ljudske stranke bo predstavil gospod
               Gvido Kres. Izvolite.</p>
            </sp>
            <sp xml:id="SDZ5-Redna-06-2009-05-25.sp32">

               <speaker>GVIDO KRES:</speaker>

               <p>Hvala lepa. V Poslanski skupini Slovenske ljudske stranke pozdravljamo ta in vsak
               podoben predlog zakona, ki pomeni izboljšanje socialnega položaja tistih, ki dejansko
               živijo na pragu revščine in si sami ne morejo kaj dosti pomagati. Statistični urad
               Republike Slovenije sicer ugotavlja, da v zadnjem desetletju živi pod pragom revščine
               od 12 do 14% prebivalstva Slovenije. Če v dohodek ne bi šteli družinskih in socialnih
               prejemkov, bi bila stopnja tveganja revščine v Sloveniji 25%. V lanskem letu je prag
               revščine znašal 495 evrov. V predlogu zakona, ki ga imamo pred seboj, pa govorimo o
               tistih, ki prejemajo pokojnine v višini, daleč pod imenovanim pragom revščine.
               Govorimo o vsega skupaj 227,60 evrov pokojnine na mesec, da ne bo pomote. V svojem
               okolju poznam kar nekaj ostarelih in zgaranih državljanov Republike Slovenije, ki so
               si s svojim delom, bolje rečeno garanjem, bojda zaslužili celih 187,43 evrov
               pokojnine. Poslanska skupina Slovenske ljudske stranke je ministru za delo, družino
               in socialne zadeve postavila vprašanje prav s to tematiko, in kakorkoli že,
               ministrstvo poudarja plačevanje prispevkov za ožji ali širši obseg, s takšnimi
               pokojninami se enostavno ne da preživeti. V zvezi s takšnimi odgovori ministra, Vlade
               naj omenim le še to, da je absurdno, da kmet, ki je leta garal na svoji zemlji,
               preživljal sebe in svojo družino, in to v obdobju, ko so bile cene kmetijskih
               pridelkov izredno nizke, ko je bila tako imenovana obvezna oddaja, ko je bilo treba
               za preživetje garati dobesedno cele dneve in vse dni v letu, da ta kmet danes, ko je
               ostarel, dobi pokojnino nekaj evrov višjo, kot znaša državna pokojnina. Skrajno
               neprimerni so tudi argumenti, ki to dejstvo opravičujejo s tem, da imajo ti
               prejemniki pokojnin še drugo premoženje. Vsak, kdor logično razmišlja, ve, da je pri
               le-teh, ki so imeli majhne dohodke, zelo majhna verjetnost, da so si ustvarili veliko
               premoženje. Če imajo njivo ali dve, je ne morejo več obdelovati, pa je tudi vsem
               jasno, da od tega nimajo nobene koristi. Mladih prevzemnikov oziroma mladih, ki bi
               ostajali doma na kmetiji, pa je iz leta v leto manj.</p>
               <p>Poslanci Slovenske ljudske stranke se zaskrbljeno sprašujemo, kako se ljudje s
               takšnimi pokojninami prebijajo skozi mesec. In bog ne daj, da zbolijo, da potrebujejo
               kakšne preglede, ki se danes vsi lepo po vrsti plačujejo. Že res, da so skromni in da
               znajo potrpeti, pa vendar - zaslužijo si dostojno, človeka vredno, preživljanje
               starosti. Zaslužijo si toliko, da bodo sposobni sami poskrbeti zase, ne pa da so
               danes na stara leta odvisni od drugih. To je namreč za človeka, ki je vse življenje
               trdo delal, da je poskrbel zase in svojo družino, skrajno ponižujoče.</p>
               <p>Poslanska skupina Slovenske ljudske stranke predlaga vsem, ki premoremo toliko
               sočutja in zdrave pameti, da ta zakon podpremo in hkrati predlagamo Vladi Republike
               Slovenije, da se čim prej resno loti reševanja te problematike.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-25.sp33">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Izvolite.</p>
            </sp>
            <sp xml:id="SDZ5-Redna-06-2009-05-25.sp34">

               <speaker>MAG. BORUT SAJOVIC:</speaker>

               <p>Hvala lepa, še enkrat za besedo. Pozdrav predstavnicama ministrstva. Pred nami je
               zanimiv zakon, predvsem pa so bile že zanimive razprave, vendar pri pokojninah in pa
               pri tem zakonu je vedno potrebno imeti v mislih neka osnova izhodišča in stališča, za
               kaj pri pokojninah gre.</p>
               <p>Zagotovo pri pokojninah gre na eni strani, da so rezultat preteklega dela in pa
               preteklih vlaganj. Če pa govorimo o tem, da sredstva določene kategorije prebivalstva
               za preživetje niso zadostna, pa moramo to v državi reševati z drugimi transferji, ne
               pa s pokojninami.</p>
               <p>Moram povedati, da področje podeželja in pa kmetijstva dobro poznam. Že od mladih nog
               tudi kmetujem, 22 let sem si kruh služil na terenu prav v stiku s kmečkim
               prebivalstvom in zadeve, kot ste se jih lotili danes, populistično in pa pavšalno,
               nikakor ne grejo skozi. To ni primi in pa potegni kar tako, da bi bilo všeč.
               Pokojninski sistem je enotni zahteven sistem, zato enega ali pa dva zidaka iz tega
               zidu ne moreš potegniti ven, da se zid ne bi zrušil.</p>
               <p>V Poslanski skupini Liberalne demokracije Slovenije predloga zakona ne bomo podprli,
               saj bi bil v tem času tak poseg v tako kompleksen in problematičen pokojninski sistem
               povsem neodgovoren tudi z vidika vzdržnosti pokojninskega sistema, se pa zagotovo
               strinjamo, da so nekatere pokojnine, ki jih dobivajo - starostne, kmečke zagotovo
               premajhne. Vendar obenem, ko govorimo o tem, kako lahko kategoriji, ki si je s svojim
               delom to pokojnino zagotovo zaslužila, kako te prejemke povečati, se pa moramo v isti
               sapi in pa v istem trenutku pogovarjati o tem, kako iz tega segmenta zagotoviti večja
               in stabilnejša vplačila, na podlagi katerih bodo rezultirale pokojnine.</p>
               <p>Najbrž vam je znano, da je bila napovedana pokojninska reforma, da je ustanovljena
               tudi projektna skupina, ki je zadolžena za analizo in pa predlog sistemskih rešitev,
               kajti če te rešitve ne bodo celovite, pretehtane in premišljene, potem nas zagotovo
               čaka neljubi scenarij. Zaradi povečevanja starejše populacije so namreč prognoze za
               bodočnost zelo pesimistične, kajti verjetno bodo že čez 15 let tisti, ki danes
               zaslužijo okrog 898 evrov, dobili komaj 500 evrov pokojnine. Tisti, ki pa imajo
               minimalno plačo, in teh je v Sloveniji veliko število, pa nekaj čez 300 evrov. Obe
               številki ne pomenita dostojnega življenja, saj sta že danes na pragu ali pa celo pod
               pragom revščine. Razkorak med tistimi, ki delajo, in tistimi, ki prejemajo pokojnino,
               je iz leta v leto večji. V Sloveniji imamo danes slabih 900.000 zaposlenih in preko
               550.000 upokojencev, ali povedano drugače, danes je upokojen že vsak četrti Slovenec,
               kar pomeni, da za enega upokojenca dela samo še 1,69 zaposlenega. Za primerjavo, še
               pred 25 leti so za enega upokojenca delali 3 zaposleni, kar pomeni, da se je do danes
               razmerje praktično prepolovilo. Na mestu so opozorila strokovnjakov in ekonomistov,
               da bo tam nekje okrog leta med 2030 in 2035, ko se bo razmerje še dodatno porušilo in
               bo za enega upokojenca delal en zaposleni. Zato je po našem mnenju nujna reforma
               pokojninskega sistema in nikakor ne nepremišljeni posegi v že tako problematičen in
               finančno občutljiv pokojninski sistem.</p>
               <p>Eno bistvenih vprašanj, ki bo verjetno del pokojninske reforme, je zvišanje starostne
               meje za upokojitev. Gre za občutljivo vprašanje, a s tem se je že soočila in našla
               tudi rešitve večina evropskih držav in temu ustrezno tudi ukrepala. Kot že rečeno,
               ustanovljena je bila delovna skupina, katere naloga je priprava rešitve, ki bodo
               zagotavljale naslednje cilje: na eni strani zagotovo dostojne pokojnine tudi
               prihodnjim generacijam, dolgoročno vzdržnost pokojninskega sistema in dvig dejanske
               upokojitvene starosti, ki pa ga je mogoče doseči z več ukrepi. Nihče ne govori o
               dvigu starostne meje, je pa na tem področju več ukrepov, s katerimi se da doseči
               omenjen dvig, na primer, tudi s sistemi bonusov in malusov, ki prepuščajo
               posamezniku, da se sam odloči, kdaj in kako se bo upokojil. V Poslanskem klubu
               Liberalne demokracije Slovenije se, kar se tiče dviga, bolj zavzemamo za bonuse,
               recimo da se za podaljšanje delovne dobe stimulirata delavec in tudi delodajalec. Na
               primer, ko delavec enkrat doseže polno delovno dobo, ne plačuje več prispevkov v
               pokojninsko blagajno, saj že s tem, ko še naprej dela, to blagajno razbremeni, saj za
               čas dela ne prejema obenem tudi pokojnine in kot tak zagotovo postane zelo zanimiv za
               delodajalca, ki se mu stroški dela bistveno znižajo. Poleg tega pa je zelo
               problematično, ker se preko ZPIZ-a, poleg dejanske pokojnine, to je pokojnine kot
               lastnina glede na vplačane prispevke, prilivajo pokojnine kot socialni transfer, ki
               resnici na ljubo ne spadajo tja. Pričakujemo torej, da bo to tudi eno izmed vprašanj,
               s katerimi se bo ne samo ukvarjala, ampak bo delovna skupina prinesla tudi ustrezne
               rešitve. Pri različnih posameznih kategorijah zavarovancev pa se vedno pojavljajo
               tudi čustvene razprave, enkrat so na tapeti vdovske pokojnine, drugič kmečke, tretjič
               pokojnine vojaških upokojencev, bistveno je, da postavimo trden sistem, ki bo
               garancija za to, da se na pokojnino se računa v tistem delu, kjer stojijo zadaj v
               času delovne dobe plačani prispevki. Izreden pomen določenih kategorij prebivalstva
               za obnovo, izgradnjo družbe, za ureditev poseljenosti, za pridelavo zdrave, varne
               hrane in še kaj, kar je zagotovo dodatna vrednost in pa dodana vrednost kmečkega in
               pa podeželskega prebivalstva, pa je seveda treba, podarjamo v Poslanskem klubu
               Liberalnega demokracije Slovenije, urediti, vendar na drug način in pa na drugem
               mestu. Hvala lepa.</p>
            </sp>
            <sp xml:id="SDZ5-Redna-06-2009-05-25.sp35">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavila dr. Andrej
               Črnak Meglič. Izvolite.</p>
            </sp>
            <sp xml:id="SDZ5-Redna-06-2009-05-25.sp36">

               <speaker>DR. ANDREJA ČRNAK MEGLIČ:</speaker>

               <p>Spoštovani gospod podpredsednik, državna sekretarka s sodelavko! Drage kolegice in
               kolegi!</p>
               <p>Poslanec Državnega zbora Robert Hrovat je Državnemu zboru predložil zakon o spremembi
               zakona o pokojninskem in invalidskem zavarovanju. S spremembami le-tega predlaga, da
               bi se starostna oziroma družinska pokojnina, odmerjena po zakonu o starostnem
               zavarovanju kmetov, ki danes znaša 50% najnižje pokojnine za polno pokojninsko dobo,
               povečala na 100% tega zneska, torej da bi se podvojila in izenačila z višino najnižje
               pokojnine za polno pokojninsko dobo, ki jo prejemajo kmetje oziroma delavci, ki
               delajo 35 let in so za te namene vplačevali tudi vplačila.</p>
               <p>Sprememba zakona izhaja iz predpostavke, da je višina kmečke pokojnine absolutno
               premajhna v primerjavi z ostalimi kategorijami upravičencev do pokojnine. Starostno
               zavarovanih kmetov je bilo uvedeno leta 1972 kot poseben sistem zavarovanja. Že od
               vsega začetka tega zavarovanja je bilo zanj značilno, da ni temeljilo na
               samofinanciranju, pač pa na veliki stopnji solidarnosti širše družbe, ki je
               sodelovala pri pokrivanju izdatkov zavarovanja, recimo kmetje so vplačevali le 30%,
               delavci pa 70% za te namene. Prispevki so bili odmerjeni na kmetijo, kar pomeni, da
               se je doba lahko priznala ne le nosilcu kmetije, pač pa tudi zakoncu, pa tudi članom
               kmečkega gospodarstva, čeprav je bilo, tako kot je bilo že omenjeno, bilo vplačilo
               samo enkratno. To se pravi, se je vplačeval samo en znesek na kmetijo. Minimalni
               pogoj vplačevanja je bil ob doseganju pogojev pet let zavarovalne dobe, višina pa se
               je odmerila vsem zavarovancem enotno. Po letu 1984 so bili v sistem enotnega
               zavarovanja vključeni ne le delavci, pač pa tudi vsi kmetje. Veljavni pokojninski
               sistem določa, da mora imeti vsak zavarovanec najmanj 15 let delovne dobe in doseči
               starost 65 let, moški, in 63 let, ženska, za kar jim pripada najnižja pokojnina v
               višini 35% najnižje pokojninske osnove, ne glede na višino vplačanih prispevkov.
               Oseba, ki je delala ali pa je bila kmečki zavarovanec in ima danes pokojnino, je
               morala plačevati najmanj 15 let tudi prispevke. To pa jim danes daje pravico, ki je
               za 40,17 evrov nižja od pokojnine, ki pripada kmetom po starostnem zavarovanih
               kmetov, ki so lahko dobili pokojnino zgolj za pet let vplačevanja.</p>
               <p>Pokojninsko in invalidsko zavarovanje je predvsem zavarovanje. Na njem slonijo
               pravice, ki so pogojene z vplačanimi prispevki. Tega sistema ne smemo mešati s
               sistemom socialnih pomoči, ki seveda upošteva realne življenjske razmere posameznika
               in pa družbeno dogovorjeno minimalno raven socialne varnosti. Četudi je tudi v
               pokojninski sistem vpleten velik del solidarnosti, se je vendarle treba zavedati, da
               je temelj sistema vendarle zavarovanje. Če bi pokojnine kmetov, ki so pokojnino
               dosegli na podlagi zakona o starostnem zavarovanjem kmetov, povečali na raven
               najnižje pokojnine za polno pokojninsko dobo, bi povzročili neenakopravnost med
               zavarovanci po tem zakonu ter delavci, pa tudi kmeti, ki so zavarovani po zakonu o
               invalidskem in pokojninskem zavarovanju. Neenakopravnost bi se kazala tako v času
               trajanja zavarovanja kot v višini plačanih prispevkov. S spremembo bi posegli v
               sistemsko ureditev pokojninskega in invalidskega zavarovanja, kar bi nedvomno
               vplivalo na zahteve po spremembah pokojnin drugih upravičencev, zlasti tistih,
               katerih pokojnine se zelo nizke.</p>
               <p>Naj ponovno spomnimo, da stoji država pred izzivi za prenovo celotnega pokojninskega
               sistema, zato sprememba ene pravice ob neupoštevanju posledic za celotni sistem
               vsekakor ni primerna. To je razlog, da predlaganega zakona v poslanski skupini SD ne
               bomo podprli.</p>
            </sp>
            <sp xml:id="SDZ5-Redna-06-2009-05-25.sp37">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               mag. Štefan Tisel. Izvolite.</p>
            </sp>
            <sp xml:id="SDZ5-Redna-06-2009-05-25.sp38">

               <speaker>MAG. ŠTEFAN TISEL:</speaker>

               <p>Hvala za besedo. Še enkrat, lep pozdrav vsem prisotnim.</p>
               <p>Slovenski narod izhaja pretežno iz kmečkega prebivalstva. In ravno kmetje so dolga
               stoletja vzdrževali poseljenost ozemlja in ohranili slovenski jezik. Iz kmečkega rodu
               so številni velikani iz slovenske zgodovine, kot so Primož Trubar, France Prešeren,
               Anton Martin Slomšek. Po drugi svetovni vojni so bili kmetje zelo zapostavljeni,
               tretirani so bili kot kulaki. Povojna oblast jim je omejila zemljiški maksimum na 10
               hektarjev, izvajala se je obvezna oddaja, kar pomeni, da so kmetje bili obvezni
               oddati določene količine pridelkov, tudi če za sebe niso imeli. Poleg tega so mlade
               ljudi s kmetov na silo vodili, da ne rečem gonili, v tovarne. Delavski razred je imel
               vse pravice in v imenu partije tudi vso oblast. Zdravstveno zavarovanje je bilo za
               kmečko prebivalstvo drugačno kot za delavce, se pravi, veliko slabše. Pokojninskega
               zavarovanje pa kmetje sploh niso imeli. Zaradi praznjenja kmetij mladih naslednikov
               ni bilo, zato so ostareli kmetje ostali v nezavidljivem socialnem položaju: bolni,
               nemočni, revni. Zakon o starostnem zavarovanju kmetov je v letu 1972 prinesel vsaj
               malo olajšave. Šlo je za solidarnostni ukrep, ker do takrat kmetje niso vplačevali v
               blagajno pokojninskega zavarovanja, saj to ni bilo urejeno. Seveda je bila ta kmečka
               pokojnina bolj miloščina. Postopoma se je v naslednjih letih pokojninsko zavarovanje
               kmetov izboljševalo, začeli so tudi vplačevati v pokojninsko blagajno, sistem
               zavarovanja pa se je začel izenačevati šele leta 1984 in bil izenačen z delavskim
               leta 1990. Po letu 1972 so ostareli kmetje prejemali dve obliki kmečkih pokojnin, in
               sicer starostno kmečko pokojnino in pokojnino kmeta borca. Ta je bila seveda občutno
               višja. Danes znaša kmečka, kot smo slišali, 227 evrov, borčevska pa 455, se pravi,
               dvakrat toliko kot starostna kmečka. Prvo prejemata - podatki so iz januarja 2009 -
               še 2.302 kmeta, verjetno jih je zdaj že manj, ker umirajo, borčevsko pa 281.</p>
               <p>Iz povedanega ugotovimo, da obstaja še zelo majhna skupina kmečkih ljudi, dobrih
               2.000, ki so prestali vse povojne težave izgradnje države in zapostavljanje kmečkega
               stanu in danes živijo v bednem socialnem položaju. Prav bi bilo, da tej skupini ljudi
               vendarle namenimo človeka dostojno življenje vsaj v zadnjih dneh življenja, ki ga
               nimajo več veliko pred sabo. Vem, da bo ugovor, kot smo že danes slišali, da niso
               vplačevali v pokojninsko blagajno. To sem nekoč omenil svojemu pokojnemu očetu, umrl
               je že leta 1988 in je bil kmečki upokojenec pod temi pogoji starostnega zavarovanja
               kmetov. Pa mi je odgovoril: "Delavci so imeli vse urejeno, službo, plačo, stanovanje
               ter zdravstveno in pokojninsko zavarovanje. Kmetje pa smo plačevali davke,
               pridelovali smo poceni hrano, ki smo jo bili prisiljeni prodajati po določeni ceni.
               Kaj je potem pravilno?" Seveda sem umolknil, kajti imel je še kako prav. No, in danes
               lahko tej majhni skupini socialno ogroženih ljudi, ki jih je vedno manj, z
               odločitvijo, da sprejmemo spremembo Zakona o pokojninskem in invalidskem zavarovanju,
               polepšamo preostale dneve življenja vsaj z minimalno pokojnino oziroma da starostno
               kmečko pokojnino izenačimo z borčevsko.</p>
               <p>Zato bo Poslanska skupina Slovenske demokratske stranke podprla predlog poslanca,
               gospoda Roberta Hrovata, da se najnižja starostna kmečka pokojnina poviša. Hvala
               lepa.</p>
            </sp>
            <sp xml:id="SDZ5-Redna-06-2009-05-25.sp39">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Zares bo predstavila Cvetka Zalokar Oražem.
               Prosim.</p>
            </sp>
            <sp xml:id="SDZ5-Redna-06-2009-05-25.sp40">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod podpredsednik. Spoštovani kolegi in kolegice!</p>
               <p>Kolega Robert Hrovat je v parlamentarno proceduro vložil novelo Zakona o pokojninskem
               in invalidskem zavarovanju, s katero je opozoril na, po njegovem mnenju, neustrezno
               ureditev kmečkih pokojnin, ki naj bi bile premajhne v primerjavi z ostalimi
               kategorijami pokojnin, ki jih prejemajo ostali upokojenci. Predlog naj bi omogočal
               bolj dostojno življenje za prejemnike pokojnin po Zakonu o starostnem zavarovanju
               kmetov, saj naj bi jim bila s sprejetjem tega zakona zagotovljena večja socialna
               varnost. S predlogom zakona predlagatelj izenačuje položaj vseh kmečkih upokojencev.
               Starostna oziroma družinska pokojnina, odmerjena po Zakonu o starostnem zavarovanju
               kmetov, naj bi se odmerila v višjem znesku, v višini najnižje pokojnine za polno
               pokojninsko dobo, veljavne v zadnjem mesecu. Gre za 455 evrov. Znesek nedvoumno ni
               previsok, pa vendar je ob tem predlogu potrebno povedati nekaj dejstev, na katera je
               predlagatelj očitno pozabil. Zavarovanje kmetov za starost je bilo prvič uvedeno z
               Zakonom o starostnem zavarovanju kmetov šele v letu 1972 zaradi učinkovitejšega
               reševanja zaostrenih socialnih razmer na vasi. Zavarovanje ni bilo vključeno v sistem
               pokojninskega in invalidskega zavarovanja. Starostno zavarovanje je predvidevalo
               vključitev v zavarovanje za vse kmete, ki jim je kmetijska dejavnost edini oziroma
               glavni poklic, vendar je bilo že ob njegovem sprejetju jasno, da vključitev kmetov v
               enotni sistem pokojninskega in invalidskega zavarovanja, kar je bil osnovni namen, ne
               pomeni izenačitve pravic kmetov z osebami, ki so vključene v obvezno pokojninsko in
               invalidsko zavarovanje. Kot je v svojem mnenju zapisala Vlada, je temeljna značilnost
               starostnega zavarovanja kmetov posebna vrsta solidarnosti, ki presega krog
               zavarovancev in upravičencev po Zakonu o starostnem zavarovanju kmetov. Obseg
               financiranja tega zavarovanja bil določen solidarnostno širše družbene skupnosti,
               načelo solidarnosti pa je bilo uresničeno preko solidarnosti samih kmetov in širše
               družbe, saj je slednja sodelovala pri delnem pokrivanju izdatkov zavarovanja. Leta
               1976 se je razmerje solidarnostne udeležbe prevesilo na stran delavcev, saj je bilo
               financiranje izdatkov v korist delavcev v razmerju 70% napram 30%. Na podlagi tega
               zakona so imeli kmetje odmerjene prispevke na kmetijo in ne na posameznika, doba pa
               se je lahko priznala tudi članom kmečkega gospodarstva. Glede na to, da se
               predlagatelj sklicuje na neenakost med kmeti in kmeti borci NOB, je treba povedati,
               da je bila osnovna pravica iz starostnega zavarovanja kmetov pravica do starostne
               pokojnine. Borci pa so bili ob upoštevanju pogojev upravičeni do varstvenega dodatka,
               ob vedenju, da zavarovanje ne temelji na samofinanciranju, temveč na načelu
               solidarnostne udeležbe družbe. Leta 1984 je bilo z zakonom urejeno pokojninsko in
               invalidsko zavarovanje kmetov, s katerimi so bili kmetje prvič vključeni v enoten
               sistem pokojninskega in invalidskega zavarovanja bodisi kot posamezniki, ki so se
               lahko zavarovali za ožji pravic, ali kot združeni kmetje z možnostjo zavarovanja za
               različne obsege pravic. Do leta 1990 je bila mogoča upokojitev kmeta glede na status,
               ki ga je imel ob upokojitvi, od tega leta pa je moral kmet vzpostaviti tudi minimalno
               15 let zavarovanja. Novi zakon je določal, da morajo kmetje, katerih katastrski
               dohodek za zavarovanega člana je enak višini minimalne plače, obvezno zavarovati, za
               vse ostalo, pa velja načelo prostovoljnosti. To pomeni, da si posameznik sam določi
               osnovo za plačilo prispevkov, od katerih je posledično odvisna tudi višina pokojnine
               oziroma obseg pravic, trenutno veljavni pokojninski sistem za kmete določa, da je
               treba za pridobitev pravice do starostne pokojnine izpolniti določene pogoje:
               minimalno 15 let zavarovalne dobe in 65 let za moške oziroma 63 za ženske. Država pa
               skladno s predpisi vsem zavarovancem, ne glede na višino vplačanih prispevkov,
               zagotavlja najnižjo pokojnino v višini 35% najnižje pokojninske osnove. To je
               trenutno 187 evrov. Prejemniki pokojnin po zakonu o starostnem zavarovanju kmetov pa
               prejemajo pokojnino v enotni višini 227 evrov. Z dvigom pokojnin po zakonu o
               starostnem zavarovanju kmetov na višino 455 evrov, kot jih predlaga gospod Hrovat, bi
               le-te presegle odmero pokojnin osebam, ki imajo več kot 35 let delovne pokojninske
               dobe v splošnem pokojninskem sistemu. V Poslanski skupini Zares se zato strinjamo s
               stališčem Vlade, da bi sprejem tega zakona grobo posegel v sistemsko ureditev
               pokojninskega in invalidskega zavarovanja. Celoten sistem tega zavarovanja namreč
               temelji na medgeneracijskem sporazumu, načelih solidarnosti in vzajemnosti in zato bi
               kakršnakoli rušitev temeljnih razmerij med posameznimi pravicami bila predvsem v tem
               obdobju neodgovorno dejanje in ravnanje.</p>
               <p>Zato v Poslanski skupini Zares predloga zakona ne moremo podpreti.</p>
            </sp>
            <sp xml:id="SDZ5-Redna-06-2009-05-25.sp41">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev. V okviru splošne razprave, gospod Hrovat, izvolite kot
               predlagatelj.</p>
            </sp>
            <sp xml:id="SDZ5-Redna-06-2009-05-25.sp42">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Po teh stališčih poslanskih skupin je
               prav, da nekatere stvari kljub vsemu nekoliko bolje pojasnimo. Razvila se je zanimiva
               razprava, ko se tisto, kar je ključno na nek način spregleda. Z nekaterimi
               argumentacijami nekaterih predstavnikov poslanskih skupin bi se celo strinjal. Tudi
               obrazložitev Vlade, ki jo je zapisala, da je temeljna značilnost starostnega
               zavarovanja kmetov posebna vrsta solidarnosti. S tem se absolutno strinjam. To je
               čisto res.</p>
               <p>Seveda pa Vlada v svojem mnenju zapiše tudi to, da temeljna razmerja med posameznimi
               pravicami imajo v tako obširnih sistemih izredno velik pomen in sprememba ene pravice
               utemeljeno povzroči plaz sprememb zahtevkov drugih upravičencev, ki prejemajo pravice
               iz pokojninske blagajne. Tudi s tem bi se strinjal. Ampak kaj iz tega izhaja? Kdo je
               pravzaprav sprožil plaz, da se o teh stvareh pogovarjamo? Spomnite se, mogoče mesec
               nazaj smo obravnavali zakon o pravicah iz pokojninskega in invalidskega zavarovanja
               bivših vojaških uslužbencev. Takrat se o teh stvareh nismo sploh pogovarjali.
               Argumentirano je bilo, da je to treba urediti, in smo uredili. Predlagatelji ste bili
               iz vrst koalicije, ne Vlade. Sredstva, če želimo biti solidarni, potem se sredstva
               najdejo, vedno se poiščejo. In se mi zdi na nek način nekoliko sprenevedajoče, da
               danes na tak način govorimo o kmetih, o ljudeh ali o populaciji, ki je ogromno
               prispevala ali pa pripomogla k obstoju kmetij, pridelovanju zdrave hrane, ostalim
               vitalnih stvarem, ki so po mojem mnenju izredno velikega pomena za Slovenijo.
               Poglejte, gre za spremembo le enega člena, le enega člena, ki bo kmetom omogočil bolj
               dostojno življenje in zagotovil večjo socialno varnost. Kot sem prej rekel, glede na
               njihovo pomembno vlogo v preteklosti, tudi sedaj in verjamem tudi v prihodnosti si to
               vsekakor zaslužijo. Gre za solidarnost in nič drugega. Poglejte, to so ljudje, ki ne
               prejemajo nikakršnih socialnih dodatkov. Nikakršnih. Postrežnina ob primeru bolezni,
               nihče se o tem ne sprašuje danes tukaj. Ampak to je izredno pomembno. Človek, v
               glavnem so to starejši ljudje, zboli in ni upravičen do postrežnine. Tudi regres, o
               katerem tako na veliko govorimo vedno in povsod ali pa vsaj v tem Državnem zboru,
               kako je to pomembno za upokojence. Tudi tega ti ljudje, ki uživajo te pokojnine, ne
               dobijo. Poglejte, govorimo o 2000 upravičencih, nekaj več kot 2000 upravičencih in
               nič več. Temu lahko rečemo, da so to ljudje, ki so na nek način ogroženi in jih je
               vse manj in manj. Ljudje umirajo, ker so to starejši ljudje. Zakaj jim ne nakažemo to
               solidarnost in jim na nek način pomagamo? Neenakost, o kateri se je toliko govorilo.
               Sam menim, da je neenakost to, da ima kmet - borec, še enkrat več, kot kmet, ki ni
               bil borec med drugo svetovno vojno. Meni se to zdi nesprejemljivo. Oba sta opravljala
               enako delo, in je prav, da sta za enako delo tudi enako nagrajena. Tukaj je
               neenakopravnost.</p>
               <p>Dejstvo je, da smo v preteklem mandatu 2004 do 2008, moram reči tukaj zelo
               eksplicitno tudi z veliko pomočjo stranke DeSUS, kar nekaj zadev uredili in
               spremenili, kar se tiče upokojencev. Tako nam ne morete očitati, da se gremo
               populizem, da vlagamo zakone, ki so populistični, ki so pravzaprav neuresničljivi,
               itd. Kot sem že rekel, s pomočjo DeSUS-a, to je potrebno jasno in glasno povedati,
               pokojnine se usklajujejo dvakrat letno od prejšnjega mandata naprej, torej z rastjo
               plač, odpravili smo premoženjski cenzus za pravice do dela vdovske pokojnine, povečal
               se je tako imenovani regres za upokojence, 2008 leta je bil sprejet Zakon o
               varstvenem dodatku k pokojninam, povečal se je za 9%, sprejet je bil zakon o
               enkratnem pokojninskem dodatku. Vse to je bilo storjeno v prejšnjem mandatu. Zaradi
               tega ne sprejemam te logike, ki nam je očitajo nekateri, da smo sedaj pa najbolj
               pametni in sedaj šele predlagamo, kar bi lahko to storili že prej. Poglejte, gre za
               nadaljevanje neke kontinuitete in škoda je, res je škoda, da so se volivke in volivci
               odločili za tako spremembo, kot so se.</p>
               <p>Že prej sem ob obrazložitvi stališča kot predlagatelj povedal, da so bili zelo močni
               kriki o revščini pred volitvami, zelo močni. Tiste nerealne govorice o dvigu
               pokojnin, o tem sploh nima smisla izgubljati besed, ampak ljudje so to prijeli,
               verjemite, da so prijeli. Govorilo se je, koliko novih domov za ostarele se bo
               zgradilo, ko boste prevzeli oblast. Vse te obljube so ljudje nagradili s tem, da so
               vam zaupali vodenje države.</p>
               <p>Jaz verjamem, da je težko poslušati, ko ti nekdo očita nekaj, kar je bilo slišano
               pred volitvami, pa je sedaj zelo težko udejanjiti. Ampak dejstvo je, da smo mi to
               nameravali v vsakem primeru izpeljati. Ta zakon je bil pravzaprav pripravljen na
               koncu prejšnjega mandata in bi ga takoj vložili. Sedaj sem ga vložil, ker druge
               možnosti nimamo. Pričakujemo, da boste solidarni do ljudi, ki so garali celo
               življenje. Samo za to gre. Tukaj nima smisla razpravljati o tem, ali so vplačevali,
               koliko se je vplačevalo v pokojninsko blagajno ali se ni. Govoriti je treba o ljudeh,
               ki jih je samo okoli 2 tisoč. In nič več. Hvala lepa.</p>
            </sp>
            <sp xml:id="SDZ5-Redna-06-2009-05-25.sp43">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Franc Žnidaršič. Izvolite.</p>
            </sp>
            <sp xml:id="SDZ5-Redna-06-2009-05-25.sp44">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Kolegice in kolegi! Resnično je do leta 1972 bilo
               vprašanje uveljavljanja starostne pokojnine za kmete popolnoma nerešeno. Takrat je
               prišlo do prvega tovrstnega zavarovanja. Sistem se je izboljšal leta 1984, ko je
               prišlo do možnosti različnih stopenj zavarovanja kmetov. S pokojninsko reformo je
               bila uveljavljena tako imenovana nacionalna oziroma državna pokojnina predvsem za
               tisto generacijo kmetov, ki tiste možnosti pokojninskega in invalidskega zavarovanja
               v preteklem obdobju bivše Jugoslavije niso imeli. Pri tem je treba povedati, da je
               bil takrat uveden na začetku enoten prispevek za vse v absolutnem znesku, hkrati je
               pokrival tudi zdravstveno zavarovanje, ne samo pokojninskega, in je predstavljal manj
               kot 10% vseh potrebnih prispevkov za enake pravice, kot so jih morali plačevati
               delavci v obe blagajni. To je treba poudariti, da ne bi v zraku ostalo zmotno
               prepričanje, da se po letu 1972 ni poskušalo na tak ali drugačen način pomagati
               kmečkemu prebivalstvu. Čeprav je ta stvar bila reševana razmeroma počasi in postopno,
               je vendarle bilo veliko storjenega. V tem smislu mi ves čas podpiramo to stvar. Moram
               reči, da je pa težava v tem, da imamo ob predlogu, ki je pred nami, problem te vrste,
               da bi več 10.000 delavcev za več kot 15 let delovne dobe imelo manjšo pokojnino, če
               tudi njih ne vključimo v ta model izenačevanja prejemka za polno delovno dobo
               najnižje pokojnine. To pa izkrivlja potem finančne posledice in stvari tako daleč, da
               bi se nazadnje izkazalo, da je pravzaprav nesmisel, da sploh delaš, če ne želiš
               pristati na najnižji pokojnini; nehaš delati, počakaš tista leta in pokojnina je
               tukaj. To preprosto ne gre, to je zavajanje javnosti, to je lažen pogled na
               solidarnost, ki jo mi vedno podpiramo. Državna pokojnina je dejansko odraz popolne
               solidarnosti in moram reči, da je ta pokojnina bila vpeljana v sistem na predlog in
               zahtevo Slovenske ljudske stranke, ki ima za to zasluge. Ta predlog sedaj pa je
               dejansko uperjen proti Slovenski ljudski stranki, kajti SDS ponuja v času krize več,
               kot pa je Slovenska ljudska stranka zahtevala v času relativne blaginje za svoje
               kmete. Tako je to prefinjena igra za glasove, za volivce in je daleč stran od prave
               solidarnosti, do katere so svoj pravi obraz gospodje pokazali z zakonom o
               usklajevanju socialnih transferjev, ko so zamrznili sedem pravic upokojencev, kasneje
               je bil saniran samo varstveni dodatek, vse drugo je še sedaj zamrznjeno. Takrat so v
               enem letu, leta 2007, plačali upokojenci kar 10 in pol milijona evrov iz tega naslova
               in plačujejo še naprej. Tudi letos januarja oziroma v začetku februarja so ponovno
               plačali veliko ceho, ker vse te pravice niso bile usklajene, ker je inflacija padla,
               usklajevanje pa je vezano na rast življenjskih stroškov, kar je daleč od
               solidarnosti, še manj daleč od solidarnosti v času finančne in gospodarske krize,
               kjer najkrajše vlečejo tisti, ki imajo najmanjše prejemke in najtežje živijo. Seveda
               je lepo slišati, kako je slovenski kmet garal vse življenje. Priznamo in spoštujemo.
               Ampak tudi delavci garajo vse življenje, pa imajo nižjo pokojnino od te, ki je tukaj
               napovedana, za polno delovno dobo, če bi ne bilo možnosti, da za polno delovno dobo
               uveljavijo najnižjo pokojnino, kot je predpisana. Izračun bi bil nižji za enako
               garanje. Je pa še nekaj, delavci, ki stanujejo po blokovskih naseljih, nimajo njive,
               kjer bi si pridelali solato. In v svojem delovnem obdobju niso imeli možnosti
               ustvariti nekega premoženja, ki pa so ga realizirali mnogi kmetje s svojim trdim
               delom skozi desetletja. In to premoženje nekomu pustijo in iz tega premoženja je
               mogoče tudi še kakšno reč dobiti na stara leta od dedičev. In prav je tako, da to
               tudi dobijo. Zaradi tega je nemogoče vse vključiti v sistem solidarnosti s strani
               države. Poznam nekaj primerov kmetov, ki imajo velike grunte, kot se temu reče, pa
               živijo v revščini, dediči pa čakajo, kdaj bodo pomrli, da dedujejo. Jaz sem predlagal
               eni gospe, naj proda kmetijo, pa bo lahko do smrti živela v domu, kjer bo zanjo
               preskrbljeno in bo v nedeljo lahko poklicala taksi, da jo pelje k maši. In ne boste
               verjeli, na nek podoben način je uresničila to moje priporočilo in na ta način rešila
               svoj problem, ker nima svoje pokojnine in je bila v materialni stiski. Pri vsej
               zadevi je treba povedati še nekaj. Bil je omenjen DPP, dodatek za pomoč in postrežbo.
               Mi smo v prejšnji koaliciji v tej hiši na Tomšičevi uskladili dogovor, da bomo
               priznali tudi kmečkim zavarovancem dodatek za pomoč in postrežbo. Moram reči, da gre
               tukaj velika zasluga gospodu Stanetu Brenčiču, ki je to idejo sprožil, mi smo jo
               takoj podprli in dogovor je bil, da bomo to tudi uresničili. To je v okviru spremembe
               zakona, ki je reševal vprašanje pokojnin upokojencev iz drugih republik. Takrat smo
               za tiste priznali dodatek za pomoč in postrežbo in pa pravico do letnega dodatka.
               Takrat je bil dogovor in ne vem, zakaj potem do tega ni prišlo. Prav gotovo gospod
               Brenčič in Slovenska ljudska stranka nista odstopila od tega dogovora, mi tudi ne,
               ampak preko Vlade potem ta sprememba ni prišla in najbrž imajo gospodje iz SDS kakšen
               pameten odgovor na to vprašanje, zakaj se takrat dogovor, ki je bil dosežen na
               ministrski ravni in v parlamentu med koalicijskimi strankami ni tudi uresničil.</p>
               <p>Gledano v celoti, mislim, da je res, da so kmečki zavarovanci in upokojenci v
               težavah, ker imajo nizke pokojnine, ampak če jim hočemo pomagati, se dogovorimo, da
               bomo znotraj socialnih transferjev dodali nekaj, da bodo lažje živeli. Mi bomo takšne
               predloge podprli, podprli bomo tudi to, kar pripravlja Ministrstvo za delo, družino,
               socialne zadeve v okviru enkratnega dodatka, tudi ti bodo vključeni v enkratni
               dodatek, ne samo upokojenci iz delovnega razmerja, in prav je tako. Ker gre za
               prejemke, ki so bolj solidarnost kot pa rezultat pokojninskega in invalidskega
               zavarovanja, je prav, da se to tudi znotraj solidarnosti v okviru socialnih
               transferjev rešuje, v okviru pokojninske blagajne pa ne, kajti dolgoročni namen
               ureditve stabilnosti pokojninske blagajne je prav nasproten od tega predloga. Vedno
               bolj naj bi bile pokojnine odraz vplačanih prispevkov in dolžine delovne dobe in
               vedno manj financiranja v okviru solidarnosti, ki jo je treba iz pokojninske blagajne
               izvzeti, ločiti, prenesti, po naše, direktno v resor sociale pri Ministrstvu za delo,
               ne pa v ZPIZ. Potem bi se videlo, koliko zavarovanci v tem sistemu zberejo in tudi
               koliko dejansko njihove pokojnine stanejo. Takrat bo tudi s hipotetičnim računom
               posameznega zavarovanca jasno videti, ali in v kakšni meri prispevki pokrivajo te
               stroške pokojnin in kakšne rešitve bo treba ubrati za to, da bi na daljši rok te
               pokojnine lahko tudi prejemali. Mislim, da neke zamisli ministrstvo ima. Skupaj bomo
               skušali najti najboljše rešitve, da se pokojnine uredijo, in skupaj bomo poiskali
               rešitve, da se na drugi strani uredijo socialni problemi in uresniči solidarnost, ki
               jo bomo vedno podpirali tudi v korist kmečkih zavarovancev. Lahko računajo v tem
               smislu na našo podporo.</p>
               <p>Kar zadeva ta zakon pa mislimo, da je populizem in zaradi tega naše podpore ne bo
               doživel. Hvala lepa.</p>
            </sp>
            <sp xml:id="SDZ5-Redna-06-2009-05-25.sp45">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Silven Majhenič.</p>
            </sp>
            <sp xml:id="SDZ5-Redna-06-2009-05-25.sp46">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Starostno zavarovanje kmetov je zagotovil zakon
               iz leta 1972. Temelji na načelu solidarnosti celotne družbe. Pokojnine, za katere
               niso plačani prispevki, se sigurno ne morejo enačiti s tistimi, za katere se
               prispevki plačujejo. Seveda nas skrbi, kako izboljšati pokojnine kmečkim
               upravičencem, ki so prav tako plačevali določena sredstva. Vendar toliko, kot je bilo
               zahtevano, v dobri veri, da bo to zadostovalo za preživetje.</p>
               <p>Zakon o pokojninskem zavarovanju govori, da pokojnine ne odražajo višine plačanih
               prispevkov. Ampak temu ni tako, saj obstaja limit za izplačilo višine pokojnin, tako
               da vsi tisti, ki so imeli visoke plače in temu primerno plačevali v pokojninski
               sistem, veliko več temu primernih pokojnin niso deležni. Vprašljivo je tudi to, kako
               je to mogoče, da nekdo, ki je delal 10, 12, 13 let, potem pa iz nekih objektivnih
               razlogov ni več delal, za to dobo, ko je delal, ne dobi ničesar, čeprav je odvajal v
               pokojninski sklad. Neupravičeno je, da so socialne pomoči višje, kot so pokojnine
               tudi za tiste, ki so delali in imajo 30, 31, 32 let delovne dobe, dobijo manj, kot so
               socialne pomoči. Res je, da je treba poskrbeti za vse, vendar pri nas je veliko
               takih, še posebej izstopa romska populacija, ki načrtno in taktično izčrpava proračun
               države. Tu pa se je treba zamisliti. Iz dneva v dan jih je več, država pa jim slepo
               sledi in daje sredstva v posodo, ki nima dna. Imamo državo, na katero smo vsi zelo
               ponosni, državo, ki ima zakonodajo, ki bi naj veljala za vse, tudi za Cigane. Končati
               je treba z lažno solidarnostjo, ki jo spremljamo že vsa leta, in naj začne veljati
               pravilo, kdor ne dela, naj ne je. Hvala.</p>
            </sp>
            <sp xml:id="SDZ5-Redna-06-2009-05-25.sp47">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Bogovič.</p>
            </sp>
            <sp xml:id="SDZ5-Redna-06-2009-05-25.sp48">

               <speaker>FRANC BOGOVIČ:</speaker>

               <p>Lep pozdrav, spoštovani podpredsednik, predstavnici ministrstva, kolegice in kolegi!
               Govorimo o temi, ki zahteva posebno pozornost in tudi občutek za samo debato. Mislim,
               da se vsi zavedamo in priznamo, da smo v Sloveniji, ki je praktično začela v neki
               drugi državi po drugi svetovni vojni, takrat v skladu z izidom te druge svetovne
               vojne se je tudi razdelil plen med zmagovalce, tudi med različne populacije oziroma
               skupine v družbi, ki so v skladu z odločitvami nekaterih posameznikov dobili status,
               ki so ga jim določili v tistem trenutku. In danes so ti ljudje, ki so bili takrat
               rojeni, ki so takrat mogoče bili še aktivni ali v najstniških, mladostniških letih,
               tisti, o katerih sedaj govorimo. Vsi vemo, da se po vojni s kmečkim stanom in kmeti
               ni ravnalo ravno v duhu, kot da so zmagovalci te vojne ali pa kot da so tisti del
               populacije, ki bi jim bilo treba bolj prisluhniti. Ampak mislim, da so stvari, kot je
               zemljiški maksimum, ki je praktično primerljive kmetije s srednjo Evropo takrat
               razdelil na kočarije ali pa na zelo majhne domačije. V nadaljevanju so bile uvedene
               zadruge, ki so bile na nek način tudi sredstvo, kjer so se ti ljudje združevali,
               hkrati pa se skladno s političnimi mejami izvajal tudi na nek način sistem, kako so
               tudi ti ljudje pomagali graditi družbo, državo, ki je takrat nastajala. Sam poznam
               primer, ki mi ga je oče razlagal, kako se je moral stari oče odločiti, ali bo na
               majhni kmetiji še naprej imel možnost, da proda kakšen liter svojega vina, doma
               pridelanega, v gostilni, ali pa bo samo kmetoval. In so se pač ljudje morali odločiti
               za eno od teh stvari. Obvezne oddaje so bile tiste, ki so jih tudi na nek način
               pritisnile na tla in konec koncev tudi sam se še iz otroških let spomnim, kako smo z
               zdravstvenimi knjižicami drugačne barve, zelene, da se je že na daleč videlo, da
               nismo delavski otroci, bili na nek način označeni in tudi v družbi drugače v tistem
               času tretirani. Sam zagotovo nisem tisti, ki bi kadarkoli govoril, da se je meni kaj
               hudega godilo, mislim, da imam srečno mladost, da so me tudi naučili trdnega dela na
               tej kmetiji in tudi nobenega pomanjkanja, resnici na ljubo moram povedati, nismo
               trpeli, ker smo s svojim delom si to ustvarili. Je pa res, da šele v 70, 80-ih letih
               je družba kot celota počasi prepoznala in te okove začela popuščati in so bili tudi
               kmečki ljudje počasi spuščeni v ta sistem pokojninsko-invalidskega zavarovanja po
               kapljicah. Sam se dobro spomnim, to so že leta, ko pa že tudi moj spomin seže malce
               več, kako so bili ljudje razdvojeni, ali lahko plačajo, kje bodo zbrali denar, nekaj
               plačati za nazaj, nekaj za naprej. In dejansko se je potem v 70, 80-ih letih počasi
               ta sistem začel vzpostavljati in so tudi počasi ljudje začeli pridobivati upravičenja
               skozi to iz svojega dela.</p>
               <p>Mislim, da danes, 44, 46 let po koncu druge svetovne vojne, mirno lahko spoznamo vsi,
               ki živimo v tej deželi danes, hvala bogu samostojni Sloveniji, da je bilo v teh letih
               ogromno narejenega in da tako, kakor je potrebno priznati delavcem, rudarjem, vsem
               zaposlenim v tem stanu, da tudi kmetijstvo in da so kmetje prispevali velik delež
               tudi k temu, da smo danes v tako lepi in tudi na nek način urejeni državi, državi s
               prihodnostjo.</p>
               <p>Sam sem tudi zelo vesel, da je naš pokojninski sistem sistem, ki temelji na
               solidarnosti in na prepoznavanju in pomoči tudi kategorijam, ki jim je v nekem
               trenutku potrebno pomagati. So sistemi po svetu, kjer so v kapitalističnih ureditvah
               že govorili o skladih, pa so ljudje, ki so skozi leta zelo resno mislili o svoji
               starosti, v teh časih pa so v zadnjem letu ostali praktično brez prejemkov. Sam se še
               dobro spomnim razgovora z eno gospo, ki je iz Amerike tukaj v Sloveniji na pomembnem
               mestu in pravi, kako je žalostna, ko mora danes njen 77 let stari oče, ki je vse
               življenje skrbel za to, da bi imel mirno starost, voziti štiri ure na dan taksi, da
               se lahko preživi v tem sistemu.</p>
               <p>Mislim, da je prav, da je takšen sistem tudi v prihodnosti in da na nek način poskrbi
               za tiste kategorije, ki so bili iz takšnih ali drugačnih razlogov v preteklosti pa
               velikokrat si niso mogli sami nič pomagati, prikrajšani, da bi danes ne poslušali
               tega, da so predmet solidarnosti, da se jim deli neka miloščina kot nekomu, ki do
               nečesa ni upravičen, ker se ne kapitalizirajo njegovi vložki, kar je veliko slišati v
               zadnjem času. Strinjam se s tem, da je treba tudi oceniti, kaj sodi v pokojninski
               zakon, kaj sodi v solidarnostne kategorije v državi, vendar pa bi bilo prav, da je
               tudi ta razprava in razmislek o tej tematiki dobra osnova za zakonodajalca, ko bo
               pripravljal ostale zadeve, ker vidim, da predlog v takšni obliki ne bo dobil podpore,
               da ste do te problematike tudi senzibilni in da jo upoštevate. Vesel sem, da je
               Državni zbor v prejšnji sestavi na veliko pobudo dr. Berte Jereb, ki je v okviru
               Slovenske ljudske stranke največ delala na projektu državne pokojnine, da je bilo že
               enkrat to upoštevamo in prepričan sem, da bomo v naši zreli, odgovorni družbi našli
               takšne rešitve.</p>
               <p>V Ljudski stranki tudi ves čas podpiramo to, da državno premoženje, premoženje, ki
               smo ga na nek način v 50-ih letih ustvarili in potem v 90-ih pa zdaj v tem stoletju
               tudi preko lastninjenja počasi mu dali nek titular, mi smo bili ves čas na tem
               stališču, da je del tega državnega premoženja, prej družbenega potrebno, zdaj treba
               pretvoriti v to tako imenovano državno premoženje. Imamo upravljavce tega premoženja,
               dogovorimo se, kdo bo najboljši, in naj bo to premoženje neka dobra osnova tudi za
               to, da bo naš pokojninski sistem vzdržen tudi v prihodnje. Na takšen način bomo
               najbolj transparentno in na nek način pravično tistim, ki smo to premoženje
               ustvarjali, naredili to materialno osnovo, iz katere bo poleg plačanih prispevkov, ki
               so bodo redno vplačevali, moč tudi v prihodnosti skrbeti za generacije
               upokojencev.</p>
               <p>Zato sami bomo ta predlog podprli v Ljudski stranki, če pa ne bo deležen večinske
               podpore, kar je bilo iz stališč poslanskih skupin skoraj očitno, pa jaz pozivam k
               upoštevanju duha solidarnosti tudi za to kategorijo, ki mislim, da je do tega tudi
               upravičena.</p>
            </sp>
            <sp xml:id="SDZ5-Redna-06-2009-05-25.sp49">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Pukšič. Ga ni. Gospa Potrata, izvolite.</p>
            </sp>
            <sp xml:id="SDZ5-Redna-06-2009-05-25.sp50">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Ko sem dobila v roke predlog zakona, ki se posebej ukvarja s skupino prebivalstva, na
               katere socialni položaj je opozarjal tudi v prejšnjem mandatu najbolj odločno se mi
               zdi predsednik Odbora za delo, družino, socialne zadeve in invalide gospod Stanislav
               Brenčič, ki je podpiral z veliko mero razumnosti vse tiste predloge, ki so šli v
               smeri večje občutljivosti za neizenačene pravice iz pokojninskega in zdravstvenega
               zavarovanja.</p>
               <p>Ampak ko gledam predlog, pa je treba v isti sapi povedati, da bi predlagatelji imeli
               vso možnost, dovolj časa in tudi dovolj denarja, da bi smotrneje pripravili in
               sprejeli zakon o usklajevanju transferjev posameznikom in gospodinjstvom v prejšnjem
               mandatu. Tam bi se dalo marsikaj urediti, marsikaj popraviti, kajti tisto je zakon, v
               katerem se pravice urejajo na podlagi solidarnosti.</p>
               <p>Socialni demokrati zakona takrat nismo podprli in smo opozarjali na povečano
               neusklajenost in neuravnoteženost. Jaz ne bom ponavljala zdaj za vsemi razpravljavci,
               ki so kronologijo sprejemanja kmečkih pokojnin prevzemali in povzemali od leta 1972
               naprej. In tudi ne sodim v vrsto tistih, ki bi solidarnost razumela kot miloščino,
               kot usmiljenje in kot nekaj, kar načenja človekovo dostojanstvo. Bolj pa sem
               prizadeta zaradi razprav, ki jih je bilo mogoče slišati in ki gredo v smer
               povečevanja nestrpnosti do tistih skupin prebivalstva, ki se po kakšni svoji
               pripadnosti ločujejo od večinskega prebivalstva. Graditi nestrpnost ob tem, ko hočeš
               rešiti vprašanje in se zavzemaš za neko deprivilegirano skupino prebivalstva in pri
               tem netiš sovraštvo do druge skupine, škoduješ pravzaprav obema skupinama. In to ne
               pomaga k večji povezljivosti družbe. Tudi ne morem pristati na očitek ali na
               primerjavo z zakonom, ki smo ga nedavno tega sprejeli in ki se nanaša na reševanje
               vprašanj pokojnin vdov po vojaških zavarovancih. Takrat je bila argumentacija tistih
               z moje nasprotne strani, ki so nasprotovali temu, ravno ta, da je osnova za odmero
               pokojnine vplačan prispevek.</p>
               <p>In pri vdovah vojaških zavarovancev je šlo za to, da so bile to pravice iz dela, samo
               v enem delu bi šlo za tisto možnost, ki jo država daje na razpolago drugim vdovam, da
               v enem delu lahko uveljavljajo nadomestilo, ki je višje zaradi moževe višje
               pokojnine. Pa tudi takrat se je bilo mogoče spopadati s tistimi, ki niso natančno
               navajali podatkov.</p>
               <p>Ko pa govorimo o solidarnosti in ko govorimo o finančni sliki nekega posameznika, pa
               je zlasti pri socialnih transferjih treba opozoriti, da tudi drugi socialni
               transferji upoštevajo premoženje posameznika, ki uveljavlja pravico do nekega
               transfera. In prav zato se mi ta predlog zdi nesprejemljiv, ker se ne umešča v
               reševanje problema na tak način, da bi bilo to vprašanje ali da bi bila ta pravica
               primerljiva s pravicami drugih upokojencev ali drugih prejemnikov socialnih
               transferov. In to v času, ko je mogoče vse pogosteje slišati v resnici presenetljivo
               odbojne izjave v zvezi s starejšo populacijo. In ko govorimo o nujnosti sprememb
               pokojninske zakonodaje. Ne morem prezreti tega, da kadarkoli se pogovarjamo o tem,
               kako je treba urejati pokojnine, je za en del, in to velik del, slovenske populacije
               to vprašanje, ki ga spremljajo z veliko negotovostjo in prestrašenostjo. Tudi zaradi
               tega, ker smo marsikdaj zelo nespretni s posredovanjem informacij v javnost. Spomnite
               se samo, kako je razburila upokojensko, pa ne samo upokojenske populacije, vest o
               možnosti ali razmislek o zviševanju starostne meje za upokojitev. Jaz ne morem
               podpreti tega predloga zakona, tako kot drugi ne. Podpiram pa vse tiste rešitve, ki
               bodo v delovni skupini, sem pa prepričana, da bodo to pretehtali zelo natančno,
               vendarle poskrbele za to, da bodo najrazličnejše pravice iz pokojninskega zavarovanja
               in tudi vsi prejemniki pokojnin obravnavani tako, da ne bo prihajalo do velikih
               neskladij med uživalci pokojnin. Hvala.</p>
            </sp>
            <sp xml:id="SDZ5-Redna-06-2009-05-25.sp51">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Jerovšek. Prosim.</p>
            </sp>
            <sp xml:id="SDZ5-Redna-06-2009-05-25.sp52">

               <speaker>JOŽEF JEROVŠEK:</speaker>

               <p>Hvala lepa. Spoštovani! Zakon, ki je predložen, in njegova realizacija se mi zdi
               moralna in občečloveška dolžnost slovenske družbe v odnosu do kmetstva. To, kar smo
               slišali tukaj - moram reči, da sem bil rojen v kmečki družini in da se nisem zavedal
               te sramotne nizkosti in sramotnega odnosa do ostarelih, onemoglih kmetov, ki so
               praktično od takrat, ko so šli iz plenic, garali in garali. In naj mi kdo pove enega
               kmeta, ki si ne zasluži te polne minimalne pokojnine! S tem bi bilo tudi praktično
               konec stalinizma na slovenskih tleh, vsaj na tem področju odnosa do kmeta, ki se je
               tako globoko zažrl v to družbo in doktriniral številne generacije, da še danes
               slišimo popolnoma stalinistične teze tudi v enem od nastopov. Skuša se zopet in vedno
               znova ustvarjati ta šovinistični odnos do kmeta in razkol in sovraštvo med delavcem
               in kmetom, ki so ga v prejšnjem sistemu umetno ustvarjali. In žal mi je, da ga ni
               konec, da ga slišimo ponovno.</p>
               <p>Poglejte, moram tudi reči, da od teh, kot smo slišali, nekaj več kot 2 tisoč
               upravičencev do tega, sem trdno prepričan, da je od tega 80% takšnih, ki izhajajo iz
               družin, ki so bile tako ali drugače borčevske, partizanske, kajti kmetstvo je
               neverjeten mogočen prispevek dalo slovenskemu partizanstvu, osvoboditve od fašizma in
               nacizma. In ni bil nikoli cenjen ta prispevek pravilno in tudi po tej logiki, po tej
               definiciji in po tej osnovi si zaslužijo enako kot tisti borci - ti kmečki borci -,
               kajti tudi tam je šovinizem vgrajen, sem videl. Tistim tam je pokojnina štiristo
               petinpetdeset evrov dodeljena samo, če so se do 30. 9. 1943 vključili v partizanski
               boj. Poglejte, koliko "majskih hroščev" je dobivalo leta in leta privilegirane
               prispevke in ne vem kakšne privilegije in dosti tistih "majskih hroščev" je bilo
               takšnih, ki so bili na začetku vojne, večinoma ne iz kmečkih vrst in kmečkih logov,
               nemško ali nemškutarsko usmerjeni. In so potem postali "majski hrošči" in seveda
               takoj pristopili na drugo stran in uživali vse privilegije.</p>
               <p>In zdaj poslušati tukaj, v tej dvorani, da so bili kmetje celo življenje pozitivno
               diskriminirani, da takšna osnova in takšna pokojnina, ki je kljub temu nizka, nima
               nič opravka s polno delovno dobo! Naj mi eden pove enega kmeta, ki ni opravil polne
               delovne dobe in še dodatnih 20% več, če je doživel starost petinšestdeset let. Veste,
               tisti kmet, ki je doživel petinšestdeset let, je po današnjih kriterijih ali pa ves
               čas, se pravi osem ur dela, opravil polno delovno dobo, polni delovnik vsaj od
               svojega desetega leta naprej - na težkem delu! In kljub temu so ti kmetje, to je
               pravzaprav malo pred mojo generacijo, na svojih plečih nosili vse tisto
               izkoriščevalstvo prejšnjega sistema do kmetstva, ko se ga je dejansko zaničevalo. Ti
               so dobivali psovko "kmet", ki je bila umetno lansirana, to je najhujša psovka, ki se
               je, žal, obdržala nekoč še do današnjih dneh, zaničevanje do človeka: "Pusti ga
               kmeta. Kmet."</p>
               <p>In povem vam, da smo bili na nek način zaznamovani vsi, ki smo prihajali iz tega
               stanu, kajti še v dijaštvu smo imeli zeleno izkaznico za zdravnike, ki je bilo neko
               polovično zavarovanje - v mojem dijaštvu, predhodniki pa ničesar. In se spominjam,
               kako strahoten strah je bil, da bo nekdo zbolel, kajti to je dostikrat pomenilo
               uničenje kmetije in ni bilo nobenega zavarovanja, kljub temu da so delali kot
               mravljice vsi družinski člani.</p>
               <p>In sedaj poslušati o pozitivni diskriminaciji kmetov tukaj, moram reči, da mi gre na
               bruhanje. In hkrati čuvati delavstvo proti kmetu. Delavci in kmetje so eno, oboji so
               delavci v osnovi in jaz upam, da brez tega ščuvanja delavcev na kmete ne bi bilo med
               delavci enega, ki bi rekel, da si nekdo ne zasluži nečesa iz kmečkih vrst; in
               obratno. Samo to ščuvajo tisti, ki so povzročili tajkune ali pa so jim naročili, kako
               naj že pred 12-imi leti lastninijo podjetja, in ki bi lahko takrat zaustavili
               tajkunstvo, ki je bilo na pohodu, ki so ga umetno naredili. Z od enega tajkuna
               neupravičeno prigrabljenega denarja bi lahko prekrili to razliko. Takih tajkunov je
               okoli 50 v Sloveniji.</p>
               <p>Povedati moram, da sem proti temu, da je v zvezi s tem kakršnakoli nestrpnost, tudi
               do katere etične skupine. To bodo nekateri pograbili, da je sedaj kmetstvo etično
               nestrpno in si z nekega drugega kupa želi neko poravnavo, neko solidarnosto zase.
               Absolutno se ograjujem od tega.</p>
               <p>Naj povem še to, da je dejansko skrajni čas, da se to konča - ta stalinizem - in da
               se to ščuvanje, ta šovinizem med delavcem in kmetom konča. In, da dejansko mora
               slovenski kmet od tod pa do Evropskega parlamenta imeti svojega predstavnika, doslej
               ga v Evropskem parlamentu dejansko ni imel, ker se ni noben opredelil. Zato sem
               vesel, da sem bil včeraj na enem srečanju, ko je naš bivši kolega Mirko Zamernik, ki
               je kandidat za evropskega poslanca rekel: "Jaz bom šel v Odbor za kmetijstvo v
               Evropskem parlamentu." Ker vem, da je tudi kmet, pravzaprav ima nekaj gozda, da sam
               dela, zato se bo znal potegovati za pravice kmetijstva tudi na evropskem nivoju. Da
               bomo iz tistih skladov lahko dejansko za kmeta nekaj naredili. Prepričan sem, da ne
               bodo šli preferenčni glasovi za take stranke, ki govorijo, da so bili kmetje
               pozitivno diskriminirani in ki kažejo navzven sovraštvo do kmetstva in delavstva in
               da se jih je prijeta ta indoktrinacija s stalinizmom tako globoko, da se sploh ne
               zavedajo, naj gredo preferenčni glasovi za take, ki so pripravljeni boriti se v
               Bruslju za kmeta. In naš bivši kolega Mirko Zamernik je tak, ki mu lahko verjamem, ki
               se ni nikoli boril za sebe in ni si nobenega privilegija nagrabil tudi znotraj teh
               klopi.</p>
               <p>Torej, kolegice in kolegi, zelo bom pozoren, kako se bo glasovalo. In pozivam tiste
               kmete in tiste ljudi, ki gledajo prenos naše seje, da naj bodo pozorni tudi ob
               glasovanju, kdo bo pritisnil proti temu mizerno majhnemu denarju, ki se v tej državi
               kljub recesiji troši in meče skozi okno, tu pa bodo proti temu, da tisti, ki so tako
               silno garali - in moram reči, da ne poznam takega, ki si ne bi zaslužil tega v
               življenju.</p>
               <p>Naj povem še en primer. Ko se je cel dan delalo in nabiralo jabolka, da jih je potem
               kmet peljal 6 kilometrov s kravami na vagon, za tisoč kilogramov jabolk ni dobil
               dovolj, da bi lahko tiste otroške črne copate, ki so bile za telovadbo, take
               elastične, kupil. Takšno izkoriščanje kmetov je bilo, takšne so bile cene kmečkih
               pridelkov. In seveda si ni mogel plačevati, tudi ni imel možnosti, ker mu sistem ni
               omogočal, ker kmet ni bil človek takrat za tisto družbo. In sedaj končajmo ta
               stalinizem v tej državi in podprimo ta zakon. Hvala.</p>
            </sp>
            <sp xml:id="SDZ5-Redna-06-2009-05-25.sp53">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Rožej, izvolite.</p>
            </sp>
            <sp xml:id="SDZ5-Redna-06-2009-05-25.sp54">

               <speaker>VITO ROŽEJ:</speaker>

               <p>Lep pozdrav, spoštovani! Za začetek bi rekel, da se strinjam z gospodom Jerovškom
               predvsem v tej obsodbi nestrpnosti in špekulacij glede pripadnikov drugih etničnih
               skupnosti v zvezi s temo, ki jo danes obravnavamo. In se mi zdi, da od prve točke
               dnevnega reda, ko smo tu govorili o preprečevanju nasilja v družini in o tem, kako je
               pomembno ne spodbujati, podpihovati nasilja, se nekateri razpravljavci niso naučili
               popolnoma nič. Že takoj ob naslednji točki dnevnega reda so počeli ravno to, kar smo
               tu vse poslanske skupine obsodile. To pa je najbrž tudi ena redkih stvari, glede
               katerih se lahko z gospodom Jerovškom strinjam. Strinjam se mogoče lahko še, kar se
               teh jabolk tiče. Sam sem si svojo prvo delovno dobo zaslužil kot obiralec jabolk v
               Italiji. In moram reči, da je bil tam sistem pregleden in dosleden. Strinjam se
               lahko, da slovenski kmet te sreče kot italijanski ni imel in je bil po vojni prepozno
               vključen v ta sistem zdravstvenega ter pokojninskega in invalidskega zavarovanja,
               zato danes lahko prihaja do takih stvari, kot so pred nami.</p>
               <p>Še nekaj bi veljalo omeniti, da za razliko od slovenskega se italijanski kmet ni
               otepal zadrug, ampak je z veseljem vstopil vanje, vsaj tam na severu Italije, kjer
               sem imel jaz to možnost, ker je pač zadruga v resnici bila stvar iniciative od spodaj
               in je pomenila razvoj. In ob spodbudi denarja, ki je prihajal iz Marshallovega plana,
               so do takrat zelo revna območja prosperirala, da so danes eni najbogatejših delov
               Italije.</p>
               <p>Ampak, kot rečeno, jaz nisem prepričan, da smo danes tukaj zato, da bomo popravljali
               neko domnevno kolektivno krivdo, ki jo država Slovenija do kmetstva ima, ampak smo
               danes tukaj zato, ker se ukvarjamo z eno pomanjkljivostjo, po mnenju predlagatelja v
               zakonu o invalidskem in pokojninskem zavarovanju. In mislim, da je odveč govoriti o
               trpljenju, da tako rečem, kmetstva, ki ga ne zanikam, kot sem že rekel, ampak bi se
               bilo dobro osredotočiti na to, kar je resnično tematika današnjega zakona. Skratka,
               ne poprava neke kolektivne krivde, nobenega ideološkega ozadja ni tukaj, ampak gre za
               uveljavljanje neke individualne pravice, ki seveda izhaja, v tem primeru, iz
               vplačanih prispevkov. In jaz se sicer lahko strinjam, da so bili ti prispevki, ko so
               se vplačevali, premajhni in da je zdaj denar, ki iz njih izhaja, nezadosten za neko
               dostojno življenje, kot se lahko tudi strinjam tudi z opozorili, da je pri vsem
               skupaj vedno treba pogledati tudi na premoženjsko stanje človeka, ki prejema to
               kmečko pokojnino.</p>
               <p>Po drugi strani bi pa tudi rad rekel, da je pokojninski sistem en zelo občutljiv
               sistem, krhek in da nam ga je do zdaj uspelo precej dobro ohranjati. In moram reči,
               da tudi zdajšnje generacije, ki prihajamo, smo na eni strani v podobni situaciji kot
               kmetje, ki so se takrat zavarovali.</p>
               <p>Skratka, zaupanje v pokojninski sistem je majhno, nismo redno zaposleni, velikokrat
               ne. Vedite tudi, da porodniška, ki jo dobi ena študentka, ki je delala cele dneve
               prek študentskega dela ali podjemnih pogodb, je zelo majhna. Zakaj? Zato, ker so
               plačani prispevki v sistem zelo majhni... ...<stage xml:id="SDZ5-Redna-06-2009-05-25.stage4">/Opozorilni znak zakonec razprave./</stage>...
               zato bi v tem trenutku veljalo zelo previdno spreminjati ta sistem - če že. Probleme,
               ki pa jih tukaj omenjate, pa reševati skozi ostale socialne transfere.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-25.sp55">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Črnugelj.</p>
            </sp>
            <sp xml:id="SDZ5-Redna-06-2009-05-25.sp56">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni kolegi in kolegice.</p>
               <p>Ko govorimo o pokojninskem sistemu, potem vsaj pri nas večinoma mislimo na prvi, to
               je dokladni pokojninski steber, sistem prispevkov, ki je obvezen in pod okriljem in
               nadzorom države. Je del tako imenovane javne blagajne. Ostali deli sistema, to sta
               drugi in tretji steber, pa pri nas v Sloveniji, žal nista zaživela, kot je bilo
               pričakovati. Vse, večinoma vse razprave se pri nas osredotočajo le na prvi del tega
               sistema.</p>
               <p>Današnji predlog zakona predstavlja parcialno spreminjanje tega sistema in ga
               vsekakor ne bom podprla. Razlogov je mnogo, zlasti pa menim, da tako kot je zahtevan
               ta sistem, kot se pokojninski sistem tudi na en način koncipira, ni možno tako hitro
               in lahkotno in z lahkotnimi spremembami urediti številna vprašanja, ker ta parcialni
               problem, ki ga danes obravnavamo, ni edini potreben spremembe.</p>
               <p>Tako še enkrat povem, da tega zakona ne bom podprla. Morda trenutni čas finančne in
               ekonomske krize, ko se število brezposelnih drastično povečuje in se razmere v
               gospodarstvu na splošno zaostrujejo, res ni primeren trenutek za nagle, zlasti
               parcialne spremembe pokojninskega zavarovanja. Vendar se bomo morali s težavami, ki
               jih ima naš pokojninski sistem, čim prej odkrito spopasti in poiskati rešitve za te
               probleme. Te težave sicer niso slovenska posebnost. S takimi težavami se ubadajo tudi
               druge države Evropske unije in tudi druge razvite države. Številne med njimi so pri
               iskanju rešitev že prišle precej dlje od nas, saj so njihovi sistemi mnogo bolj
               transparentni in ločeni na tisti del, ki je vezan na prispevno stopnjo in dokladni
               sistem in na procente, ki jih vplačuje aktivni in tisti, ki je pasivni del. Mislim,
               da bomo morali daleč več razmišljati v bodoče o tistih in kako in na kakšen način to
               blagajno, to javno blagajno narediti daleč bolj pregledno. Zato se vse težave, ki jih
               pesti ta sistem, ne gre kar tako metati pod preprogo in jih prikrivati z iluzijo in
               vizijo, da se lahko preprosto in z lahkoto na en način parcialno reši ali pa da bo
               kar nekako bilo vse skupaj rešeno z dodatnim prisiljevanjem, gospodarsko rastjo, z
               večjim številom rojstev itn. Še enkrat povem, tako preprosto in hitro ter enostavno
               ne bo šlo. Za ta poseg bomo morali zbrati mnogo več poguma, mnogo več idej in mnogo
               več strpnosti. Iskali bomo mnogo več dialoga in strpnosti, v socialnem dialogu bo
               treba pokazati in izkazati se pri iskanju optimalnih rešitev. Ne nazadnje menim, da
               to strpnost zmoremo, zlasti, ker bomo morali pokazati to za bodoče mlade rodove.</p>
               <p>Odziv, ki bo pomemben, bo pa tudi zelo kislo jabolko, v katerega bomo morali zelo
               resno in pravočasno zgristi in bomo z leve in z desne in zelene, rdeče, modre in
               rumene enako morali zelo objektivno prikazovati sistem, ki je tak, da recimo ne
               mladi, tisti, ki imajo 20, 30 let pred upokojitvijo, pa tudi ne tisti malo starejši,
               ki imajo 10 let ne vedo kako in pod kakšnimi pogoji se bodo upokojili. Mislim, da
               bomo iskali ustrezne rešitve. Ne smemo pa zavajati z lažnimi podatki, kako in kdaj in
               na kakšen način se je ta naš sistem in zakon spreminjal, kako se usklajujejo
               pokojnine in kolikokrat na leto. To so elementarne zadeve, do katerih moramo imeti
               poslanci nek bazičen občutek. In pri argumentiranju rešitev naj ne bo zavajanje
               tisto, ki nas bo pripeljalo do nekih rešitev.</p>
               <p>Mislim, da je ločevanje vseh tistih zadev in transparenca v našem pokojninskem
               sistemu tisti cilj, h kateremu moramo slediti vsi, če želimo dejansko živeti od
               pokojnin, ki smo jih prislužili. Hvala lepa.</p>
            </sp>
            <sp xml:id="SDZ5-Redna-06-2009-05-25.sp57">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Rezman. <stage xml:id="SDZ5-Redna-06-2009-05-25.stage5">(Ga ni.)</stage> Gospod Petek, izvolite.</p>
            </sp>
            <sp xml:id="SDZ5-Redna-06-2009-05-25.sp58">

               <speaker>MIRO PETEK:</speaker>

               <p>Hvala za besedo, spoštovani podpredsednik. Ta predlog zakona je nujen, vsaj dotlej,
               dokler se ne uresniči napoved upokojenske stranke, da bo vsak upokojenec dobil 1.000
               pokojnine. Čakamo tudi na obljubo današnje koalicije, kako bo minimalna plača znašala
               1.000 evrov in bo vsem nam takrat bistveno boljše.</p>
               <p>Danes ta starostna oziroma družinska pokojnina kmetov spominja na kakšno slabo
               štipendijo ali pa na socialno pomoč, kot pa kaj drugega. Po moji oceni bi si neko
               posebno borčevsko pokojnino zaslužili vsi kmetje, vsi tisti stari kmetje, ki
               vztrajajo na svojih kmetijah, ki ohranjajo podeželje, ki se borijo za preživetje, ki
               so na zahodni ali severni meji bili in bodo tudi v prihodnje, čeprav so meje že
               padle, nek branik slovenstva. Kolega Jožef Jerovšek je tudi omenil, kakšno vlogo so
               kmetje in kmetije odigrale v času narodnoosvobodilne borbe. Jaz se temu pridružujem,
               kajti zagotavljali so oskrbo s hrano, ni nujno, da so šli v hosto, ampak so na tak
               ali drugačen način pomagali partizanskemu gibanju in izjemno prispevali k zmagi v
               drugi svetovni vojni.</p>
               <p>Seveda ima koalicija svojo glasovalno moč, če se ne strinja s to ponudbo, s tem
               zakonom, ga lahko ustrezno modificiramo, ustrezno spremenimo. Dobro pa bi bilo, da ne
               bi v Državnem zboru obujali neke komunistične retorike in tudi v prihodnje med sabo
               sprli delavca in kmeta. Oba, tako delavec kot kmet, morata v tej državi dobiti
               toliko, da lahko dostojno živita, ne samo, da preživita. Ni dobro, da je neka
               kategorija, tako kot so danes ti kmetje potisnjeni na nek socialni rob. In vemo, da v
               nekaterih delih, kot je Prekmurje, tudi Koroška, se nekateri kmetje borijo z veliko,
               veliko revščino. 5 milijonov evrov, kolikor bi terjal ta zakon - kaj pa je 5
               milijonov evrov, to je pet odpravnin gospoda Kramarja -, s tem pa bi lahko naredili
               veliko uslugo našim kmetom.</p>
               <p>Danes je bilo tu kar nekaj pridig o populizmu in verjetno bo teh pridig še kar nekaj.
               Posebej v preteklem mandatu je naša koalicija, ki je takrat bila na oblasti,
               poslušala očitke o populizmu glede brezplačne malice za srednješolce, brezplačnega
               vrtca za drugega otroka, o lanskoletni pomoči upokojencem. Dobro, če je populizem to,
               da ljudem nekaj daš, da ljudem skušaš pomagati, da jim omogočiš preživetje, če je
               populizem to, da zmanjšuješ socialne stiske v državi, potem je populizem zagotovo
               pozitivna kategorija.</p>
            </sp>
            <sp xml:id="SDZ5-Redna-06-2009-05-25.sp59">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp xml:id="SDZ5-Redna-06-2009-05-25.sp60">

               <speaker>MIRAN POTRČ:</speaker>

               <p>Hvala lepa. Jaz bi rad štel predlog za korektno odpiranje vprašanj, vezanih z
               kmečkimi pokojninami. Ta vprašanja so utemeljena in sodijo v sklop odgovornosti, ki
               jih ima in bo imela ta vlada, ko bo naredila kompletno analizo, kaj je pravzaprav
               način urejanja posameznih pravic iz pokojninskega in invalidskega zavarovanja pomeni
               in ali so pravice na ustrezen način urejene.</p>
               <p>Z nasmihanjem ali brez, vendar jaz sem trdno prepričan, da je silno težko nepriznati
               problema, še težje pa problem rešiti sam zase, ker bo prav gotovo segel potem v
               nekatera druga vprašanja - najnižje pokojnine, državne pokojnine, pokojnine za
               invalidnost -, ki so na različen način urejene in imajo velike probleme, razne
               dodatke, ki jih ima pokojninski sistem in še kaj. Zaradi tega se mi zdi zelo
               utemeljeno, kadar se postavljajo ta vprašanja, mislim pa, da ni dobro, kolegice in
               kolegi, če jih želite ali ideologizirati ali povezovati z vprašanjem, kdo je za, kdo
               je proti, kdo razume bolj, kdo razume manj kmete, kaj so kmetje dali ali ne dali v
               času po vojni - vse to so utemeljene stvari, vendar niso tako enoznačne, kot se jih
               morda poskuša prikazovati.</p>
               <p>Jaz se spominjam leta 1972 in razgovor o pokojninskem sistem in kmečkem zavarovanju,
               ni ga bilo enostavno doseči, tudi pri delavcih ne, ker je takrat se zavedal dobro cel
               sistem, da gre za polno solidarnost, ki bo na začetku uvedena in je tudi bila in ni
               bila idealna, ampak dala je minimalno pravico, ki je v tistem času pomenila mnogo več
               kot nič in se je kasneje z leti tudi razvijala. Jaz nisem za to, da mi pri tem
               obstanemo, vendar da delamo korake preko noči in nepremišljeno, pa tudi ne. Zaradi
               tega se mi zdi stališče, ki ga je predstavila Vlada, utemeljeno. Utemeljeno v smislu
               opozoril, da se, tako kot je predlagano, problema ne da rešiti, in utemeljeno v delu,
               ko predpostavlja celovito analizo delovanja in problemov v pokojninskem sistemu.</p>
               <p>Drugo, kar bi želel povedati, je, bolj ali manj prijazno pa deloma tudi neprijazno
               primerjanje kmečkih pokojnin s kmečkimi borčevskimi pokojninami. To sta dve različni
               podlagi in tudi formalne zveze, ki jih imamo. Če smo se leta 1990 zavezali, da bomo v
               18. členu Ustavnega zakona o izvrševanju samostojnosti in neodvisnosti Republike
               Slovenije priznali tudi, pa ne samo, ampak tudi borčevske pokojnine kot sestavni del
               sistema v okviru sistema, ki smo ga uvedli, potem se mi ne zdi pametno, da to danes
               problematiziramo na kakršenkoli način, ampak da štejemo našo obveznost izpred 18 let
               enako, kot smo jo takrat sprejeli.</p>
               <p>Tretje, rad bi povedal, da se mi ne zdi dobro, korektno, pa tudi ne pošteno, da se
               primerja spremembo in dopolnitev zakona o pokojninskem in invalidskem zavarovanju
               vojaških zavarovancev, preko katerega je okoli 50 vdov po teh vojaških zavarovancev,
               Slovenk, vse so bile zavarovane in dobivale svojo osebno pokojnino, primerja z
               urejanjem kmečkega zavarovanja. Mislim, da gre za popolnoma različne stvari in ni
               korektno,da se jih na ta način primerja; posebej ne, da se govori o tem, da je
               ureditev tega vprašanja sprožila upravičen plaz, drugih rešitev. To nikakor ni res!
               Da je uvedla nove privilegije - to ni res; vrnila je pravice, ki so do leta 2005 že
               bile uveljavljene. Ne migajte z glavo, pojdite pogledat predpise, do leta 2005 so
               bile uveljavljene, v letu 2005 z zadnjimi spremembami zakona o pokojninskem in
               invalidskem zavarovanju, za katerega razen predlagateljev je malo ljudi vedelo, kaj
               pomenijo, pa so bile ukinjene oziroma zapisane na način, da se uveljavljajo samo za
               tiste zavarovance, ki uveljavljajo pravice do pokojnine po splošnih predpisih, ne pa
               tudi po predpisih za vojaške zavarovance. Višina sama, pa veste, da znaša okoli 50 do
               60 evrov mesečno, da ni povezana z nobenim visokim dohodkom, ker visoki dohodki so
               izvzeti iz možnosti dodatne pravice na podlagi pokojninskega zavarovanja bivšega
               zakonca. Tako prosim, ne to primerjati! Če boste to primerjali v smislu argumentov
               zase, nimam nič proti, da to primerjate na način, da je prav in pošteno vsako stvar
               videti in vsako urejati - ne ugovarjam. Če boste pa rekli, da smo uvajali neke
               privilegije in da imamo različen odnos do enih, drugih, tretjih, posebej kadar
               govorite o tem, da gre za bivše vojaške zavarovance, ki so že zdavnaj pokojni in niso
               naredili nobene škode osamosvajanju Slovenije, te starejše, da ne bom uporabil še
               kakšen bolj direkten izraz "gospe", ki same pravijo, da so naredile edino napako, da
               so se 50, 60 in več let nazaj zaljubile v napačne ljudi, pa verjetno tudi ni treba
               posebej izpostavljati. Hvala.</p>
            </sp>
            <sp xml:id="SDZ5-Redna-06-2009-05-25.sp61">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Hrovat kot predlagatelj. Izvolite.</p>
            </sp>
            <sp xml:id="SDZ5-Redna-06-2009-05-25.sp62">

               <speaker>ROBERT HROVAT:</speaker>

               <p>Hvala lepa za besedo. Kar nekaj razpravljavcev, ki nasprotujejo uveljavitvi te
               spremembe, je sedaj že govorilo in mislim, da je prav, da se kot predlagatelj odzovem
               na nekatere trditve, ki so po mojem mnenju nepravilne. In začel bom pri gospodu
               Potrču. Torej na koncu, ko je rekel, da problematiziramo borčevske pokojnine.
               Absolutno jih ne problematiziramo! To sem v uvodu jasno povedal kot predlagatelj.
               Torej govorim kot predlagatelj tega zakona in vem, kaj sem pripravil in kaj sem
               pisal, zato se mi zdi fer, tudi od vas bi bilo fer, da to priznate, da o tem ni
               govora v samem besedilu zakona. O tem ne govorimo.</p>
               <p>Mi smo, jaz samo trdim, da je treba izenačiti vse kmete, ne glede na to, ali je bil
               kmet borec ali ne. Torej nekateri že uživajo to, kar mi želimo, da bi uživali vsi
               kmetije. Torej, nekateri to že imajo. Zakaj ne bi imeli vsi kmetje potem tega? Torej,
               govoriti o tem, kdo je sprožil plaz. Poglejte, dejstvo je, da je ministrstvo v svoji
               obrazložitvi zapisalo - prej sem že enkrat to citiral, pa mislim, da je prav, zato da
               bomo vsi razumeli, za kaj gre. "In sprememba ena pravice utemeljeno povzroči plaz
               sprememb zahtevkov drugih opravičencev, ki prejemajo" itn. Poglejte, dejstvo je, da
               se je takrat poseglo v to. Vi ste sprožili plaz s temi zahtevami, pa lahko govorite
               tako ali pa drugače, kakor želite. Ampak po mojem mnenju je bil takrat sprožen plaz.
               Ni pa to razlog, da smo vložili to spremembo zakona. To pa moram povedati. To ni
               razlog. Je pa bil takrat tudi sprožen plaz.</p>
               <p>Torej, če grem od začetka, je eden razpravljavcev na začetku govoril o tem, da se bo
               zaposlenim delovna doba podaljševala, mi pa, da se gremo populizem. Veste, povedal
               bom tako, slovenskemu kmetu se je delovna doba že davno, davno podaljšala in ta doba
               je do smrti. Slovenski kmet dela, dokler lahko dela. Nekateri kmetje, žal, če
               zbolijo, nimajo možnosti do teh socialnih nadomestil. Govorimo o postrežnini, ki je
               ni. Veste, prej je bilo rečeno, da se govori tudi o regresu. Prej je bilo rečeno, da
               se je včasih slovenski kmet bal, da ne bi zbolel. Še zdaj se bojijo, da ne zbolijo!
               Si predstavljate te kmete ali pa kmetice, kakorkoli, ki so bile zavarovane na tak
               način oziroma dobivajo izplačilo pokojnin zaradi kmečkega dela, ki so ga opravljale.
               Ti ljudje se tudi danes bojijo, da ne zbolijo. In to ni prav. Smo v letu 2009 in tega
               ne bi smelo več biti. In na čem temelji vse to - samo na solidarnosti in nič drugega.
               Samo na solidarnosti.</p>
               <p>No, moram pokomentirati tudi obrazložitev gospoda Žnidaršiča, ki je rekel - mislim,
               bil sem presenečen nad to izjavo - v tem smislu, da nekateri delajo, drugi pa sedijo
               križem rok in čakajo na primerno starost. To je nesprejemljivo! Ampak v tem tonu je
               prej razpravljal gospod Žnidaršič. Govoril je tudi o uveljavitvi socialnih dodatkov,
               da je bilo to v prejšnjem mandatu usklajeno na Tomšičevi. Kje se je ustavilo, po
               mojem mnenju bi lahko vedel on, kajti ravno oni, torej stranka DeSUS, so se oklicali
               za varuhe pravic upokojencev. Moram pa izrecno povedati, da se je Poslanska skupina
               Slovenske demokratske stranke takrat s tem predlogom strinjala. Kje se je ustavilo,
               bi moral pa on povedati.</p>
               <p>Nekaj očitkov je bilo, da bi lahko ta predlog zakona uveljavili ali pa predlagali v
               prejšnjem mandatu. Seveda, zakone, tudi sisteme je možno kadarkoli izboljševati. Res
               je, da bi bil zakon lahko sprejet prej, ampak ocenili smo, glede na to, da nimamo več
               svoje vlade, da je treba nadaljevati z vsemi izboljšavami, ki se tičejo upokojencev
               in da nikakor ne smemo zastati. V prejšnjem mandatu, že prej sem razložil, kaj vse je
               bilo storjeno za upokojence in mi imamo namen nadaljevati, ne glede na to, ali boste
               koalicijski poslanci vložili kakšen zakon ali boste čakali na Vlado - kakorkoli že,
               jaz menim, da če bomo predolgo čakali, to ne bo dobro.</p>
               <p>Vplačani prispevki, o teh je govoril kolega Rožej prej. Veste, že prej je bilo jasno
               povedano tudi s strani Vlade, da tukaj vplačani prispevki nimajo prav velike teže,
               tukaj gre za posebno vrsto solidarnosti, to je Vlada oziroma ministrstvo jasno
               zapisalo tudi v svoji obrazložitvi.</p>
               <p>Nekateri govorijo, da je glavni razlog za zavrnitev parcialnost, zaradi tega, ker to
               urejamo nekaj parcialno, nimamo sistemskega zakona, itd. Pa ga prinesite vi, ta
               zakon, ki bo urejeval vsa ta vprašanja! Dejansko gre za majhne spremembe v zakonu.
               Torej, gre za izenačitev že pridobljenih pravic nekaterih. To primerjavo kmet in pa
               kmet, ki je bil borec narodnoosvobodilne vojne se mi zdi, da je treba izenačiti,
               zaradi tega, ker to nekateri že uživajo in meni je to nesprejemljivo, zakaj ločujemo
               ljudi na večvredne in manjvredne, če so pa opravljali isto delo, garali so na
               kmetijah, garali nekateri 50 in več let. Zavedati se moramo, da gre tukaj za 2 tisoč
               opravičencev, nekaj več. Ta populacija izginja, to so stari ljudje, ki se bojijo, da
               ne bodo zboleli, to so ljudje, ki nimajo pravzaprav nobenih pravic. Dobijo neko
               miloščino in to je vse, kar imajo, delali so pa celo življenje! In to ni prav.</p>
               <p>Še to. Nikomur nič ne jemljemo, želimo pa poskrbeti za slovenskega kmeta, ki na to
               ureditev čaka že predolgo. Gre za solidarnost in ne gre za zavajanje, ne gre za
               populizem, gre za solidarnost, ki jo mi v Državnem zboru, po mojem mnenju, če stopimo
               skupaj, z lahkoto dosežemo. Hvala lepa.</p>
            </sp>
            <sp xml:id="SDZ5-Redna-06-2009-05-25.sp63">

               <speaker>PODPREDSEDNIK FRANCE CUKJATI:</speaker>

               <p>Replika. Izvolite, gospod Potrč.</p>
            </sp>
            <sp xml:id="SDZ5-Redna-06-2009-05-25.sp64">

               <speaker>MIRAN POTRČ:</speaker>

               <p>Samo pojasnilo. Jaz sem mislil, in sedaj dobil potrditev, gospod Hrovat, da
               ugovarjanje, da imajo borci višjo pokojnino kot ostali kmetje, kaže na željo po
               izenačevanju te pravice. Ker če temu ugovarjate, potem ugovarjate dejstvu, da je - pa
               ne govorim o višini -, ampak da je po temelju sploh upravičeno razlikovanje glede na
               to, da imajo vsi enako po svojem delu kot kmetje, kmetje borci, pa del na način
               oziroma zaradi sodelovanja v narodnoosvobodilnem boju. To so bile pravice, ki so bile
               do leta 1990 uveljavljene, deloma pri invalidskem zavarovanju, deloma pri
               pokojninskem. In če se temu oporeka, se oporeka ravno Temeljni ustavni listini, o
               čemer sem govoril. To je mogoče, samo ne zanikati, da je tako.</p>
            </sp>
            <sp xml:id="SDZ5-Redna-06-2009-05-25.sp65">

               <speaker>PODPREDSEDNIK FRANCE CUKJATI:</speaker>

               <p>Hvala. K besedi se je javila predstavnica Vlade, gospa Kopač Mrak.</p>
            </sp>
            <sp xml:id="SDZ5-Redna-06-2009-05-25.sp66">

               <speaker>DR. ANJA KOPAČ MRAK:</speaker>

               <p>Dober dan. Morda malce pojasnil v zvezi s socialno varnostjo kmečkega prebivalstva.
               Ker vse debate, ki jih danes poslušamo in so pozitivne, ker je prav, da o teh stvareh
               razmišljamo, in še veliko stvari je treba na tem področju urediti - pa vendar. Ko
               govorimo o vprašanju socialne varnosti katerekoli skupine znotraj družbe, je treba
               imeti v mislih, da obstajata dva različna sistema, preko katerega se v modernih
               družbah zagotavlja socialna varnost. In to je prvi sistem socialnega zavarovanja, ki
               temelji, in drugi je sistem socialnih pomoči. Oba dva se razlikujeta bistveno v svoji
               logiki. Sistem socialnega zavarovanja - gre za solidarnost med tistimi, ki
               vplačujejo, in po navadi je ta horizontalna solidarnost in se kaže na način, da
               toliko kot vplačam, toliko tudi dobim. Ker gre za socialno zavarovanje je določen
               element solidarnosti vpet v ta sistem, pa vendar primarno gre za solidarnost med
               vplačniki, ne pa med skupinami, ki ne vplačujejo v ta sistem. Po drugi strani imamo
               pa sistem socialnih pomoči, kjer gre pa za našo družbeno solidarnost do vseh
               ranljivih in tistih ljudi, ki potrebujejo pomoč.</p>
               <p>Ko govorimo o vprašanju kmečkega prebivalstva in kmečkih pokojnin, veliko je bilo
               povedano v tej smeri, da pač sistem do 1972. leta ni omogočal vplačevanja, da je
               potem bila vmesna prehodna rešitev zagotovljena, ki ni idealna, pa vendar je bila
               dogovorjena v skladu s takratnimi možnostmi družbe. Argument Vlade je bil, da s tem,
               ko gremo parcialno reševati stvari, dejansko rušimo razmerja. Zakaj ta argument?
               Zaradi tega, ker gre v sistem socialnega zavarovanja, posegamo na ta način in večamo
               pravice skupine, ki ni vplačevala v ta sistem. Strinjam se - to pa ne pomeni, da
               vprašanje socialne varnosti kmečkega prebivalstva ni problematično in ni pomembno. Je
               pomembno, vendar je treba to vprašanje reševati v okviru drugega sistema, ki ga
               imamo, v sistemu socialnih pomoči. Vlada je pristopila k celostnem reševanju te
               problematike na obeh področjih, na področju socialnega zavarovanja in na področju
               sistema socialnih pomoči. Na področju sistema socialnega zavarovanja smo pristopili k
               modernizaciji pokojninskega sistema, kot je bilo danes že povedano, v katerem
               zasledujemo predvsem cilj dolgoročne finančne vzdržnosti in po drugi strani
               dostojnosti pokojnin in pa predvsem je zelo pomembno izpostaviti medgeneracijske
               solidarnosti.</p>
               <p>Po drugi strani pa pristopamo tudi k celoviti reformi sistema socialnih pomoči na
               način, da začnemo na začetku. Torej, pripravljamo študijo minimalnih življenjskih
               stroškov. Ta študija bo podlaga za reformo vseh socialnih transferjev, ki se vežejo
               na zagotavljanje eksistenčnega minimuma. Ko smo pa na področju kmečkega prebivalstva,
               je pa treba izpostaviti, da je bistveno, da vse ukrepe, ki so na tem področju, tako
               naše ministrstvo kot tudi kmetijsko ministrstvo zložimo skupaj in pogledamo, kakšni
               so rezultati teh ukrepov. Ker namreč vemo, da dodeluje kmetijsko ministrstvo kar
               nekaj subvencij kmečkim prebivalstvom in je treba pogledati te subvencije tudi v luči
               določene socialne politike, pregledati stvari, pogledati, kako se to v praksi
               udejanja in potem na način zagotavljati socialno varnost, seveda tudi vsem in kmečkim
               prebivalcem. Ima to zvezo s tem zaradi tega, ker predlog predlagatelja posega v
               sistem socialnega zavarovanja na način, da veča obseg pravic nekomu, ki pač ni
               vplačeval v ta sistem. Zato ima zvezo in zato govorim o sistemu socialnih pomoči. Ker
               če je problem socialne varnosti kmečkega prebivalstva - in to nihče ne zanika, da je
               - je treba ta problem celostno reševati znotraj sistemov, kjer gre za zagotavljanje
               solidarnosti celotne družbe do ranljivih populacij in ne znotraj sistema socialnih
               zavarovanj, kjer gre za solidarnost med tistimi, ki vplačujejo v ta sistem. Hvala.
            </p>
            </sp>
            <sp xml:id="SDZ5-Redna-06-2009-05-25.sp67">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Levanič. Prosim.</p>
            </sp>
            <sp xml:id="SDZ5-Redna-06-2009-05-25.sp68">

               <speaker>DEJAN LEVANIČ:</speaker>

               <p>Hvala lepa za besedo. Predlagatelji v Predlogu zakona o spremembah in dopolnitvah
               Zakona o pokojninskem in invalidskem zavarovanju predlagajo, da se uživalcem
               starostne in družinske pokojnine po zakonu o starostnem zavarovanju kmetov ter
               uživalcem starostne ali družinske pokojnine po zakonu o starostnem zavarovanju kmetov
               ali njihovim zakoncem izplačuje pokojnina v višini pokojnine za polno pokojninsko
               dobo. To v praksi načeloma pomeni, da bi trenutno kmečko pokojnino dvignili za 100%,
               kar pomeni, da gre za znesek, ki je višji od na primer najvišje pokojnine, skupaj z
               varstvenim dodatkom za 40 let pokojninske dobe. To smo seveda že slišali. Kmečki
               zavarovanci pa za pridobitev pokojnine potrebujejo le 15 let pokojninske dobe, tako
               da za neko razliko sigurno gre. Predlagani znesek je tudi višji od minimalne neto
               plače, ki jo prejemajo delavci za celomesečno trdo delo. In ko imamo vse te podatke
               pred očmi, se moramo sicer zavedati, da to niso visoki zneski, da pa moramo
               sistematično to v prihodnje urejati, da ko bomo prišli do zakona, ki bo celostno
               urejal celotno sliko, predvsem tistih, ki so socialno najbolj ogroženi, da bomo
               seveda lahko položaj tudi lažje uredili.</p>
               <p>Če je razlog za dvig izboljšanje socialnega položaja prejemnikov kmečkih pokojnin,
               potem pač moramo vedeti, da imamo v Sloveniji še ogromno kategorij ljudi, katerih
               prejemki so v bistvu zelo nizki in katerih materialno stanje bi bilo treba nujno
               izboljšati. Žal imamo kot družba omejene možnosti, še posebej v današnjih časih, saj
               ne moremo razdeliti več, kot ustvarimo, pa čeprav bi si to želeli. Verjamem, da ne
               eni ne drugi, torej tako koalicija kot opozicija, nismo proti upokojence, ali proti
               kmetom, ali proti mladim, ampak smo prišli do situacije, in to ugotavljamo tako na
               eni kot na drugi strani, da moramo urediti položaj vseh, ker tako naprej pač na neki
               točki več ne more iti.</p>
               <p>V Poslanski skupini Socialnih demokratov smo do potreb ljudi in predvsem njihovega
               socialnega položaja še posebej občutljivi, to se je pokazalo tudi pri sprejemanju
               nekaterih ukrepov v boju z gospodarsko in finančno krizo. Če se boste spomnili, v
               preteklem mandatu je Poslanska skupina Socialnih demokratov prva opozarjala na
               uničujoče posledice visoke inflacije na ljudi predvsem z najnižjimi prejemki. Če se
               spomnimo, je inflacija v letu 2007 za nekatera osnovna živila, na primer kruh,
               znašala tudi več deset odstotkov. Takrat je Poslanska skupina Socialnih demokratov
               predlagala enkratno izjemno revalorizacijo vseh socialnih prejemkov, ki jih je pač
               prejšnja oblast z zakonom o usklajevanju socialnih transferjev praktično zamrznila.
               In kakorkoli pogledamo, ta zamrznitev je pripeljala tudi do situacije, s katero se
               soočamo danes. S strani takratne vlade in vladne koalicije, kateri je pripadal in
               zvesto sledil tudi predlagatelj zakona, takrat poslanska skupina ni bila deležna
               razumevanja za nekako uravnavanje in to je pač treba priznati. Ravno nasprotno, naša
               današnja poslanska kolega, ki sta takrat sedela v Vladi, sta bila tudi takrat za
               stiske ljudi nekako neobčutljiva. In namesto ukrepov je takratni gospodarski minister
               ljudem predlagal, da naj jedo tudi en dan star kruh. <stage xml:id="SDZ5-Redna-06-2009-05-25.stage6">/Oglašanje iz klopi./</stage> Točno to
               je gospodarski minister povedal v prejšnji vladi. In namesto da sistemsko rešujemo,
               se igramo včasih z nekaterimi besednimi zvezami, ki pa najbolj vplivajo na ljudi, ki
               živijo v takšni ali drugačni situaciji. Takratni predsednik Vlade pa je celo
               razlagal, da so smetnjaki, tako ali tako polni kruha. In da pač situacije, očitno, ni
               treba spreminjati. Ne smemo pozabiti tudi to, da je bil to, vsaj na papirju čas
               visokega gospodarske rasti, ko bi si država ukrepe za izboljšanje socialnega položaja
               tudi lažje privoščila. Zato me preseneča in čudi na novo zbujeni občutek za ljudi, ki
               ga opažamo predvsem pri poslancih največje opozicijske stranke.</p>
               <p>Ob tem, kot tudi ob številnih drugih predlogih, ki smo jim priča zadnje čase, se
               poraja logično vprašanje, zakaj predlagatelj zakona takšne rešitve ni predlagal v
               prejšnjem mandatu. Ampak to seveda ni izgovor. Treba je iti naprej, treba je iskati
               nove rešitve. In ko bomo skupaj zbrali dovolj moči, da se bomo z zakoni usklajevali,
               bomo tudi lažje prišli do konkretnih rešitev.</p>
               <p>Sam predlaganega zakona ne bom podprl, saj je njegov edini namen biti všečen, danes
               kmečkim upokojencem, jutri nekomu drugemu, ni pa celotne ureditve statusa tistim, ki
               so socialno najbolj ogroženi. In seveda, kot so že nekateri opozorili, smo k predlogu
               zakona prejeli tudi mnenje Vlade, kjer je tudi na zelo sistematičen način
               obrazloženo, zakaj nekatere rešitve iz predloga zakona niso primerne in kaj to pomeni
               za obstoječi sistem. In zato mogoče ne bi bilo slabo, da se o mnenju poučimo vsi.
               Navsezadnje je tudi naša odgovornost, ko predlagamo nekatere rešitve.</p>
               <p>Naš skupni cilj in naša odgovornost znotraj Državnega zbora mora biti, da poskrbimo
               za socialno ogrožene skupine celostno, torej ne samo za starejše, ne samo za kmete,
               ne samo za mlade - za vse. Kriza je prizadela veliko različnih starostnih skupin,
               veliko generacij torej, ampak ne samo kriza. Tudi takrat, ko ni bilo krize, je
               marsikdo živel na robu revščine, ampak kljub razcvetu gospodarstva posluha za rešitev
               nastale situacije ni bilo. Jaz upam, da bo v prihodnje na obeh straneh tega več.</p>
               <p>Drage kolegice in kolegi predlagatelji, pripravite celosten zakon, kot ga
               pripravljala Vlada, pa bomo lahko primerjali in prepričan sem, da bomo, pač, na
               takšen način lažje prišli do neke celotne rešitve, do najboljšega zakona, s katerim
               se bomo lahko poenotili in strinjali vsi. Ampak menim v bistvu, da včasih to ni
               interes nekaterih političnih strank, v tem državnem zboru. Interes je neki strani
               biti všečen, predlagati take zakone, ki jim je težko reči "ne", in žal mi je, da te
               solidarnostni nimajo nekatere politične opcije, ko so na oblasti. Ampak še enkrat, to
               ni izgovor. Želim si, da takrat, ko se nekaj predlaga, da ko dobi neka politična
               opcija tudi odgovornost za prevzem oblasti, to tudi potem uveljavi. Malo več
               iskrenosti, pa bomo prišli do celovitih rešitev.</p>
               <p>Sigurno je, da bo v teh časih treba poskrbeti za vse cilje starostne skupine, za vse
               generacije in za vse tiste, ki so socialno šibki. Hvala lepa.</p>
            </sp>
            <sp xml:id="SDZ5-Redna-06-2009-05-25.sp69">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Tanko, imate proceduralni predlog. Izvolite.</p>
            </sp>
            <sp xml:id="SDZ5-Redna-06-2009-05-25.sp70">

               <speaker>JOŽE TANKO:</speaker>

               <p>Hvala lepa, spoštovani predsedujoči. Sedaj očitno ta razprava, ki poteka okoli tega
               zakona, je zadela na pravo mesto. Bi pa rad ob tem samo predlagal vsem tistim, ki
               razpravljajo o stališčih Poslanske skupine Slovenske demokratske stranke, da znamo mi
               svoja stališča predstaviti sami, za to ne potrebujemo nobenega na nasprotni strani ne
               potrebujemo nobenega iz koalicije. In tudi vsi tisti, ki povzemajo izjave predlagam,
               da jih citirajo, ne pa, da interpretirajo, ker se s tem zamegli pravzaprav samo
               bistvo. Tudi predlagam vsem tistim, ki so jih polna usta enakopravnosti in
               solidarnostni, da to solidarnost izkažejo ne samo takrat, kadar Vlada predlaga
               parcialni predlog ali pa pride parcialno predlog iz koalicije, ki vsak, ki ga
               predlagate, povzroči nova nesorazmerja tudi v pokojninskem sistemu, ampak da tako
               solidarnost pokažete tudi takrat, kadar kdor kaj predlaga iz opozicijskih vrst, iz
               Slovenske demokratska stranke. Mi smo, da vas samo spomnim, predlagali in smo v petek
               obravnavali celovit nabor ukrepov za reševanje socialne in gospodarske krize, pa tudi
               tisto ni bilo v redu. Predstavili smo zraven pet zakonov, pa tudi niso bili v redu.
               Očitno je, da je pa treba najti tisoč načinov, da se dober namen nekako
               reinterpretira oziroma obrazloži kot slab.</p>
               <p>Predlagam, spoštovani podpredsednik, proceduralno, da vsi tisti, ki razpravljajo o
               tem zakonu in o slabih namenih, da najprej pogledajo sami vase, v svoja stališča in
               se ne ukvarjajo toliko s tistimi, ki te zadeve predlagajo.</p>
               <p>Ko smo v prejšnjem mandatu predlagali in je tudi Urad za varstvo konkurence sprožil
               akcijo, da bi ugotovil, ali je prišlo do kartelnih dogovorov pri zidanju cen, je
               informacijska pooblaščenka s svojo aktivnostjo preprečila ta pregled. In tudi v
               prejšnjem mandatu smo zaradi tega predlagali zakon, s katerim smo dodelili enkratni
               dodatek, in tudi v tem mandatu smo predlagali zelo podoben zakon, pa vendar koalicija
               vsem tistim, ki imajo nizke prihodke, in smo predlagali, da se te zadeve pokrije,
               niste pritrdili temu zakonu, čeprav imate napisanega v koalicijski pogodbi. Hvala
               lepa.</p>
            </sp>
            <sp xml:id="SDZ5-Redna-06-2009-05-25.sp71">

               <speaker>PODPREDSEDNIK FRANCE CUKJATI:</speaker>

               <p>No, to je bila bolj razprava kot proceduralni predlog. K razpravi pa se je javil
               predlagatelj, gospod Hrovat. Izvolite.</p>
            </sp>
            <sp xml:id="SDZ5-Redna-06-2009-05-25.sp72">

               <speaker>ROBERT HROVAT:</speaker>

               <p>Hvala še enkrat za besedo. Nekaj besed moram nameniti tudi predstavnici ministrstva,
               državni sekretarki. Strinjam se, ko ste rekli, da je to solidarnost med vplačniki in
               tistimi, ki to uživajo. S tem se strinjam. Ampak kaj boste pa naredili, da boste to
               tudi uveljavili v tem sistemskem zakonu, o katerem je danes toliko govora? Prav
               zanima me, kako daleč ste, ali je to šele neka ideja, ali je to že kaj na papirju,
               ali to lahko pričakujemo letos, drugo leto ali lahko to pričakujemo zadnje leto.
               Veste, razlika je govoriti, da se nekaj pripravlja, da bomo to uredili v nekem
               sistemskem zakonu, ampak dobro je, da vemo, kdaj bo do tega res prišlo. In, poglejte,
               solidarnost - socialna solidarnost pa je enkraten dodatek, tu se pa, mislim,
               strinjamo. Ampak tudi to, kjer pa lahko, tako ste rekli, tu pa lahko mi odločamo -
               ja, tudi to ste zavrnili! Zavrnili ste na Vladi in potem so kot ubogljivi koalicijski
               poslanci tudi oni to zavrnili. Ampak ta predlog je prišel spet iz opozicijskih vrst,
               vendar ne zato, ker tega prejšnje leto ali pa prejšnji mandat nismo storili, pač pa
               zato, ker želimo nadaljevati z dobrimi ukrepi za slovenske upokojence, pa najsibodo
               to delavski upokojenci ali pa kmečki upokojenci. Torej, dejstvo je, da ste zavrnili
               socialno solidarnostni ukrep, torej ta enkratni pokojninski dodatek.</p>
               <p>Ne morem razumeti, da vi na ministrstvu tretirate subvencije kmetom kot socialni
               transfer. Ali sploh veste, o čem govorite? Če mislite, da je temu res tako, potem ni
               čudno, da je slovensko kmetstvo tam, kjer je.</p>
               <p>Kar se tiče gospoda Levaniča, bi pa rekel samo še to. V SD ste zelo občutljivi do
               socialno ogroženih, tako je on rekel. Ampak zakaj niste podprli enkratnega
               draginjskega dodatka, ki smo ga predlagali? Zakaj ne? V prejšnjem mandatu ste ga,
               sedaj ga pa niste. Zanima me, kdaj boste predlagali vsaj en zakon - jaz ga v tem
               mandatu še nisem videl, ne slišal - ki bo izboljšal status tistih najbolj ogroženih.
               Res ga še nisem videl in ga željno pričakujem.</p>
               <p>Se vam zdi fer, da imamo takšno ureditev, kot jo imamo? Torej, ta odnos kmet na eni
               strani in kmet, ki je bil borec NOV. Ali je to fer? Ali je to pošteno? Ali je
               pošteno, da ima eden socialne dodatke, drugi jih pa nima? Ali je to fer? To ni fer.
               In mi s tem predlogom, ki ga predlagamo, urejamo to vprašanje. In to bi bilo treba
               danes sprejeti. Samo to, in nič drugega. Hvala.</p>
            </sp>
            <sp xml:id="SDZ5-Redna-06-2009-05-25.sp73">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Grill.</p>
            </sp>
            <sp xml:id="SDZ5-Redna-06-2009-05-25.sp74">

               <speaker>IVAN GRILL:</speaker>

               <p>Hvala lepa za besedo. Danes je v tej razpravi očitno zaznati veliko tem, ki v bistvu
               s tem zakonom nimajo neposredne povezave, ampak so tu tudi obtožbe, ki so daleč
               neupravičene.</p>
               <p>Naj začnem s prvo, ki Slovensko demokratsko stranko obtožujejo, da si skušamo sedaj
               podrediti tudi kmečko populacijo in da pač s tem zakonom posegamo v pristojnost neke
               druge politične stranke. Mislim, da mora vsaka politična stranka v Sloveniji, če je
               dobra, če ima korekten program, skrbeti za vse populacije. In Slovenska demokratska
               stranka je zagotovo ena izmed teh. Nam ni vseeno za kmečko populacijo, nam ni vseeno
               za upokojence, nam ni vseeno za delavske ljudi, niti za mlade, študente, in ne
               nazadnje tudi za otroke in dijake.</p>
               <p>Kot dokaz temu, ko nam očitate, zakaj pa niste v prejšnjem mandatu sprejeli tega
               zakona, ki ga danes obravnavamo. Spoštovane kolegice in kolegi iz koalicije! 4 leta
               je bilo premalo, da bi se naredili. Smo pa v prejšnjem mandatu poskrbeli, da imamo
               brezplačen vrtec za drugega in vsakega naslednjega otroka, poskrbeli smo, da se
               pokojnine usklajujejo tako, kot je bilo tudi možno takrat narediti, zagotovili smo
               dijaško prehrano, zagotovili smo štipendije. In tudi ta zakon, ki ga danes
               obravnavamo, bi v primeru, da smo ponovno v koaliciji in da bi imeli Vlado, zagotovo
               sprejeli. Je pa nekaj res, da Slovenska demokratska stranka podpira vse kategorije
               ljudi, ki so do svoje države lojalni, ki so korektni in pa seveda tudi pošteni. In
               med to kategorijo ljudi zagotovo sodijo ali pa so zelo upravičeni predvsem naši
               kmetije. Še posebej tisti, ki jim bi bil ta zakon tudi namenjen. Samo 2 tisoč je
               takih, ki bi bilo upravičeni, da se jim da nek znesek, ki bi jim omogočil preživetje.
               Veliko takšnih ljudi poznam, ki so resnično na robu socialnega dna, pa so delali celo
               življenje, ne samo osem ur, ampak od zore do mraka, pa tudi vse vikende. Zato očitki,
               da kmetje niso prispevali v pokojninsko blagajno oziroma da niso delali, mislim, da
               so več kot demagoški.</p>
               <p>Kdo pa je lahko več prispeval za ohranjanje slovenstva? Pa ne govorim samo od leta
               1941 naprej. Ves čas v zgodovini Slovenije se brez kmetov zagotovo slovenski narod ne
               bi ohranil. Pa tudi če govorimo za obdobje NOB-ja. NOB zagotovo ne bi bil tako
               uspešen, kot je bil, brez naših kmečkih ljudi. Oni so tisti, ki so trdo delali, ki so
               zagotavljali hrano za ljudi v mestih in tudi za tiste, ki so se borili za Slovenijo,
               ne pa za tiste, ki so delali revolucijo, pa tudi tisti so se iz tega hranili. Očitki,
               da so kmetje sedaj tudi v položaju, ko lahko delajo, da imajo zemljo, da lahko
               pridelujejo hrano. Poglejte, v Sloveniji je vsako leto ne vem koliko hektarov zemlje
               v opuščanju, pa je bila včasih to obdelovalna površina, so bile njive. Vsak, ki želi
               delati, tudi tisti, ki so v bloku, tisti, ki nimajo zemlje, če imajo željo, si jo
               lahko vzamejo v najem za minimalen denar, marsikdo lahko dobi celo brezplačno, pa si
               lahko obdeluje. Veliko takih ljudi tudi poznam iz blokovskih naselij, ki imajo v
               zakupu vrtičke, kjer delajo predvsem iz veselja in ne nazadnje tudi zato, da si nekaj
               pridelajo. Ampak tukaj iskati razlog, da imajo kmetje sedaj nek privilegiran položaj,
               da lahko tudi delajo, pa da ne bi bili upravičeni do tega zneska, mislim, da je več
               kot nepošteno do njih. Da se vedelo,kaj je značilno za naše kmete; prepričan sem, da
               se s tem lahko vsi strinjamo: poštenost, marljivost, predvsem pa tudi lojalnost do
               slovenske države. Če bi bili oni pokvarjeni, kot je na tisoče ljudi v Sloveniji, ko
               sistem socialnih transferov ali pomoči zlorabljajo na tak ali drugačen način, ko
               iščejo luknje v zakonu, bi lahko marsikdo od teh, ki je zdaj na robu preživetja,
               veljavljal socialne pomoči, podpore, ne pa da zdaj s tistim delom hrane, ki ga
               pridela, v bistvu životari in si ne more nič privoščiti. Zanima me, koliko so
               prispevale v pokojninsko blagajno vdove naših vojaških oficirjev. Ko smo ta zakon
               sprejemali ravno tako nesistemsko, ne da bi bili kakšni konkretni izračuni ali
               upravičljivi razlogi. Niti tolarja, dinarja ali evra niso prispevale v slovensko
               pokojninsko blagajno, pa imajo zdaj tudi ta privilegij na račun koalicijskih
               poslancev. Me zanima, koliko so prispevali ne v pokojninsko blagajna, ampak na sploh,
               v proračun "izbrisani", ki so delovali proti Sloveniji, pa bodo zdaj začeli
               uveljavljati odškodnine. Me prav zanima, koliko je takšnih bilo. Nič! Ampak se bodo
               pa potrudili, da bodo skušali vse te zadeve potem tudi uveljavljati.</p>
               <p>Govoriti o pokojninski blagajni oziroma da naj bi se iz pokojninske blagajne
               plačevalo samo tistim, ki neposredno v pokojninsko blagajno tudi prispevajo. To že
               zdaj v bistvu ne drži več. Aktivna populacija, ki v pokojninsko blagajno vlaga, je
               premajhna, da bi se lahko vsem upravičencem tudi izplačevale pokojnine. In mora tukaj
               to uravnilovko oziroma izravnavo zagotavljati tudi država - ali iz proračuna ali na
               drug način. Kmetje pa so zagotovo tisti, ki so na tak ali posreden način prispevali,
               da je Slovenija na tej stopnji razvoja in tudi v finančnem smislu v tem statusu, kot
               je. Zato mislim, da so takšni očitki več kot nekorektni, nepošteni in cinični.</p>
               <p>Govorite, da niso to sistemske rešitve. Koliko sistemskih rešitev, ki smo jih pa že v
               tem mandatu v Slovenski demokratski stranki predložili, ste podprli? Niti ene ne. V
               prejšnjem tednu, v petek, nabor 68-ih ukrepov, ki bi učinkovali takoj, 5 zakonov v
               tem paketu, pa ste vse gladko zavrnili, a sami nimate idej, nimate volje in očitno
               tega pri vas ne bomo deležni.</p>
               <p>Danes je bilo večkrat slišati, da smo v prejšnjem mandatu v koaliciji zavrnili tiste
               predloge, ki pa so bili takrat populistični o usklajevanju socialnih transferjev.
               Tisti zakon takrat je mogoče nekaterim tudi ponudil neke korekcije v teh transferjih,
               ampak je uvedel v Slovenijo nek sistemski način tega urejanja. In če že tako očitate,
               6 mesecev oziroma že več ste vlada koalicija, pa bi ta zakon lahko, če bi imeli to
               željo in voljo, spremenili že v decembru lanskega leta. Ampak za vas je bila
               prioriteta zakon o odvetniških tarifah, odločbe, izbrisanim, vsem tistim skupinam
               ljudi, ki Sloveniji v bistvu škodujejo. Tam ste pa kot prioriteto uvedli in šli po
               hitrih, nujnih postopkih v spremembo zakona. Če je ta zakon resnično tak, kot
               pravite, o usklajevanju socialnih transferjev, vložite in sprejmite po hitrem
               postopku. Verjemite mi, da v Slovenski demokratski stranki ga bomo podprli. Ne pa
               tako sedaj kot vi, ko ta zakon, ki bi sedaj resnično tisti peščici zaslužnih
               slovenskih kmetov in kmetic omogočil dostojno življenje kolikor ga jim je še
               ostalo.</p>
               <p>Očitki so bili danes tudi izrečeni s strani stranke upokojencev, da so kmetje, ki
               imajo premoženje, pa ga naj prodajo, da si zagotovijo svojo starost. Tudi takšni
               verjamem, da so, ampak jaz jih veliko poznam, ki nimajo v bistvu nič in nimajo kaj
               prodati. In tisti, ki imajo premoženje, jim praviloma ali v veliki meri tukaj njihovi
               otroci ali pa nasledniki zagotavljajo tisti nivo socialnega varstva, ki jim
               zagotavlja kolikor toliko spodobno življenje. Jaz pričakujem, da glede na to, da je
               tako bilo rečeno s strani Vlade in koalicije, da se bo pripravil neki sistemski
               zakon, sistemska rešitev za vse kategorije ljudi, da ga bomo videli v Državnem zboru.
               Ampak bojim se, da je z vaši strani moč pričakovati ukinitev brezplačnega vrtca,
               ukinitev dijaške prehrane, pa še marsikateri zakon, ki je bil za naše ljudi. V
               Slovenski demokratski stranki smo bili za naše ljudi v času, ko smo vladali, pa tudi
               sedaj, ko smo v opoziciji. In tako bomo seveda tudi v naprej. Hvala lepa.</p>
            </sp>
            <sp xml:id="SDZ5-Redna-06-2009-05-25.sp75">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Žerjav.</p>
            </sp>
            <sp xml:id="SDZ5-Redna-06-2009-05-25.sp76">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi! Vesel sem, da imamo tokrat spet
               tematiko, ki zadeva slovensko kmetijstvo, še posebej zaradi tega, ker se v veliki
               meri dotika tudi pokrajine, iz katere prihajam. Vendar žal ponovno poslušamo, da gre
               opoziciji za nabiranje političnih točk, in to celo od stranke, ki je v predvolilnem
               času za zadnje parlamentarne volitve gromovniško napovedovala absurdne višine
               pokojnin in takrat nedvomno nabrala veliko, veliko število političnih točk.</p>
               <p>Poslušamo, da se gre opozicija populizem, da to ni sistemska rešitev, da želi biti
               opozicija všečna in podobno. Za mene to, da kmečka starostna pokojnina znaša 227
               evrov pa še nekaj malo več in ne zagotavlja človeku dostojnega življenja, ni
               populizem. Za mene je to dejstvo, predvsem odgovornost politike oziroma odgovornost
               Vlade, da najde ustrezno rešitev in to anomalijo popravi. Rešitev, ki bo tudi kmetom,
               ki so vso življenje garali za skromno preživetje svojih družin, omogočala in tudi
               zagotavljala človeku dostojno življenje. Garali so tudi za to, da smo vsi mi imeli
               poceni hrano, da smo tudi posledično vsi mi bolje in lažje živeli. Še enkrat več se
               iščejo vsi možni argumenti, zakaj takega zakona ni mogoče podpreti. Najbrž je pa
               razlog v tem, da zakon predlaga Slovenska demokratska stranka. Upam in želim si, da
               bo podobno, kot je praksa v zadnjih časih, podoben zakon vložila Vlada v naslednjih
               14-ih dnevih.</p>
               <p>Eden od argumentov je tudi, da v tem primeru ni osnove v preteklem delu in vplačanih
               prispevkih. Tudi v drugih primerih temu ni bilo tako in argument plačanih prispevkov
               ni bil izpostavljen. V tem mandatu smo razpravljali in popravljali, danes je že
               nekajkrat bilo rečeno, o zakonu o pravicah iz pokojninskega in invalidskega
               zavarovanja bivših vojaških zavarovancev. V tem zakonu smo že konec marca, torej zelo
               hitro, najbrž je bilo zelo pomembno, uredili pravice vdov po bivših vojaških
               zavarovancih. Tudi to ni bila sistemska rešitev. Ali pač? V gradivu, priloženemu
               zakonu, je bilo zapisano: "Cilj zakona je odpraviti diskriminatorno razlikovanje vdov
               oziroma vdovcev glede na vrsto zavarovanja njihovega pokojnega partnerja, za katero
               ni razumne razlage. S sprejemom zakona se bo omenjeni kategoriji vdov tudi izboljšal
               materialni položaj. Predlog zakona sledi predvsem načelu pravičnosti in enake
               obravnave."</p>
               <p>Ali zakon, ki ga obravnavamo danes, ne sledi načelu pravičnosti in enake obravnave?
               Ali ne sledi solidarnosti? Da. Zakon sledi načelu pravičnosti in enaki obravnavi in
               predvsem solidarnosti. Eden od današnjih razpravljavcev, ki je danes odločno proti
               ureditvi starostnih kmečkih pokojnin, je za urejanje pokojnin pri vojaških vdovah
               dejal: "Moram poudariti, da bi mi takšno rešitev podprli, ne glede na njihovo
               število, in ne glede na finančne posledice, kajti kadar gre za to, da smo pred
               zakonom enaki, potem ni mogoče priznati pravice samo tistemu, ki ti je všeč ampak
               vsem, ki jih zakon pokriva."</p>
               <p>Da. Za to gre tudi v temu primeru. In vedite še enkrat, pogovarjamo se o najnižjih
               pokojninah. Hvala lepa.</p>
            </sp>
            <sp xml:id="SDZ5-Redna-06-2009-05-25.sp77">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Gumzar. <stage xml:id="SDZ5-Redna-06-2009-05-25.stage7">(Ga ni.)</stage> Godec? <stage xml:id="SDZ5-Redna-06-2009-05-25.stage8">(Tudi ne.)</stage> Marinič? Izvolite, imate
               besedo.</p>
            </sp>
            <sp xml:id="SDZ5-Redna-06-2009-05-25.sp78">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Žal je moja prva ugotovitev ta, da karkoli predlagamo v Slovenski demokratski
               stranki, ne dobimo pravih in tehtnih obrazložitev, zakaj naš predlog ni sprejemljiv.
               Tudi danes pri vsebini našega predloga dobivamo enake vsebinske odgovore. Meni je
               izredno žal, da v petek na petnajst ur dolgi seji, kjer smo obravnavali šest
               predlogov vsebine naših zakonov, niti eden ni bil sprejemljiv. Pa vsaj enega, ki nič
               ne stane, bi lahko sprejeli. Pa tudi tega niste. Tudi tega danes, pod katerega
               vsebino predloga se je podpisal naš poslanski kolega Robi Hrovat, utemeljujete, da si
               v Slovenski demokratski stranki, pa še v kateri drugi, nabiramo politične točke.
               Veste, to so tako enostavne obrazložitve in utemeljitve, ki ne zdržijo več, in jaz
               sem prepričan, da bodo to Slovenke in Slovenci spoznali. Naš namen nikakor ni bil v
               tem. Naš namen je bil, da bi vsaj tukaj in v tem času danes pokazali čut
               solidarnosti. Saj obrazložitev s strani Vlade na nek način zdrži, zdrži v tistem
               strokovnem delu, kjer nam Vlada oziroma pristojno ministrstvo za delo obrazloži,
               kakšen je sistem, iz katerega se pravzaprav črpajo pokojnine. Vse to razumemo. Ne
               razumemo pa, da tukaj pri tej vsebini nimamo, in tudi Vlada ne, koalicija seveda temu
               sledi, tega čuta solidarnosti, pa ne bom izrekel "ubogega kmeta", ker se mi zdi, da
               je ta ubogi slovenski kmet verjetno v nekih pogledih bistveno več kot "bogi", mi je
               pa žal, da smo nekateri, poslanke in poslanci, pod vprašajem, da želimo tudi biti
               ubogi, ker tega ubogega kmeta ne razumemo. Za dva tisoč ljudi gre, za dva tisoč teh
               pokojnin, s katerimi bi resnično pripomogli k tistemu, kar je v preteklosti bilo
               nepošteno, nepravilno. Ni bilo pošteno do slovenskega kmeta, tistega, ki ga je čas po
               vojni dobesedno teptal, in ga morda tepta še danes. Slovenska demokratska stranka v
               tem smislu skuša popraviti vsebino na tem področju.</p>
               <p>S strani Vlade smo slišali obrazložitev, da Vlada oziroma Ministrstvo za delo
               pripravlja študijo.</p>
               <p>Zanima me, koliko ta študija stane. Ker če ta študija stane toliko, kolikor bi na
               letni ravni bilo potrebno, da bi teh 227 evrov kmečke pokojnine zadostovalo za tistih
               2.000 pokojnin in bi ljudem omogočili vsaj v teh kriznih časih tudi dostojnejše
               življenje. Saj so v preteklosti bile temu kmetu dane neke ugodnosti - kakšne
               ugodnosti pa? Da je morda kupil kakšno mehanizacijo pod nekimi ugodnejšimi pogoji, da
               so trgovci manj zaslužili, zaslužili so pa vsi drugi posredniki in spet na račun tega
               ubogega kmeta, ki se je skušal posodobiti, a je kaj hitro ugotovil, da ga je tisto,
               kar je bilo kot, pod narekovaji, "nekaj ugodnejšega", stalo bistveno več, kot če bi
               kupil pod normalnimi pogoji.</p>
               <p>Občutek imam, da so ukrepi Vlade usmerjeni k tako imenovanemu plačevanju nedela. To
               ni dobro. Resnično ni dobro. V Slovenski demokratski stranki sledimo ljudem, ki nas
               kličejo, "pa dajte na tem področju kaj narediti, če sedanja vlada tega ni
               pripravljena, ker se ukvarja z mnogimi drugimi stvarmi, ki niso tako pomembne, če je
               za nekatere resorne ministre, ki vodijo in so člani Vlade, danes pomembnejše to, da
               se borijo za to, ali bo njihova možnost dobiti stolček v Evropskem parlamentu ali bi
               raje bili aktivni na svojem področju v Sloveniji." Mislim, da je preveč izmikanja in
               preveč ohlapnih obrazložitev, ki jim ne moremo verjeti. Izrečenega je preveč, da bi
               ponovno nasedli temu, da predlog zakona, ki ga predlagamo, ni sprejemljiv zaradi
               tega, ker ni sistemski, ker temelji na tem, da pridobivamo politične točke, in tako
               dalje. Veliko nas je v tem parlamentu slovenskih "pubecov" in "deklin", ki smo
               preživljali svojo mladost med slovenskim kmetstvom. In morda tudi zaradi tega malo
               več čustvenega naboja, ki pa ni nič odveč, če ga poslanec ali poslanka ima, ko
               obravnava konkreten predlog za izboljšanje stanja nekega zakona. Jaz si le želim, da
               bi na tem področju bilo malo več razumevanja in da ne bi vsak naš predlog, ki je še
               tako dober in domišljen, usklajen tudi z evropskimi državami, bil povožen z
               obrazložitvijo: "Vi si nabirate politične točke. Zakaj pa tega niste storili že v
               preteklosti, imeli ste štiri leta vlado, pa niste storili." Nekateri celo povedo:
               "Niste nič storili." Veste, garali smo in garali bomo tudi naprej, ne glede na to,
               kakšne bodo vaše obrazložitve, kajti ljudje od nas zahtevajo in terjajo, da takšne
               predloge, takšne vsebine predlagamo. Smo jih, jih vlagamo in jih bomo vlagali tudi v
               prihodnje. To je naše poslanstvo in tega se zavedamo. In če je obdobje po vojni
               zaznamovala ena zgodba in so jo kmetje preživeli, in ta zgodba je bila "Moj ata,
               socialistični kulak," prenesena v današnji čas bi se lahko imenovala "Moj ata,
               kapitalistični tajkun".</p>
            </sp>
            <sp xml:id="SDZ5-Redna-06-2009-05-25.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javila predstavnica Vlade gospa Mrak.</p>
               <p>Izvolite.</p>
            </sp>
            <sp xml:id="SDZ5-Redna-06-2009-05-25.sp80">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Jaz bi morda še nekaj pojasnil v zvezi s to razpravo ki teče. Predvsem glede tega, da
               ne želimo izenačiti kmetov in kmetov-borcev, ki so bili zavarovani po zakonu o
               starostnem zavarovanju kmečkega prebivalstva. Res je temu tako. In zakaj vztrajamo
               pri sistemski rešitvi? Zaradi tega, ker če teh 2 tisoč kmetov dvignemo in izenačimo s
               kmeti-borci, pomeni, da s tem vzpostavimo nesorazmerje in nepravičnost do tistih
               zavarovancev v splošnem sistemu pokojninskega zavarovanja, kamor so od leta 1983
               dalje vključeni vsi, tudi kmečki prebivalci. In vsi ti morajo plačati vsaj 15 let
               prispevkov, da so v tem trenutku upravičeni do minimalne pokojnine, ki znaša 187,34
               evrov. Za 15 let plačanih prispevkov so upravičeni do 40 evrov manj kot kmetje, ki so
               bili zavarovani vsaj pet let. Pogoj je bistveno nižji, samo 5 let, in torej tu ne gre
               za neko nesistemsko rešitev. In po drugi strani poglejte še ta podatek, ki je
               bistven. 130 tisoč ljudi, na splošno, ki so bili zavarovani po splošnem pokojninskem
               sistemu, ki so plačevali vsaj 15 let prispevkov, ima danes, na žalost, pokojnino
               nižjo od 400 evrov. Kaj to pomeni, če zdaj kmete, ki so plačevali po Zakonu o
               starostnem zavarovanju kmetov, izenačimo z vsem tem? To pomeni, da bi za pet let
               pokojnine imeli višjo pokojnino kot vsi tisti, ki so plačevali znotraj sistema. Zato
               govorim o sistemski rešitvi. To je ključni argument. Če gledamo izenačevanje znotraj
               Zakona o starostnem zavarovanju kmetov, potem lahko primerjate kmečko prebivalstvo in
               pa kmete-borce, pa rečete: "Ja, želimo enako". Kaj pa z vsemi tistimi, ki plačujejo v
               ta sistem od leta 1983 dalje in so del tega splošnega sistema, tudi kmetje. In zato
               nasprotujemo tej sistemski rešitvi in zato govorim, da je treba pogledati posamezno
               in socialno varnost reševati znotraj drugih sistemov, ki so za to primernejši in ne
               znotraj sistemov socialnega zavarovanja. Sistemov socialnih pomoči, ki so za to, ki
               so solidarnostni in preko katerih se izraža solidarnost celotne družbe. In v zvezi s
               tem bi morda tudi to povedala, da se pripravlja, kot je bilo že ob razpravi o
               enkratnem pokojninskem dodatku povedano, zakon o solidarnostni pomoči, ki bo urejal
               enkratni solidarnostni prejemek za vse ogrožene prebivalce, torej tudi kmetje bodo do
               tega prejemka lahko upravičeni in ne samo upokojenci, kot se zdaj govori, tudi
               brezposelne osebe in prejemniki denarno-socialne pomoči, torej vse tiste ranljive
               kategorije, ki so danes pod vplivom te krize dejansko najbolj na škodi in najbolj
               utrpijo te posledice. In cilj pokojninske reforme je, vprašani smo bili kako, kdaj
               bodo rezultati, kot je povedal že poslanec gospod Sajovic, je delovna skupina
               ustanovljena in do septembra naj bi bila jasna izhodišča, ki bodo potem v širši javni
               debati, ker za tako veliko stvar, kot je modernizacija pokojninskega sistema, bo
               potrebno dobiti širšo družbeno soglasje vseh socialnih partnerjev, civilne družbe in
               tudi političnih strank. Tako bomo o tem še veliko govorili, bomo pa sledili k
               sistemskim rešitvam in ena izmed teh je, da se znotraj zavarovalnega sistema kolikor
               toliko vpelje in vedno spoštuje princip vplačanih prispevkov. Hvala.</p>
            </sp>
            <sp xml:id="SDZ5-Redna-06-2009-05-25.sp81">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Janko Veber. Prosim.</p>
            </sp>
            <sp xml:id="SDZ5-Redna-06-2009-05-25.sp82">

               <speaker>JANKO VEBER:</speaker>

               <p>Hvala za besedo. Lep pozdrav vsem!</p>
               <p>Resnično gre za izjemno zahtevno področje, kajti reševati pokojninski sistem pomeni
               resnično se poglobiti v zelo širok spekter vseh odprtih vprašanj, predvsem pa
               zagotovo mora biti tukaj dogovor in solidarnost med generacijami. In če beremo ta
               zakon, ki ga imamo predloženega danes v obravnavo, lahko govorimo o tem, da poskuša
               reševati nek problem ali pa neko razmerje med generacijami 60, 70 let nazaj, kar je
               sicer možno in dopustno, zato danes tudi o tem razpravljamo, zagotovo pa to ni odraz
               današnjih aktualnih tem in razprav, kako oblikovati pokojninski sistem v
               Sloveniji.</p>
               <p>Že pred menoj je predstavnica Vlade zelo jasno opozorila na to, da pravzaprav ne gre
               za zmanjševanje razlik v pokojninah s tem zakonom, ampak jih za določeno število
               prejemnikov pokojnine po zakonu o starostnem zavarovanju kmetov povečuje na nivo
               kmečko-borčevskih pokojnin. In tukaj je pravzaprav ta ideološka, če lahko tako rečem,
               generacijska razprava, ki jo želite očitno imeti v zvezi s tem zakonom. Zdi pa se mi,
               da je neprimeren čas, še posebej glede na to, kako intenzivno se ukvarjamo s tem, da
               poskušamo ublažiti tako finančno in gospodarsko krizo, in kako pomembno je, da bomo v
               perspektivi tudi zastavili vzdržen pokojninski sistem za vse generacije.</p>
               <p>Zaradi tega je povsem upravičeno, da se je Vlada opredelila do tega zakona kot
               neprimernega, ker resnično naredi potem več težav kot pa možnosti za normalno
               reševanje vseh teh zadev v perspektivi. Lahko tudi ugotovimo, da ravno na področju
               kmetov obstajajo tudi številne pomoči, že danes aktualne, tako pri prenosu kmetij na
               mlajše gospodarje. Tudi tam se ta problem skuša pospešeno reševati, dogovarjati,
               stimulirati. Ne nazadnje v družinah, da preide kmetija v roke mlajšemu nasledniku, da
               bo ta perspektivna in da bomo tudi zaradi tega lažje naprej se dogovarjali o teh
               medsebojnih obveznostih in tudi pravicah. Zato mislim, da je bolje, da čim prej
               sklenemo razpravo o takšnem zakonu, ki odpre bistveno več vprašanj kot pa da rešitev,
               kajti enostavno ne bomo prišli potem do željenih rešitev, da pride do te solidarnosti
               in da pride resnično do odgovorov, ki bodo omogočali slehernemu dostojno
               življenje.</p>
               <p>Govora je bilo tudi o tem, češ, da prej kmetovanje ni bilo tista primerna oblika
               reševanja življenjskih vprašanj. Mislim, da se lahko vsi ali vsaj 10, 20 let nazaj
               spomnimo, da je bilo organizirano prav zelo veliko za področje kmetov, bilo je
               orgnizirano odkupovanje mleka, teh izdelkov, pomoči pri nabavi tehnologije. Danes se
               vprašajmo, kje smo na podeželju. Samo redki imajo dovoljeno oddajati mleko, vsi
               ostali ne dosegajo teh standardov. In tisto, kar je danes mogoče tudi
               aktualno....</p>
            </sp>
            <sp xml:id="SDZ5-Redna-06-2009-05-25.sp83">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani.</p>
            </sp>
            <sp xml:id="SDZ5-Redna-06-2009-05-25.sp84">

               <speaker>JANKO VEBER:</speaker>

               <p>... za današnjo razpravo v parlamentu, kako zmanjšati razlike tudi na področju kmetovanja
               med tistimi najbogatejšimi in med tistimi najrevnejšimi, ki imajo svojo kmetijo. To
               je tisto ključno vprašanje, ki ga moramo reševati danes v teh aktualnih razmerah. In
               tega se ta zakon, žal, ne dotika.</p>
               <p>Te razlike, kot jih ugotavljate na področju gospodarstva, so žal nastale tudi na
               področju kmetovanja. Nekateri dejansko imajo omogočen standard, ki daleč daleč
               presega standard, ki ga ima tisti, ki tudi zaradi starostnih omejitev ne more več
               tako kmetovati, kot je mogoče v mlajših letih. In to je to vprašanje: kako ta
               medgeneracijski zamik, kako to vprašanje nasledstva pri teh kmetijah reševati na
               način, da bo čim širši krog ljudi tudi imel ustrezno eksistenco tudi na podeželju,
               tudi pri kmetovanju? Jaz upam, da bomo tudi pri nekaterih zakonih, ki jih bomo na to
               temo obravnavali, predvsem ker se nanašajo na davčne obveznosti, to tudi reševali.
               Kar poglejte, Kmetijsko-gozdarska zbornica je v letošnjem letu izpostavila problem
               obdavčevanja subvencij na območjih z omejenimi dejavniki. Ali je izpostavila problem
               dohodnine pri tistih lastnikih in pri tistih kmetih, ki subvencij sploh niso prejeli,
               pa morajo plačati skorajda več dohodnine, kot pa tisti, ki so subvencijo prejeli? In
               dobivajo bistveno večje subvencije, ki jim omogoča dejansko tudi nek primeren
               standard. Vendar o tem se nihče v tem parlamentu očitno ni želel pogovarjati v tej
               fazi in jaz upam, da bomo ta problem tudi rešili. Žal sem ga tudi sam nekoliko
               prepozno zaznal. Vendarle, dejstvo je, da se po zakonu, ki je bil sprejet še na
               podlagi ministrovanja ministra Bajuka, je bistveno bolj pri dohodnini oprostilo
               tiste, ki imajo visoke subvencije, tisti, ki jih sploh ne prejemajo, pa pokrivajo
               razliko za tiste, ki so prejeli. In to je krivica, o kateri bi se morali pogovarjati
               tudi tukaj v tem parlamentu in je aktualna.</p>
               <p>Danes bo ta dohodnina prizadela marsikatero kmetijo, ki žal ne ustvarja dovolj
               dohodka. Zato dajmo čim prej zapreti to poglavje, pa se pogovarjati o realnih
               problemih in o problemih, ki jih imamo danes in tukaj.</p>
               <p>Tega zakona ne bom podprl. Si pa želim razprave o tem, da zmanjšujemo razlike tako na
               področju kmetovanja kot tudi na ostalih področjih.</p>
            </sp>
            <sp xml:id="SDZ5-Redna-06-2009-05-25.sp85">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Marijan Pojbič. Prosim.</p>
            </sp>
            <sp xml:id="SDZ5-Redna-06-2009-05-25.sp86">

               <speaker>MARIJAN POJBIČ:</speaker>

               <p>Spoštovani gospod predsedujoči oziroma spoštovani gospod predsednik. Kolegice in
               kolegi! Jaz bom seveda Predlog zakona o spremembi Zakona o pokojninskem in
               invalidskem zavarovanju, ki ga je predlagal moj poslanski kolega Robert Hrovat in
               Poslanska skupina Slovenske demokratske stranke, podprl.</p>
               <p>Jaz sem prepričan, da v Državnemu zboru ni nikogar, ki ne bi bil seznanjen s tem, da
               v naši državi in tudi v Evropi, torej na svetu, smo v socialno-ekonomski krizi. Jaz
               mislim, da se vsi tega zavedamo. Zato, drage kolegice in kolegi, vas sprašujem, ali
               mi lahko kdo, ki je danes tukaj v temu Državnemu zboru, pove, kako je v sedanji
               situaciji možno preživeti z 227,60 evri. Če je tukaj v tem parlamentu kdo, ki mi zna
               na to vprašanje odgovoriti, na takšen način pritrdilno torej, da je z 227,60 evrov
               možno preživeti, potem hvala bogu. Potem kapo dol! Jaz sem prepričan, da na to
               vprašanje s kredibilnim odgovorom ne more nihče tukaj odgovoriti.</p>
               <p>Drage kolegice, kolegi, za to gre! Gre torej za to, da ta parlament in vsi tisti, ki
               v temu parlamentu sedimo, se moramo in smo se dolžni zavedati tega problema. Z 227,60
               evrov bi moral nekdo v sedanji situaciji v Sloveniji preživeti. In tisti, ki v tem
               parlamentu tega ne razume oziroma se z menoj ne strinja, da s tem denarjem ni možno
               preživeti, ta v tem parlamentu zagotovo nima kaj iskati. Ker volivke in volivci, vsi
               ki so glasovali za ta parlament, ne glede na to, v kateri stranki je kdo, so
               glasovali za to, da bomo tem ljudem pomagali reševati probleme, iskali ustrezne
               rešitve, ki bodo šle v korist državljankam in državljanom Republike Slovenije. To je
               naša naloga in naša dolžnost.</p>
               <p>Kako preživeti z 227,60 evrov, drage kolegice in kolegi, v upoštevanju, da imamo
               najdražje naftne derivate, da imamo dražji bencin, kot ga imajo Avstrijci, kot ga
               imajo Hrvatje, kot ga imajo Madžari, to se nikoli v zgodovini samostojne Slovenije še
               ni zgodilo. Vlada Boruta Pahorja je prevzela vodenje te države in jo vodi samo šest
               mesecev in smo prišli do te točke, ko imamo najdražji bencin.</p>
               <p>Tisti ljudje, ti upokojenci, ki so porabili mesečno 50 ali pa 100 evrov za tank
               bencina oziroma nafte oziroma kurilnega olja, bodo zdaj porabili 150 evrov. Povejte,
               koliko jim potem od teh 227 ostane za vse ostale stroške, ki jih imajo v svojem
               življenju! Če poleg vsega tega, drage kolegice in kolegi, upoštevamo še to, da
               predvidevate povišanje cestnin, da se enormno povečuje brezposelnost, da ste
               zmanjšali sredstva za izgradnjo domov za ostarele, da niste podprli zakona o
               pokojninskem dodatku, da niste podprli amandmaja Slovenske demokratske stranke o
               zvišanju števila štipendij, na drugi strani pa vehementno zagovarjate izdajanje
               odločb izbrisanim in izplačilo odškodnin. Predlagali ste sprejetje zakona o
               odvetništvu, kjer Slovenke in Slovence zagotovo čaka zvišanje njihovih tarif. Drage
               kolegice in kolegi, prepričan sem, da se v tem parlamentu vsi zavedamo, da se
               življenjski standard upokojencev, ki so bili zaposleni v Republiki Sloveniji, slabša.
               Poleg tega, kaj naj reče še armada brezposelnih, ki jih je samo v 6 mesecih naraslo
               na že, mislim, da preko 30 tisoč. Na drugi strani pa je spet Vlada predlagala, da se
               sodnikom poveča plača za 25%. Jaz tega enostavno več ne razumem! V tej državi se
               tistim ljudem, ki so že itak privilegirani, ki nimajo nikakršnih problemov s službo,
               na eni strani poviša plača za 25%. Imamo največ sodnikov na prebivalca v Evropi in
               največ sodnih zaostankov. In te ljudi mi plačujemo! Tu pa za 2 tisoč ljudi ne najdemo
               teh nekaj evrov, da bi jim izenačili pokojnino z 227 na 455,19 evra. Tudi če to
               naredimo s tem zakonom, s tem zneskom ni možno živeti, vendar smo naredili vsaj korak
               naproti tem ljudem, da jim v sedanji situaciji poskušamo do neke mere pomagati. Drage
               kolegice in kolegi, sprašujem vas, kje je tu solidarnost. Polna usta so vas, ko
               poslušam o solidarnosti. Ampak sprašujem se, ali razumete, kaj pomeni solidarnost. To
               se sprašujem. Če bi to razumeli, zagotovo razumeli, potem do takšnih rešitev, ki so
               bile v zadnjih 6 mesecih vladanja te koalicije in te Vlade, zagotovo ne bi prišlo.
               Drage kolegice in kolegi, citiral bom drugi odstavek mnenja k Predlogu zakona o
               spremembi Zakona o pokojninskem in invalidskem zavarovanju, ki ga je zapisala Vlada,
               citiram: "Starostno zavarovanje kmetov, uvedeno z Zakonom o starostnem zavarovanju
               kmetov iz leta 1972, Uradni list 13/72, in sicer zunaj sistema pokojninskega in
               invalidskega zavarovanja je bilo vzpostavljeno iz razloga, da bi se učinkoviteje
               reševale zaostrene socialne razmere na vasi in bi se s tem okrepila socialna varnost
               kmečkega prebivalstva v skladu z ekonomsko zmogljivostjo njih samih in družbe v
               celoti. Starostno zavarovanje kmetov naj bi pripomoglo k preprečevanju nadaljnjega
               drobljenja zemljiške posesti." Ta stavek je zelo zanimiv. Ta stavek ima zelo, zelo
               dolgo brado, nadaljevanje drobljenja zemljiške posesti. Drage kolegice in kolegi, vsi
               v Državnem zboru točno vemo, kdaj se je to dogajalo in kakšne so posledice. Da danes
               v Slovenskih goricah, pa da ne govorim o Koroški, Pomurju, itd., ljudje z dvema, s
               tremi hektarji enostavno ne morejo preživeti. Naj mi nekdo tukaj od
               "pametnjakovičev", ki so si takrat dovolili, pa še nekateri danes živijo, da je šla
               Slovenija oziroma še takratna Jugoslavija po tej poti. To so posledice, ki jih imamo
               danes tukaj, saj enostavno kmetje s takšnim zemljiščem in s tako površino niso mogli
               preživeti, še manj pa, da bi lahko prispevali svoj ustrezni delež tudi v pokojninsko
               in ostale blagajne. Niso ti ljudje krivi, to so krivi tisti, ki so to naredili. Vsi
               vemo, kdo je to bil. Ampak ne želim odpirati te teme za nazaj. Nas zanima, da
               rešujemo problem sedaj v tem trenutku in za tiste ljudi, ki so tega potrebni. Zaradi
               tega bi pričakoval najmanj, drage kolegice in kolegi, ki ste tukaj v Državnem zboru,
               da bi za ta zakon glasovali.</p>
               <p>Krivice, ki so bile storjene, pa ne bom govoril kdaj, ker večina ljudi, ki so
               starejši od 40, 50 let, te krivice pozna, in bi poskušali z malo modrosti ta
               spoštovani veliki zbor s takimi predlogi zakonov do neke točke tudi reševati.</p>
               <p>Drage kolegice, citiral bom tudi peti odstavek tega Vlade, citiram: "Osnovna pravica
               iz starostnega zavarovanja kmetov je pravica do starostne pokojnine. Kmetje-borci
               NBO, ki so bili socialno ogroženi, pa so imeli poleg te pravice tudi pravico do
               varstvenega dodatka." In tudi ta stavek je vsebinsko zelo zanimiv in poseben. Se
               pravi, kmetje, ki niso bili borci, niso imeli pravice do varstvenega dodatka. Tako tu
               piše. Ne razumem tega. Ponovno imamo dve kategoriji ljudi v Republiki Sloveniji. Se
               pravi, ponovno delimo na ne vem koga. Jaz se strinjam z vsemi tistimi v Državnem
               zboru in jaz sem tudi eden izmed tistih, ki nima nikakršnega problema do borcev, ki
               so se borili proti Hitlerju. In jih osebno tudi izjemno spoštujem. Jaz sem prepričan,
               da tudi v Slovenski demokratski stranki do tega vprašanja ni nikakršnega problema.
               Prav tako za tiste, ki so se borili za samostojno Slovenijo, ko nas je jugoslovanska
               armada napadla, agresor - čisto ista zgodba kot narodnoosvobodilni borci, ki so se
               borili proti Hitlerju, imamo zdaj Slovenke in Slovence, ki so se borili proti
               agresorju Jugoslovanski narodni armadi. In nimamo nikakršnih problemov in mi ljudi ne
               delimo. Mi te ljudi spoštujemo in verjamem, da bo enkrat prišel čas, da boste
               kolegice in kolegi iz sedanje koalicije prenehali s tem kulturnim bojem in nam
               nekaterim poskušali vseskozi dopovedovati, da imamo mi nek drugačen pogled do tistih,
               ki so osamosvajali in se borili proti Hitlerju, in tistih, ki so osamosvajali in se
               borili proti Jugoslovanski narodni armadi. Nimamo ga. To so vse Slovenke in Slovenci
               in državljani te Republike Slovenije. Zagotovo pa imamo proti tistim, ki so delali,
               ko govorim o vojni za Slovenijo, skupaj z Jugoslovansko narodno armado proti
               interesom slovenske države.</p>
               <p>Pri presojanju obsega pravic v starostnem zavarovanju kmetov, na primer višina
               starostne pokojnine, citiram: "je seveda treba upoštevati dejstvo, da zavarovanje ne
               temelji na samofinanciranju - zavarovalniško načelo, temveč na načelu solidarnostne
               udeležbe družbe." Če bi to upoštevali, potem take razlike ne bi mogle nastajati, da
               imamo na eni strani kmečke upokojence, ki imajo 455 evrov pokojnine, na drugi strani
               pa enake kmečke upokojence, ki imajo 227,60 evrov pokojnine. In to je tisto, kar me
               izrecno moti. In s tem predlogom zakona, ki ga je predlagal moj kolega Robert Hrovat,
               želimo, da imajo tudi ti upokojenci, ki imajo 227,60 evrov pokojnine, 455,19 evrov
               pokojnine, da se tukaj pokojnine izenačijo. To je tisto, kar je intenca in ključni
               razlog, da je gospod Robert Hrovat skupaj s Poslansko skupino Slovenske demokratske
               stranke vložil v proceduro to spremembo predloga zakona. In v Slovenski demokratski
               stranki bomo ta zakon z velikim veseljem podprli, ker smo prepričani, da z 227,60
               evra ni možno preživeti, drage kolegice in kolegi! Hvala lepa.</p>
            </sp>
            <sp xml:id="SDZ5-Redna-06-2009-05-25.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Györek. Prosim.</p>
            </sp>
            <sp xml:id="SDZ5-Redna-06-2009-05-25.sp88">

               <speaker>MIRAN GYÖREK:</speaker>

               <p>Hvala za besedo, gospod predsednik. Ker sem stališče stranke že danes enkrat
               predstavil in so bile po tem kar pestre reakcije na moja izvajanja, pa tudi na
               izvajanja predlagatelja zakona oziroma dopolnitve zakona - očitano je bilo s
               koalicijskih vrst marsikaj v zvezi s populizmom in podobnimi zmerjanji - pa bi nekaj
               vseeno povedal v tej smeri. Če je za nekoga populizem, ko zagovarjaš socialno
               ogrožene sloje ali poklicne grupacije ali ljudi, ko kritiziraš kršitve, krivice, ki
               se dogajajo danes v slovenski družbi, in verjamem, da mi verjamete, da se dogajajo,
               ko zahtevaš dosledno izvajanje načela pravičnosti, ko zahtevaš socialno solidarnost
               do določenih slojev prebivalstva, ali je to populizem, je to nabiranje političnih
               točk? Saj morda je, ampak to bodo odločili volivci čez tri in pol leta. Ko ste
               gospodje iz koalicije začeli s prioritetami zagovarjanja in pa izvajanja, sprejemanja
               zakonov za odvetnike, izbrisane, pa tudi verjetno boste še za notarje, ker ti še
               manjkajo na tem spisku, vam nikoli nismo očitali populizma, vam nikoli nismo očitali
               nabiranja političnih točk. Ste se pač tako odločili. Očitno so vam tisti sloji
               prebivalstva bolj všeč. Sedaj pa očitate nam, ko zagovarjamo druge, se pravi kmete,
               brezposelne, delavce osiromašene, obubožane starce na podeželju bi vas, gospodje
               ljubljanski, kar enkrat povabil, da pridete v Prekmurje, na Goričko pa se malo
               sprehodite od vasi do vasi, od opuščene, obubožane domačije ene in druge pa, da
               pogledate, kako umirajo 70, 80 let stari kmetje izmozgani, zgarani, brez kakršnekoli
               zdravniške pomoči, brez kakršnegakoli evra na bančnem računu, takrat boste malo manj
               govorili o nekih sistemskih rešitvah Zakona o pokojninskem in invalidskem
               zavarovanju. Malo manj boste "terali" izbrisane pa odvetnike in podobno. Takrat boste
               razumeli nas. Ne mi govoriti, da se ne dodajajo krivice. Velike se krivice dogajajo
               in zahtevamo, da se to odpravi. V časopisu beremo ponovno: "Gospod Erjavec, minister
               za okolje in prostor, po vsej sili prioritetno želi legalizirati 100 ciganskih na
               črno zgrajenih objektov." Nedaleč proč od mene kmetu, ki je hotel kupiti še eno
               kravico, pa je na črno dozidal hlev, pa pride odločba, da je treba to porušiti in pa
               vse ostale posledice, ki jih ima. Eno bogo kravico, za katero ni imel mesta, kam bi
               jo dal pod streho, je na črno naredil hlev, majhen hlev, nekaj kvadratnih metrov, pa
               so inšpektorji zagnali vik in krik. Kakšna črna gradnja! A ciganska naselja bomo pa
               kar po spisku prioritetno legalizirali, tam se pa ne vprašamo. Ali to ni krivica? Če
               v opoziciji opozarjamo na to, je to populizem. Seveda vse je danes možno označiti za
               populizem. Če se nekdo ne strinja s tistim, kako vi, potem je to populistična
               aktivnost. Ja, prosim vas!</p>
               <p>Predlagatelju vsaka čast, zelo dober, solidaren in human predlog je dal v razpravo.
               In sram vas bodi, če boste še to zavrnili. Mi bomo na sistemsko rešitev tega zakona
               čakali še in še. Še in še ubogih kmetov bo ubobožalo in trpelo na stara leta, da niti
               v miru ne bodo mogli umreti. Toliko. Hvala, za vašo vest.</p>
            </sp>
            <sp xml:id="SDZ5-Redna-06-2009-05-25.sp89">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Gvido Kres. Prosim.</p>
            </sp>
            <sp xml:id="SDZ5-Redna-06-2009-05-25.sp90">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi! Danes je bilo
               tukaj notri toliko enih stvari povedanih, za katere mislim, da sploh niso primerne za
               v ta zbor, še manj pa za tiste ljudi, tiste osebe, ki tukaj notri že dolgo sedijo,
               poznajo problematiko. In imam včasih res tako slab občutek, imam občutek, kot da
               enostavno ne vedo, kje živijo, ali pa se sploh ne vrtijo več v teh krogih. Lahko
               rečem, da kmečko prebivalstvo, ko je nekdo rekel, pomoč po ujmah, saj to dobijo,
               drugo dobijo. Pa govorijo vedno o subvencijah. Saj to niso subvencije, to je samo
               izravnava za neekonomsko ceno. Dajmo že enkrat te subvencije dati na stran, pa
               uporabljajmo ta termin, da bodo tudi ljudje, široka javnost končno dojela, da je to
               izravnava cene, ne pa subvencija, da se nekomu nekaj podarja. Treba je povedati, da
               ti ljudje pridelujejo hrano za nas. Mi pa najbolj verjetno zelo malokrat pogledamo na
               polico, čigavo hrano kupimo - ali kupimo slovensko hrano ali kupimo tujo hrano. In to
               so stvari, ki so žalostne, moram reči. Ti ljudje urejajo tudi to našo lepo domovino,
               na katero smo lahko ponosni. Gre pa za 2000 oseb. Pred kratkim smo govorili o nekih
               zadevah zelo na čustveni ravni. Veliko zgodb smo predstavili, tudi tukaj notri bi
               lahko te zgodbe prinesli. In, če to zadevo poravnavamo, bi lahko videli, da če bi
               znali uravnavati ta finančna sredstva, ki jih država ima, bi tudi to brez kakšnih
               velikih problemov lahko uredili.</p>
               <p>Naj povem, da večina kmetov tako rekoč sploh nikoli ne gre v pokoj. Ti ljudje se do
               konca izgarajo. Ampak na stara leta ni več učinkovit in potrebuje tudi neke dohodke,
               da normalno zaključi ta svoj del, ki jim je bil dan. Da ne govorim o tem, kot je
               gospod rekel, pridite na Goričko pogledat, mislim, da samo 30 km od Ljubljane bi si
               lahko ogledali, kako 80-letniki brez naslednikov danes težko živijo. In mi je gospa,
               ko sem bil pri njej na obisku, rekla: "Veš, zvečer grem spat, pa ne vem, ali bom
               zjutraj vstala ali ne." In te zaboli, ampak prav veliko jaz pomagati tukaj ne morem,
               kot tako, da v Državnem zboru na take stvari opozorim. In trdim, da to ne bi smel
               biti problem. Treba je tudi vedeti, da so ti ljudje ponosni. Ti ljudje ne bodo hodili
               po socialne podpore. Ti ljudje bodo sprejeli pokojnino in ta občutek daje to, torej
               vzemimo tam, kjer imamo denar za socialne podpore, pa mogoče tukaj nekje poravnavamo
               in zadevo speljemo na en tak način, ki bo bolj spoštljiv. Ideologija in delitev levo
               in desno, pri kmetih to ne pride v poštev. Kmetje, to je en najširši krog državljank
               in državljanov, in tukaj delitve ni. In naj opozorim še na to, leta 1972 za časa
               vlade gospoda Kavčiča, so bile te zadeve rahlo spremenjene. V tem se je sicer delalo,
               ampak ne več tako vneto in tako kvalitetno, zato smo danes tukaj, kjer smo. In pa
               predvsem solidarnost, plačani prispevki. Tudi za te državne pokojnine niso bili
               plačani prispevki, ampak treba je vedeti, da so bile nekatere mamice, ki so doma
               vztrajale, so vzgajale družine in niso plačevale teh prispevkov. In prav je, da smo
               to uvedli. Dajmo tudi pri tem...<stage xml:id="SDZ5-Redna-06-2009-05-25.stage9">/opozorilni znak za konec razprave./</stage>.. se obnašati
               primerno, pripeljimo zadeve do ene normalne in spoštljive ravni. Hvala lepa.</p>
            </sp>
            <sp xml:id="SDZ5-Redna-06-2009-05-25.sp91">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic. Prosim.</p>
            </sp>
            <sp xml:id="SDZ5-Redna-06-2009-05-25.sp92">

               <speaker>MAG. BORUT SAJOVIC:</speaker>

               <p>Hvala lepa, gospod predsednik.</p>
               <p>Jaz sem res prav vesel in presrečen, ko vidim in poslušam, ko nekateri o zadevah
               mislijo, da so že z izvolitvijo v Državni zbor vse vedeli in vse znali, da so
               nekateri z izvolitvijo na listi preskočili kar nekaj stopenj različnih akademskih
               izobrazb, enostavno za zjokati, kaj je bilo slišati danes.</p>
               <p>Jaz predlagatelju priznavam, da je korektno opozoril na en problem, ki si zasluži
               temeljito obravnavo, tudi dobro rešitev. Žal pa tisto rešitev, ki jo je predlagal na
               tako ad hoc priročen, všečen in populističen način, težko podprem. Jaz mislim, da nas
               ni veliko v tem Državnem zboru, ki bi celo življenje preživeli na kmetih in življenje
               teh ljudi poznali dobro, od blizu, in to ne v tistem idiličnem lepem pomenu kmetstva,
               ampak takrat, ko je težko. Jaz vam povem, da poznam cel kup trdnih kmečkih
               gospodarjev in mož, pa njihovih gospodinj, ki so tudi te pokojnine, ki je pa po mojem
               mnenju tudi premajhna, veseli. Marsikdo od njih mi je rekel: "Vesel sem, da imam
               mogoče prvič v življenju ena svoja sredstva in en svoj denar."</p>
               <p>Jaz sem vesel, da je gospa državna sekretarka opozorila tudi na to, kakšne krivice in
               pa razlike v tem imenu delamo, da bi kar z nekim sklepom, z neko politično
               odločitvijo izenačili nekoga, ki je pet let delal, kot pa tudi 130 tistih, ki so
               plačevali 15 let in več. Jaz mislim, da je en sklep enega političnega organa tak kot
               smo mi, da bi zato, da bi popravil eno krivico, ki je zagotovo, 2000., da bi
               povzročil krivico 130 tisočem in enostavno ni na mestu. Edini pravi odgovor je, da se
               moramo pokojninske zgodbe Slovenke in Slovenci lotiti sistematsko, na načelni ravni
               in da parcialne rešitve ne vodijo nikamor, enostavno čim prej, ne pojutrišnjem, ampak
               jutri moramo zgodbo popraviti v celoti, da bo nekako šlo. Kje pa so ključni odgovori?
               Ključni odgovori in rešitve so zagotovo najprej v demografiji. Dokler bo rodnost v
               Sloveniji tako majhna, kot je, se nam na dolgi rok še kako slabo piše. Tistih, ki
               bodo delali, da bomo mi, ki danes o tem razpravljamo, imeli pokojnine, bo enostavno
               premalo. Tu so ključni problemi in tega se moramo tudi lotiti. S pokojninsko reformo
               v 90. letih smo naredili nekaj, se pa danes premalo dnevno ukvarjamo s tem, da bi
               tisti, ki imajo možnost, vendar teh 2 tisoč kmetov ne vidim med njimi, začeli dodatno
               varčevati. Je pa na podeželju, na majhnih kmetijah, ki so jih omenjali predhodniki,
               zagotovo neka rezerva v kapitalu in premoženju. In tistim, ki ne bodo več zmogli
               kmetovati, moramo ponuditi ustrezen servis, da bo ta kapital, ki se bo marsikje
               zarasel, ki bo marsikje propadel, s primernim svetovanjem dobil pravo mesto, da se to
               oplemeniti. Ali je to v obliki prevzema kmetij, ali so to ukrepi za starostno
               upokojevanje kmetov, ali pa je določena renta iz nepremičnine in zemljišča, o tem se
               je pa treba v strokovnih in manj v političnih krogih pogovoriti. Še kako dobro vem,
               kako je s pokojnino na kmetih. Vsi tisti, ki so se na kmetih rodili, ko dopolnijo
               določeno starostno obdobje, ne gredo v pokoj, pač pa na kmetih vsi delajo in delamo
               do takrat, dokler zdravje in kondicija dopušča. Tudi tisti, ki so na kmetih mlajši
               gospodarji, imamo do svojih staršev in prednikov spoštljiv odnos. In če sta stari in
               mladi rod na kmetiji, potem je za starejše vzorno poskrbljeno, vsaj v veliki večini
               primerov. Problem pa je tam, kjer so mladi podeželje ali pa starše zapustili, se
               odselili v mesta, ali pa tam, kjer so na kmetih, in tudi tega je nekaj preveč, ostali
               brez pravnih naslednikov, brez sorodnikov. Za tiste, pa mislim, vsaj v večini
               primerov skrbi socialna služba nezadostno, še premalo. Velika težava in velik problem
               je pa ravno to, da se tem ljudem zapirajo vrata do socialnih pomoči, ker imajo
               premoženje. In status tega premoženja bi morali njim v prid nekako sistemsko
               opredeliti.</p>
               <p>Vesel sem, da smo danes odprli to temo, ki je resna tema. Vendar če bomo do nje
               pristopali politično in se izgubljali v takih zgodbah, kot je na eni strani NOB, na
               drugi strani izbrisani, sodniki, pa še kdo je našel mesto v naših razpravah, potem
               mislim, da jo bomo slabo ali težko rešili. Če bi šlo samo za problem petih milijonov
               evrov, kaj to pomeni za proračun, potem bi jaz ta predlog zakona z veseljem podprl,
               ker vem, da tudi ti starejši bi ta denar namenili mlajšim ali vsaj kmetiji. Gre za
               skromne ljudi, ki so bili v življenju ...<stage xml:id="SDZ5-Redna-06-2009-05-25.stage10">/Opozorilni znak za konec razprave./</stage>
               navajeni skromno živeti. To bi bilo dodaten vložek v slovensko podeželje ali
               kmetijstvo. Zagotovo pa lahko računate na mojo podporo povsod kjer bomo našli
               ...<stage xml:id="SDZ5-Redna-06-2009-05-25.stage11">/Izključen mikrofon./</stage> sistemsko rešitev.</p>
            </sp>
            <sp xml:id="SDZ5-Redna-06-2009-05-25.sp93">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Alenka Jeraj.</p>
            </sp>
            <sp xml:id="SDZ5-Redna-06-2009-05-25.sp94">

               <speaker>ALENKA JERAJ:</speaker>

               <p>Hvala za besedo. Lep pozdrav! Tudi v mojo poslansko pisarno prihajajo ljudje, ki
               prejemajo najnižjo kmečko pokojnino. In kot je rekel moj kolega Žnidaršič, ne samo da
               se bojijo, da bodo morda zboleli, ne bodo več mogli niti osnovnih stvari na kmetiji
               opravljati, mnogi so za to tudi že prestari, da bi si pridelali nekaj solate, o čemer
               je govoril. Mogoče ni najlažja varianta to, da jim svetujemo, da naj zemljo prodajo
               in gredo v dom. Ti ljudje so navezani na zemljo, ki so jo morda skozi mnogo rodov
               pridobili in obdelovali in najbrž ni lahka odločitev reči, sedaj bomo pa vse to
               prodali, da bi potem mogoče čez nekaj časa na tistem mestu zrasli bloki ali pa kaj
               podobnega.</p>
               <p>Ko se pogovarjamo o pokojninah, je treba malo tudi obuditi spomin, ker nam ves čas
               očitate, kaj vse mi nismo naredili oziroma da bi lahko marsikaj več. Stvari se je
               treba lotiti celostno in ne sprejemati parcialne rešitve in podobno. Vemo, da se je
               pokojninska reforma se pripravljala kar nekaj časa, da je bila v letu 1999 sprejeta,
               določeno neko usklajevanje pokojnin s plačami, vendar se je takoj po volitvah v
               Državni zbor leta 2000 popravila. In tudi to je bila parcialna rešitev, ki jo je
               predlagala LDS-ova vlada takrat, celo DeSUS jo je pa potem tudi podprl.</p>
               <p>Tukaj je treba še spomniti, da smo pred letom 2004 poleg očitkov, da če bo zmagal
               Janez Janša, pokojnin itak več ne bo, smo celo leto brali naslovnice: Pokojninska
               blagajna prazna, naslednji mesec. Ne vemo, ali bo denar za pokojnine in vprašaj in
               podobno. Najbrž se pa strinjamo, da potem po volitvah, ko so se neke pomembne
               spremembe zgodile, torej sprememba zakona, ki je prinesel ugodnejše usklajevanje
               pokojnin in odpravil to krivico, ki se je zgodila takrat v letu 2000, se je pa
               zgodilo še nekaj bolj pomembnega. In to je, da se je sanirala pokojninska blagajna
               oziroma da je država prevzela dolgove. In zaradi tega nismo več brali naslove, da je
               pokojninska blagajna prazna in naslednji mesec mogoče ne bo več za pokojnine, smo pač
               brali drugačne naslove o revščini, itd.</p>
               <p>Če očitate, da zakon ni primeren in da parcialno rešuje, da ni celosten, ni
               sistemski, potem predlagamo, da ga pripravite vi, pa bo bistveno boljši. Ampak tudi
               tisti zakoni, ki jih mi pripravimo in so zelo dobro pripravljeni in urejajo stvari na
               primeren način, so tukaj vsi po vrsti z vaše strani sprejeti na nož oziroma jih
               zavrnete takoj, ko je to mogoče, najraje še ne bi dovolili niti ene razprave v
               tem.</p>
               <p>Jaz bom zakon podprla, da morda še tem nekaj več kot 2 tisoč ljudem olajšamo oziroma
               nekaj naredimo za neko primerno starost, da jo primerno preživijo.</p>
            </sp>
            <sp xml:id="SDZ5-Redna-06-2009-05-25.sp95">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Srečko Prijatelj.</p>
            </sp>
            <sp xml:id="SDZ5-Redna-06-2009-05-25.sp96">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Kolegice in kolegi!</p>
               <p>Jaz bi opozoril na dejstvo, da s tem predlogom izenačujemo položaj vseh kmečkih
               upokojencev preprosto tako, da se pokojnina določi v višini najnižje pokojnine za
               polno pokojninsko dobo. Če se sprehodimo po tem, kaj je v bistvu kmečki živelj moral
               pretrpeti v času še po vojni, pa tudi dejansko ob graditvi Jugoslavije, lahko vidimo,
               da ravno tem ljudem ni bilo z rožicami postlano, kot se temu reče. Danes smo pa v
               nekem drugem času. Smo v času, ko Evropa namenja največ denarja iz evropskega
               proračuna ravno za kmetijstvo. Jaz ne vidim, zakaj bi morali tu tarnati, da denarja
               ni, če pa vemo, da ga lahko najdemo tam, kjer ga v bistvu tudi nočemo videti. To so
               evropske blagajne, ki nam kar ponujajo ta denar, ampak mi se nismo zmožni prijavljati
               na različne razpise, ki so na voljo. Tudi eden od teh problemov bi bil lahko rešen,
               kajti marsikatera kmetija bi bila lahko danes še aktivna, če bi imela revitalizirano
               okolje in tudi obnovljeno proizvodnjo. Ne moremo se organizirati na lokalnem nivoju,
               da bi tem ljudem, ki se ne znajdejo v tej birokratski poplavi zahtevanih dokumentov,
               pomagali pri pripravi dokumentacije. Kar en kubični meter papirjev je treba spisati,
               če želiš konkurirati, niti svetovati jim ne znamo. Na državnem nivoju je pa popolna
               zmeda, ker v bistvu se niti ministrstva med sabo ne morejo in ne utegnejo uskladiti,
               kadar gre za odprte razpise. In danes govoriti o tem, da bi to lahko omajalo
               integralni proračun, je naravnost sramota. Gre za majhna sredstva. Jaz sem globoko
               prepričan, da bi to država, ki ima v Ustavi zapisano, da je socialna država, to
               morala storiti. Morala bi storiti to zaradi tega, ker če se radi zgledujemo po
               evropskem principu, potem poglejmo, kako je status kmeta rešen v Franciji, na primer,
               pa boste videli, da je tam marsikaj drugače.</p>
               <p>Govoriti o tem, da je v Državnem zboru populizem, če želimo poskrbeti za določeno
               ogroženo skupino ljudi, je pa sramota, svojevrstno sprenevedanje. Jaz prihajam s
               Primorske, prej moj kolega je povedal, kako je to na Goričkem, pa bom povedal, da
               tudi na Primorskem bi bila lahko marsikatera kmetija obnovljena, če bi bil sistem
               bolj prijazen do kmetov. Saj ne rečem, da se nekateri niso znašli in se kljub temu
               zahtevnemu postopku znali prijaviti in pridobili sredstva, vendar teh kmetij je
               premalo. Gre predvsem za tiste kmetije, kjer je mladi živelj že pobegnil in dejansko
               so ostali starejši. Pa se zopet vračam sedaj na Primorsko - pojdite v Baško grapo, pa
               boste videli najlepši del Slovenije popolnoma prazen. Tam v bistvu skoraj ni več
               ljudi, ki bi bili pripravljeni živeti v tako lepem okolju. In kdo je za to kriv, če
               ne država? Zato danes vse to, kar imamo pred seboj, je lahko mogoče kanček v mozaiku,
               ki lahko popolni popolnost mozaika s tem manjkajočim delom, če bomo tem ljudem
               pomagali. Marsikateri od mladih se bo rad vrnil, če bomo imeli, kot vi temu pravite,
               sistemski pristop, ki bi moral pa biti nadgradnja temu. Najprej pa moramo poskrbeti
               za tisto, kar je bilo skozi kulturno dediščino dano nam mlajšim rodovom, to pa je za
               osnovno eksistenco tistih, ki tam še vztrajajo. Mislim, da je ta država dolžna to
               narediti za te ljudi in tudi te ljudje, ne pozabiti, so bili na referendumu.
               Glasovali so za svoje boljše življenje, pa verjetno danes slabše živijo, kot mnogi
               drugi Slovenci. In to vam in nam seveda ne gre v prid. Takrat, v tistem momentu, ko
               smo se odločali za samostojno Slovenijo, smo upali, da bomo živeli boljše, pa to še
               zdaleč ni, kar smo pričakovali. Več je revnih in socialno ogroženih in izgleda, da
               jih bo še več s takim ravnanjem.</p>
            </sp>
            <sp xml:id="SDZ5-Redna-06-2009-05-25.sp97">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Besedo ima Jože Tanko. Prosim.</p>
            </sp>
            <sp xml:id="SDZ5-Redna-06-2009-05-25.sp98">

               <speaker>JOŽE TANKO:</speaker>

               <p>Hvala lepa za besedo. Vsem lep pozdrav. Tukaj smo ponovno pred neko diskusijo in pa
               dilemo koalicije, ki pravzaprav iz petnih žil vleče argumente, zakaj nekega predloga,
               ki rešuje pomembno družbeno vprašanje, ni mogoče podpreti. Moram reči, da sem nad
               argumenti, tudi Vlade in tudi koalicijskih poslancev, ko govorijo o tem, da tega ni
               mogoče podpreti, pravzaprav presenečen. Po eni strani pravzaprav to kaže na odnos do
               določene kategorije ljudi, do določenega sloja ljudi, po drugi strani pa do izredno
               selektivnega pristopa do posameznih družbenih skupin in pa tudi do načina dojemanja
               družbenih težav. Dejstvo je, da je kmečka populacija tista, ki ima v tej državi
               najnižje pokojnine. Najnižje pokojnine. Ni kategorije upokojencev, ki bi imeli nižje
               pokojnine, kot jih imajo kmečki zavarovanci. In tudi ni kategorije ljudi, ki bi bila
               na podoben način izključena iz nekaterih drugih socialnih upravičenj, kot so kmečki
               zavarovanci. To so kmetje, so ljudje, ki delajo na svoji kmetiji celo življenje, ki
               imajo najmanj 60 let delovne dobe pri vzdrževanju slovenskega podeželja, in za tako
               dolgo dobo jim pravzaprav ne pripada skoraj ničesar, razen tistih milostnih 170 evrov
               pokojnine. In ko se takšno vprašanje odpre v Državnem zboru, se pojavijo mnogi
               pravičniki, ki jih skrbi uravnoteženost ali sorazmerje z drugimi kategorijami
               upokojencev. Ta vir oziroma ta višina pokojnine nikomur ne omogoča preživetja 10 dni.
               Ne zagotavlja ničesar. In kljub temu, da predlagamo spremembo, ki zneskovno ni
               velika, je izredno veliko besed in kvazi argumentov, zakaj tega ne podpreti. Če
               koalicija razume dober namen predlagatelja, potem bi za ta dober namen lahko
               predlagala vsaj amandma, ki bo rekel, "ne, ne predlagamo, da se ta predlog povečanja
               kmečke pokojnine dvigne za toliko, ampak samo za toliko." Lahko bi, kot je prej
               gospod Potrč rekel, tudi pri teh zavarovancih dvignili pokojnino za 50, 60 evrov, kot
               pri ovdovelih osebah po zavarovancih Jugoslovanske ljudske armade. Zakaj pa ne za
               toliko?! Z enim amandmajem Vlade, z enim amandmajem koalicije, z neko toleranco in
               razumevanjem koalicije bi zlahka sprejeli amandma. In to bi pomenilo, da ne rabimo
               več 5 milijonov evrov, kar je za državne finance in ZPIZ gromozanski problem, ampak
               bi rabili samo še 700 tisoč evrov. Toliko manjši bi bil ta znesek. Ne, tudi tako
               bagatelnega popravka na tem področju ni možno sprejeti. In jaz razumem nelagodje
               koalicije. Razumem. Vendar čakati na to, da se bo s to dinamiko, kot je povedala
               državna sekretarka, odvil sistemski proces, ko se šele prvi papirji, prvi dokumenti
               za javno razpravo napovedujejo za jesen, in morebitni sprejem enkrat kasneje, mislim,
               da je zelo neprimerno in neodgovorno. Tudi nesocialno do te kategorije ljudi, ki je v
               tej državi daleč najbolj podcenjena. Ti ljudje, kmečki zavarovanci, ne samo, da
               ohranjajo poseljenost slovenskega podeželja - čedalje manj, ker se zarašča, in kljub
               temu, da se slovensko podeželje zarašča, razni ljubljanski ekologi ugotavljajo, da
               človek posega v območje zveri in območje živali kljub zaraščanju. Mislim, da bi bilo
               treba te zadeve na nek način tudi urediti. Ti ljudje so bili tudi branik slovenstva.
               Ti ljudje poseljujejo slovensko podeželje in slovensko mejo. Tam ob slovenski meji s
               Hrvaško, Avstrijo, tam ni Ljubljančanov, tam ni meščanov. To so ljudje, ki ohranjajo
               tudi mimo carinikov in mimo policije nadzor nad slovensko mejo. Tisti, ki imate morda
               kakšno parcelo ali pa vikend v teh odročnih krajih, veste, da je to tako. To so
               ključni ljudje, ki izvajajo nadzor tudi nad tem, ali prehajajo slovensko mejo
               nedovoljeni migranti, ali se prenaša blago iz države in tako naprej.</p>
               <p>Kot rečeno, v tej državi imamo v pokojninski sistem vgrajene tudi izjeme. Pokojnine
               dobivajo tudi nekateri, ki si jih niso zaslužili, tudi nesorazmerno visoke. Že samo
               to, da nekdo lahko dobi državno priznanje, ki ga uvrsti med zaslužne, pomeni, da dobi
               pokojnino, za katero ni plačal, ampak se krije iz drugih naslovov. Tudi tisto, kar je
               bilo pred dobrima dvema mesecema predlagano v Državnem zboru, ko se je popravljal
               zakon o pokojninskem in invalidskem zavarovanju in so se urejali dodatki k pokojninam
               za ovdovele osebe po zavarovancih Jugoslovanske ljudske armade, nima kritja z
               vplačili v slovenski pokojninski sistem. In kljub temu, da so tiste pokojnine v
               povprečju trikrat višje od kmečkih pokojnin, se je zaradi moči koalicije in zaradi
               socialnega čuta koalicije za tistih 50 ljudi ta zadeva uredila. Tu imamo 2 tisoč teh
               zavarovancev, ki se po vojni, ker so bili kmetje, niso mogli na drugačen način
               zavarovati. Tu pa ne zmoremo dovolj moči, da bi jim omogočili, da tudi oni dobijo
               ustrezno pokojnino, ki bi jim zagotavljala vsaj tisto minimalno preživetje, in da bi
               opravili tudi drugi del socialnega sistema, ki bi jim zagotavljal tudi v primeru, ko
               obnemorejo, določena socialna upravičenja in socialne pomoči. Ne vem, kako morejo
               nekatere stranke, ki imajo v naslovu besedo "socialni", prezreti tako krivico na tem
               področju. To se mi zdi povsem nerazumljivo. Očitate nam, da naša rešitev ni
               sistemska, da je naša rešitev populistična, da je naša rešitev prehitra. Če kdorkoli
               dvomi v dober namen na tem področju, dober namen predloga zakona, ki ga predlagamo,
               potem je imel že v tem času, odkar je zakon vložen, bistveno več časa in pa možnosti,
               da bi popravil sistemskost, pa tudi kakšno drugo izboljšavo na tem področju.</p>
               <p>To, da koalicija ni zadosti hitra, to, da ni uspela razviti določene hitrosti, je
               jasno vsem. Prvi zakon, ki ste ga zapisali v koalicijsko pogodbo, bi moral biti
               sprejet januarja in se nanaša na enkratno denarno pomoč, to so ljudje, ki jih urejamo
               s tem zakonom sistemsko, da bi dobili mesečno višje pokojnine in bi bili glavni
               upravičenci pravzaprav rešitev po tistem zakonu, ker bi dobili najvišji dodatek.
               Vendar koalicija tega v roku, ki so ga zapisali v koalicijski sporazum, ni
               realizirala. Ko smo predlagali mi, dva meseca po tem, ko je iztekel rok za koalicijo,
               po njihovi koalicijski pogodbi, ste ta zakon zavrnili in ste predlagali oziroma
               povedali, da boste zadevo še nekoliko razširili. V redu. Tudi to rešitev bomo
               podprli. Vendar bi lahko začasno uredili problem teh ljudi z novim vašim sistemskim
               pristopim, pa bi uredili še vse ostalo in bi z tega predloga najbrž lahko to
               izključili.</p>
               <p>Kot pa se stvari odvijajo, tempo, ki ste ga zastavili, bo najbrž tak, da letos ste ta
               zakon zavrnili, sistemske rešitve pa ne bo. In tako bo šlo leto mimo in bo ostalo v
               državnem proračunu približno 50, 60 milijonov evrov ali pa koaliciji, ki jih bo lahko
               razporejala za druge projekte. Take, kot so predvideni po Zakonu o javnih financah
               ali pa Zakonu o tej zavarovalni shemi. Določene kategorije ljudi, ki so vam zelo
               blizu, se rešujejo z izjemami. Tam ni nobeden problem, da se v zakon napiše, da ne
               glede na določbo prvega in drugega odstavka, pa je možno tudi to in to, v teh in teh
               primerih. Tam ni nobeden problem, pa gre za velike podkupe. Meni je čisto vseeno, ali
               je lastnik Pivovarne Laško gospod Boško Šrot ali pa Andrijana Starina Kosem. Čisto
               vseeno. Če ne more kupiti Šrot, pa naj Starina Kosem. Če ne more eden zagotoviti
               virov, jih naj drugi. Rad pa bi opozoril, da zelo nesistemsko pristopate. Tukaj ne
               moremo rešiti ljudi na dnu družbene lestvice, tam se pa z izjemo ukvarjamo, tam pa
               sprejmemo izjemo, ki omogoča, da bodo tisti, ki so v nekaj letih dobili ogromno
               premoženje na tak ali drugačen način, uživali tudi v bančnem sistemu izjemo, tudi v
               sistemu poroštev in za njihove privilegije bodo sprejete tudi obveznosti vse države,
               državnega proračuna, da bodo lahko ti ljudje lastninjeni in izpeljali proces
               lastninskega preoblikovanja.</p>
               <p>Mislim, da je treba pač v nekem trenutku povedati, kaj so tiste prave zadeve, kaj so
               socialne zadeve in kaj so stvari, ki urejajo privilegije.</p>
               <p>Prvi zakon, ki ga je predlagala koalicija v tem mandatu, je bil zakon, ki je reševal
               specialno situacijo za enega od bivših poslancev. Nobeden problem. Gospodu Cviklu se
               je tako skušal zagotoviti poseben status v okviru državne uprave, da je koalicija
               solidarno podpisala zakon. Hvala bogu, je zakon padel. Tu je izjemen problem
               zagotoviti nekaj milijonov evrov, da bi ljudem, ki so delali 60, 70 let na svoji
               zemlji in so bili vsi tisti, ki so toliko časa delali, udeleženi tudi v procesu
               obvezne oddaje pridelkov v določenem obdobju, da so lahko nekje drugje koristili
               boniteto obvezne oddaje, tem pa ne moremo zagotoviti pravzaprav tistih virov za
               preživetje, ki bi zagotavljale spodnjo mejo oziroma eksistenčni minimum. Tukaj se je
               treba vprašati, ali lahko še vedno kdo nosi v svoji označbi besedo "socialni".
               Mislim, da tega kriterija že dolgo več ne izpolnjujejo.</p>
               <p>Tukaj je bilo tudi precej govora s strani Vlade o raznih modernizacijah. Tudi danes
               ste povedali, da bo treba marsikakšen sistem modernizirati, socialni sistem,
               pokojninski sistem. Prav zanimivo bo spremljati te modernizacije. Prav zanimivo. Kaj
               bomo še modernizirali oziroma po domače vzeli tem ljudem, ki imajo 170 evrov
               pokojnine? Kaj bomo na tem področju še modernizirali? Tisti, ki govorite o
               modernizacijah teh sistemov, ki zadevajo minimalne standarde za preživetje, pa naj to
               zajame pokojninski del ali socialni del, bi morda najprej povedali, kaj je na tem
               področju še treba modernizirati. Razumem, da se lahko modernizira, kaj je tam v
               tistih zadnjih 2% upokojencev, ki dobijo od 1800, 1500 evrov pokojnine. Tam se da kaj
               modernizirati. Zanima me, kaj se da modernizirati pri teh, ki imajo 170 evrov
               pokojnine. Govorite o zadevah, o modernizacijah, ki pomenijo prihranke v sistemu. To
               pomeni neposredno krčenje pravic, to pomeni neposredno krčenje pokojninskih pravic,
               socialnih pravic, zdravstvenih pravic in tudi kakšnih drugih pravic. Zanima me, kaj
               boste modernizirali oziroma kako boste modernizirali izgubljenih 38 milijonov evrov
               pri Lehmans Brothersu. Banka Slovenije je pod vodstvom nekdanjega guvernerja,
               sedanjega ministra za evropske zadeve oziroma za razvoj, kupila dve obveznici Lehmans
               Brothers, ki sta propadli. Višina 38 milijonov evrov. Ta znesek je za 5 milijonov
               višji od tistega, ki ga potrebujemo za celoletno dijaško prehrano 100 tisoč
               srednješolcev.</p>
               <p>In Vlada se na tem področju najbrž ne bo čisto nič modernizirala. Ta minister, ki je
               povzročil to izgubo oziroma ta izgubljeni kapital v Banki Slovenije, je danes vodja
               skupine kriznih ministrov, prvi vladni krizni minister. Ali je to potreben pogoj in
               zadosten pogoj, da postaneš prvi krizni minister, da si v karieri povzročil izpad 38
               milijonov evrov? Mimogrede, 38 milijonov evrov je približno prihodek uspešnega
               podjetja, ki ima približno 700 zaposlenih, z dobrim programom. Da vemo, o katerih
               dimenzijah govorimo, in tudi o katerih odhodkih bi lahko govorili.</p>
               <p>Očitno pa je, da je koalicija nagnjena predvsem k temu, da ustvarja na nek način
               paralelne svetove. O enih svetovih, o enih problemih, o enem pristopu govori, drug
               pristop pa izvaja. Govori o socialnih pravicah in izvaja izjeme. Govori o pomoči vsem
               tistim, ki so tega potrebni, na drugi strani pa tega ni in se omogočajo vsi mogoči
               privilegiji in posebnosti za kategorije ljudi, zelo ozke, zelo selektivne, ki
               razpolagajo z enormnim premoženjem. Do njega so prišli v samo nekaj letih. Če se želi
               koalicija reševanja problemov lotiti sistematično, potem smo tudi v naši poslanski
               skupini, tudi v naši stranki pripravljeni na ta izziv. Pravzaprav smo ta izziv že
               ponudili. Dva dni nazaj smo imeli tu priložnost govoriti o sistematičnem pristopu k
               reševanju gospodarske in socialne krize. Ponudili smo veliko rešitev, 68 ukrepov.
               ....<stage xml:id="SDZ5-Redna-06-2009-05-25.stage12">/Oglašanje iz klopi./</stage> Gospa Potrata, 68 ukrepov, niso vsi zahtevali sredstev.
               Nekateri ne bi povzročili nobenega javnofinančnega primanjkljaja, pa ti ukrepi niso
               bili sprejemljivi. Zanimivo.</p>
               <p>Ko je Vlada predlagala marca meseca rebalans proračuna, je prišel sem predsednik
               Vlade in je javno povedal: "Makroekonomska izhodišča za rebalans proračuna ne držijo,
               ne stojijo. Mi smo predvideli 0,6 gospodarsko rast za rebalans proračuna, Umar in
               tudi druge institucije, tudi mednarodne, so povedale, da bo ta gospodarska rast minus
               4%." Se pravi za 5% je bilo v izhodiščih narobe, in to je tudi javno povedal. In
               mimogrede, ključni stavek tiste predstavitve pa je bil, da je to drugi sveženj
               gospodarskih protikriznih ukrepov. Najprej pove, da izhodišča ne "štimajo", da je
               proračun fiktiven in ga okarakterizira kot drugi sveženj ukrepov. Zdaj bomo po dveh
               mesecih sprejemali nov rebalans proračuna, ki bo okarakteriziran kot tretji sveženj
               protikriznih ukrepov, ki bo najbrž zajel verjetno veliko ukrepov iz tega prvega
               oziroma drugega svežnja ukrepov. Zanimivo pa je, da je med vsemi temi ukrepi strašno
               malo tistih, o katerih bi lahko tu v Državnem zboru sploh razpravljali. Zelo malo: 6
               zakonov, 6 aktov, od tega rebalans proračuna in en zakon, za katerega so se vse
               mednarodne relevantne institucije izjasnile, da ni protikrizni ukrep. Če vas skrbi
               pokojninska blagajna - s temi 5 milijoni evrov bi nekoliko posegli v pokojninsko
               blagajno, potem marsikdo izmed koalicijskih poslancev ve, da državni proračun
               solidarno pokriva vse izpade pokojninske blagajne. V primeru, da v pokojninskem
               sistemu ni zadosti virov, je državni proračun dolžan pokriti manjkajoča sredstva v
               pokojninski blagajni. S tega vidika ta ukrep, če je samo kanček dobre volje v
               koaliciji, ne predstavlja nobene nevarnosti za javnofinančno vzdržnost, niti ne za
               vzdržnost pokojninskega sistema. Vse, kar pripisujete temu ukrepu in temu reševanju,
               je samo igra besed in iskanje razlogov, da se zavrne zakon, ki so ga predlagali
               nepravi predlagatelji. To lahko ugotovimo po petkovih razpravah, današnji razpravi -
               nepravi predlagatelji.</p>
               <p>Če menite, da je zakon nesistemski in vas to tako zelo skrbi, me pravzaprav čudi, da
               ste v Državnem zboru sprocesirali nekaj zakonov, za katere so vladna služba za
               zakonodajo, Zakonodajno-pravna služba Državnega zbora in še druge institucije
               ugotovile, da prinašajo nesistemske rešitve, da celo pomenijo nevarnost za ustavni
               red in ustavno varnost pri določenih postopkih. Takšna je bila na primer novela
               Kazenskega zakonika. Tu koalicija ni imela nobenih pomislekov, da je karkoli
               nesistemskega. Vladna služba za zakonodajo, Zakonodajno-pravna služba Državnega
               zbora, Višje in Vrhovno sodišče so ugotovili, da novela zakona o Kazenskem zakoniku
               ne prinaša ničesar dobrega za pravno ureditev in za pojasnitev ali za izboljšavo
               pravne ureditve v tej državi. Nasprotno, ugotovili so, da pomeni veliko motnjo in
               nevarnost za poslabšanje. Pa nihče v koaliciji ni zmogel ugotoviti, da rešitev, ki je
               bila predlagana, ni sistemska. Nihče. Zato me moti takšno sprenevedanje tistih, ki
               imate toliko tega čuta za sistemskost, ustavnost, pravno varnost, varovanje
               človekovih pravic, varovanje socialnih pravic, dviganje standarda na področju
               socialnih pravic in tako naprej. Na tak način, da boste odrezali, onemogočili, da
               najbolj ogrožena skupina prebivalcev v tej državi, to so kmečki zavarovanci, dobi
               popravek pokojnine, to pomeni, da ste zavestno pristopili k temu, da boste vzdrževali
               to nepravno in tudi nesocialno stanje, ki je v tej državi. Morda se je dalo na tem
               področju tudi v prejšnjem mandatu kaj več storiti, to se najbrž lahko ugotovi. Vendar
               nekateri so v tej državi politiki že 40 let in že v tistih letih do leta 1991 se je
               dalo tudi na tem področju marsikaj spremeniti. Takrat ni bilo nikogar, če bi se tako
               odločilo, ki bi lahko sploh povzdignil glas, da se to ne da. Marsikdo bi lahko tudi v
               prejšnjih časih, ko je opravljal pomembno družbeno vlogo, ko je opravljal funkcije v
               tej državi, v tej republiki, lahko na tem področju marsikaj bistvenega spremenil.
               Bili so dobri pogoji, bile so dobre možnosti in tako naprej. Vendar korakov glede na
               terminologijo, ki ste jo takrat pogosto uporabljali, ni bilo možno stimulirati in
               podpirati.</p>
               <p>Tudi sam prihajam iz kmečke družine. Veliko časa sem preživel na kmetiji in tudi
               marsikaj storil. In se spomnim, koliko truda in napora je bilo potrebno, da so lahko
               sploh kmetje prišli do osnovnih kmetijskih pripomočkov in strojev. Neko kosilnico je
               lahko kupilo samo pet kmetov skupaj v vasi, ni mogel vsak sam, pet jih je moralo
               biti, če so hoteli uvoziti rabljen stroj za košnjo sena tam nekje iz Italije. Pol
               vasi se je moralo zbrati, ne glede na to, ali so imeli sredstva ali ne, da so lahko
               sploh dobili pravico, da kupijo tak stroj. Kasneje se je to zreduciralo na dva, šele
               mnogo kasneje je lahko vsak kupil. Tako togo so se dopuščale razvojne možnosti na
               slovenskem podeželju v zlatih časih. Hvala bogu, se zdaj nekatere zadeve spreminjajo.
               Vendar tudi ne tako, kot bi si mnogi želeli. V tem mandatu ste z vladno uredbo
               obdavčili tudi kmetijske subvencije za najtežje pogoje dela. Se pravi, vsem tistim,
               ki živijo v gorskih, hribovskih območjih, obmejnih območjih, ste obdavčili tudi
               dodatne prihodke oziroma tiste, ki jih dobimo iz eko plačil. Ali je to razumsko in
               razsodno? V prejšnjem mandatu smo mnogo tistih subvencij črtali iz obdavčitve. Tudi
               pri trošarinah se tem ljudem skozi povišanje stroškov za gorivo, za najdražjo nafto,
               najdražji bencin v tem koncu Evrope ne dajejo ustrezne kompenzacije. Še posebej ne
               zato, ker vsi ne plačujejo z naročilnicami. Kmetje so tisti, ki z naročilnico ne
               plačujejo, plačujejo z gotovino. In cel kup takih preprek in ovir smo vgradili v
               zadnjih nekaj dnevih v finančni sistem. To so namenski ukrepi, ki onemogočajo, da
               določen sloj, ki uporablja bolj izrazito neko vrsto plačilnega sredstva kot drugi, do
               določenih stvari ne more.</p>
               <p>Predlagam, spoštovana koalicija, da najdemo dovolj poguma, da za teh 2 tisoč ljudi
               najdete moči, da ta ukrep podprete in ga potem v nadaljnjem postopku, ko bo obravnava
               na delovnem telesu, popravimo tako, da bo to sprejemljivo, da tem ljudem zagotovimo
               vsaj toliko popravka pri pokojninah, kot smo ali pa kot ste uspeli pri ovdovelih
               osebah po vojaških zavarovancih, ki so bili v službi v Jugoslovanski ljudski armadi.
               Ta minimum, ta standard bi pa le morali omogočiti. Hvala lepa.</p>
            </sp>
            <sp xml:id="SDZ5-Redna-06-2009-05-25.sp99">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Replika, gospod Potrč.</p>
            </sp>
            <sp xml:id="SDZ5-Redna-06-2009-05-25.sp100">

               <speaker>MIRAN POTRČ:</speaker>

               <p>Gospod predsednik, ker imam tudi jaz izkušnje s tem, kaj se da z razpravami o
               določeni vsebini storiti ali ne, naj samo povem, da je moje trdno prepričanje, da
               razprava o 68-ih ukrepih, ki jih je predlagala opozicija, da razprava o primernosti
               ali neprimernosti Kazenskega zakonika, gotovo ne sodi v sklop zakona, ki je
               predlagan.</p>
               <p>Kar zadeva konkretno vprašanje, povezano z Banko Slovenije, naj samo ponovim to, kar
               je minister za razvoj gospodu Tanku ali morda kakšnemu drugemu poslancu zelo
               konkretno povedal, pa si niso zapomnili, mogoče si po tem, ko povem drugič, bodo
               zapomnili. V Banki Slovenije o nakupu delnic ne odloča guverner, ampak za to določena
               ekipa strokovnjakov. In drugo, dve delnici banke Lehmans Brothers so bile nakupljene
               v času, ko je ta banka bila še visoko aktivna in med najvišjimi rangi med bankami v
               svetu. Dajem samo pojasnilo, ki je bilo dano, ker enostavno nikomur iz opozicije
               takšna pojasnila ne pomenijo nič.</p>
               <p>In na koncu še dvoje v zvezi s to točko dnevnega reda. Korektno bi bilo, da bi nehali
               govoriti o tem, da dobijo karkoli upokojenci, vojaški upokojenci. Vojaški upokojenci
               ne dobijo nič in tudi podlaga niso ti upokojenci, ampak pokojnine po zasluženi
               delovni dobi upokojenk, ki so bile zaposlene v Sloveniji in v Sloveniji zavarovane.
               Dajte si to zapomniti in ne govorite več neresnic o teh ljudeh. In še enkrat...</p>
            </sp>
            <sp xml:id="SDZ5-Redna-06-2009-05-25.sp101">

               <speaker>PREDSEDNIK DR. PAVEL GANTAR:</speaker>

               <p>Mir v dvorani...</p>
            </sp>
            <sp xml:id="SDZ5-Redna-06-2009-05-25.sp102">

               <speaker>MIRAN POTRČ:</speaker>

               <p>... s tem zakonom nismo uvajali novih pravic, preberite si zakone, ki so s tem v
               zvezi doslej bili sprejeti. Ker je leta 2005 pravica, ki je že veljala tudi za te
               upokojenke, bila ukinjena, smo jo v letošnjem letu ponovno uvedli. Enako velja za vse
               druge zavarovance po splošnih predpisih. Enako velja za vse druge zavarovance po
               splošnih predpisih. Gospod Tanko, spoštovani gospod Tanko, miga z glavo ali ne. To so
               dejstva. Hvala lepa.</p>
            </sp>
            <sp xml:id="SDZ5-Redna-06-2009-05-25.sp103">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Andreja Črnak Meglič. Prosim.</p>
            </sp>
            <sp xml:id="SDZ5-Redna-06-2009-05-25.sp104">

               <speaker>DR. ANDREJA ČRNAK MEGLIČ:</speaker>

               <p>Hvala lepa. 120 let je stara socialna država. 120 let je od tedaj, ko je železni
               kancler Bismark presodil, da bo interese delavcev najlažje brzdal na način, da uvede
               obvezno invalidsko in pokojninsko zavarovanje.</p>
               <p>Temu so postopoma sledile druge države, krog upravičencev se je širili in sistem se
               je vzpostavljal preko dveh temeljnih stebrov. Prvi steber so bila zavarovanja, kjer
               so pravice izhajale iz poplačanih prispevkov, drugi steber pa so bile socialne
               pomoči, kjer so pravice izhajale iz ugotavljanja socialnega položaja upravičencev in
               seveda od zmožnosti družbe, da pomaga reševati ta socialni položaj.</p>
               <p>Čudo prečudno zavarovanje kmetov je uvedel, tako je bil poimenovan, stalinistični
               sistem, leta 1972. Pred tem tega zavarovanja nismo imeli. Uvedel je pravice navkljub
               temu, da je bilo vsem že na začetku jasno, da je nemogoče, da ta sistem sloni na 100%
               vplačilih in zavarovanju, ampak ravno obratno, na pretežnem solidarnostnem sistemu
               širše družbe in delavcev do kmetov. Ta sistem je uvedel pravice na podlagi zgolj
               petletnega vplačevanja prispevkov. Pravite, da neenakopravno obravnavamo kmete, toda,
               oprostite, neenakopravno jih boste obravnavali vi, kajti po letu 1984 so tudi kmetje
               pridobili pravico vstopa v enoten invalidski in pokojninski sistem. In za njih ni
               dovolj, da vplačujejo pet let. Vplačevati morajo najmanj petnajst let in še tedaj
               dobijo štirideset evrov nižjo pokojnino kot zavarovanci po starostnem zavarovanju
               kmetov. To se pravi, ni enotnosti.</p>
               <p>Posebej bi opozorila na to, ko že trkate na našo vest in solidarnost in tako naprej,
               da obstajajo še mnoge druge kategorije, ki prejemajo tako nizko pokojnino, 178,43
               evra, to so tisti ljudje, ki so bodisi predvsem iz objektivnih razlogov delali
               premalo časa oziroma niso imeli možnosti, da bi se zaposlili. Omenjene so bile že
               matere, ki se niso zmogle zaposliti zato, ker ni bilo ustreznega varstva za otroke,
               pa vendarle prejemajo štirideset evrov premalo. Ali bomo tudi za njih zahtevali dvig
               pravice do pokojninskega zavarovanja ali bomo iskali rešitve v drugem sistemu, to je
               v sistemu socialnih pomoči, kjer je temeljni kriterij socialna varnost in pa
               solidarnostna pomoč družbe, da se zagotovi ustrezen življenjski status?</p>
               <p>Pravite, da z 227 evri ni možno preživeti? Toda oprostite, triinštirideset tisoč
               upravičencev do denarne socialne pomoči preživi z manjšim zneskom. Jaz se strinjam,
               vsi ti zneski so premajhni in zato Vlada dela novo oceno minimalnih življenjskih
               stroškov. Zato bo pristopila k prenovi celovitega sistema socialnih pomoči zato, da
               bo ta sistem pravičnejši, bolj transparenten in da bo pomoč dodeljeval tistim, ki jo
               potrebujejo, ne pa, kot vi večkrat poudarjate, tudi lenuhom.</p>
               <p>Dejstvo je, da predstavlja vaš predlog izvor novih nepravičnosti v sistemu. In
               dejstvo je, da moramo pristopiti k obravnavi tega problema sistemsko. Ni lahek
               problem, pred katerim stojimo, glede prenove pokojninskega sistema. Resnično ni
               lahek, kajti v celoti smo ga bazirali na Bismarckovem modelu o vzajemnosti in
               solidarnosti med generacijami. Ko se je razmerje obrnilo na glavo, se postavlja tudi
               vprašanje na eni strani vzdržnosti sistema, na drugi strani vzdržnosti oziroma
               pravičnosti nadomestil, ki jih ljudje prejemajo zato, ker so celo svoje življenje,
               celo svoje delovno življenje vplačevali v ta sistem. In prav je, da k tem problemom
               pristopamo sistemsko in da z levico ne podiramo tega, kar bi morala narediti
               desnica.</p>
               <p>Morda še to. Pravite, da so se volivci zmotili. Morda so se. Jaz o tem ne
               polemiziram, ker menim, da imajo volivci vedno prav. Sami bodo presodili, ali je
               poceni demagogija tisto, kar je vredno podpreti v bodoče, ali pa je treba podpirati
               drugačne, sistemske pristope. Če volitev ne bomo dobili, mi bo seveda žal, vendar bom
               vedno znova vztrajala pri tem, da so volivci tisti, ki imajo pravico odločati. In mi
               smo na presojo njihovih odločitev. Hvala.</p>
            </sp>
            <sp xml:id="SDZ5-Redna-06-2009-05-25.sp105">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi besedo predlagatelj? Prosim, Robert Hrovat.</p>
            </sp>
            <sp xml:id="SDZ5-Redna-06-2009-05-25.sp106">

               <speaker>ROBERT HROVAT:</speaker>

               <p>Hvala še enkrat. Začel bom čisto na koncu, "poceni demagogija". Poglejte, gre le za 2
               tisoč upravičencev. Če bi se šli demagogijo, bi zavzeli večjo populacijo, vsaj jaz bi
               se tega na tak način lotil, če bi se želel iti demagogijo in populizem. Ta argument
               sigurno ne vzdrži.</p>
               <p>Spomnimo se pravzaprav, o čem danes govorimo, o kom. Govorimo o kmetih in ta
               populacija je ogromno pripomogla k obstoju kmetij, ogromno, v vsem tem času,
               pridelovanju hrane, ostalim vitalnim stvarem, ki so velikega pomena za Slovenijo.
               Mislim, da se s tem vsi strinjamo. Gre za spremembo le enega majhnega člena, za
               katerega vas prosimo, da ga podprete. Ta člen pa bo kmetom omogočil bolj dostojno
               življenje, zagotovil jim bo večjo socialno varnost, kar si glede na njihovo vlogo v
               preteklosti, sedanjosti in tudi v prihodnosti sigurno zaslužijo. Gre za 2 tisoč
               upravičencev, katerim se bo stanje izenačilo s tistimi, ki so enako delo že
               opravljali, pa imajo nekoliko drugačen status in prejemajo še enkrat višjo pokojnino
               in vse tiste socialne dodatke, katerih ti upravičenci, o katerih danes govorimo, ne
               prejemajo. Ampak zanimivo je poslušati razpravo, kako se neki majhni skupini ne
               omogoči, da bi dobila tisto, kar si pravzaprav zasluži. Poglejte, kaj se je zgodilo v
               tem mandatu. V tem mandatu so zeleno luč dobili odvetniki, zeleno luč so dobili
               izbrisani, zeleno luč so dobili sodniki z zvišanjem plač, bivši vojaški zavarovanci -
               zelena luč, več štipendij, tukaj smo dobili rdečo luč s strani koalicije, višje
               trošarine - zelena luč, cestninjenje - zelena luč, kmetje, kar danes predlagamo,
               povišanje pokojnin - ponovno rdeča luč. Potem se vprašajte, v kakšni državi
               pravzaprav živimo. Poglejte, veliko se je govorilo o plazu, ki se je sprožil. Ampak
               dejstvo je, da so takšni ukrepi in vse to, o čemer sem zdaj govoril, je sprožilo to,
               da se je treba konec koncev zdaj končno postaviti tudi za slovenske kmete. Ne samo za
               te privilegirance, o katerih sem ravnokar govoril. In tukaj gre za kontinuiteto
               razmišljanja, bom govoril o Slovenski demokratski stranki, da je treba za upokojence,
               pa ne glede za katero vrsto upokojencev gre, je treba misliti tudi v tem mandatu. Jaz
               sem že prej v uvodu povedal, da smo v prejšnjem mandatu dosegli, da se pokojnine
               usklajujejo dvakrat letno z rastjo plač. To je pomemben podatek. S tem se je bistveno
               dvignil standard upokojencev. Odpravili smo premoženjski cenzus za pravico do dela
               vdovske pokojnine; povečal se je regres za upokojence; sprejet je bil varstveni
               dodatek k pokojninam, povečal se je za 9%; sprejet je bil zakon o enkratnem
               pokojninskem dodatku in tako naprej. Volitve so nam preprečile, da bi to nadaljevali,
               ker samo na tak način je možno omogočiti našim upokojencem boljši standard, pa ne
               glede na vrsto upokojencev. Danes govorimo o kmečkih upokojencih.</p>
               <p>V Slovenski demokratski stranki smo do sedaj v tem mandatu, kljub temu da smo v
               opoziciji, podprli vse predloge zakonov, ki so bili dobri in gredo v smer izboljšave
               statusa, pa naj si bodo to delavec, kmet, dijak, študent ali pa naš najmlajši. Samo
               predlog mora priti na mizo in verjemite mi, da ga bomo podprli, vedno in vsakega, ki
               bo dober. Ampak predlogov žal na mizo ne dobimo. Takšnih predlogov, o katerih sem
               sedaj govoril. In jih zato ne moremo. Govorim sedaj poslankam in poslancem, bodite
               veseli, da imate opozicijo, ki predlaga zakone, pa tudi če jim rečete demagogija.
               Ampak jaz sem prepričan,da je danes marsikdo med vami, ki bi rad stisnil tipko da, pa
               je zaradi, po mojem mnenju, discipline, o kateri je bilo prej govora, najbrž ne
               bo.</p>
               <p>Veliko se je govorilo o sistemskem zakonu. Eno je sistemski zakon dobiti tukaj na
               poslanske mize, drugo pa je tisto, o čemer je bilo prej govora, ustanoviti delovno
               skupino. Po šestih mesecih te vlade se je ustanovila delovna skupina, ki mora do
               konca leta pripraviti izhodišča. To pomeni nekaj alinej. In vse te alineje je treba
               potem razdelati in tako naprej. In obrnilo se bo leto, dve, tri. Upam, da bo do konca
               mandata prišlo kaj na mizo, čeprav dvomim. Moram pa reči, da me prav zanima, če boste
               današnji, glede na to, kar ste povedali predvidevam, da ta zakon, ki sem ga
               predlagal, ne bo dobil zadostne podpore, da boste te predlagane spremembe, o katerih
               smo danes govorili, vključili v pripravo tega sistemskega zakona, o katerem je bilo z
               vaše strani veliko povedanega. In če jih boste in če bo to posledica današnje
               razprave, bom vesel. Vesel bom predvsem v imenu slovenskih kmečkih upokojencev in
               upokojenk. Jaz bi kljub vsemu še nisem izgubil povsem upanja, da ta zakon ne bi dobil
               zadostne podpore, vas še enkrat prosim, dajmo pokazati čut solidarnost, pomagajmo tem
               2000 slovenskim kmetom in kmeticam, ki so že upokojeni, da enkrat v času svojega
               življenja doživijo občutek, da niso od vseh pozabljeni in da smo jim hvaležni za
               njihovo delo in vlogo v preteklosti. Hvala lepa.</p>
            </sp>
            <sp xml:id="SDZ5-Redna-06-2009-05-25.sp107">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Vsi prijavljeni razpravljavci, ki so to želeli, so dobili besedo. Čeprav
               imamo samo 6 minut in 20 sekund časa, sprašujem, ali želi na podlagi prvega odstavka
               71. člena Poslovnika zbora še kdo razpravljati? Prosim za prijavo. Prijavljenih je 15
               razpravljavcev. Tega časa preprosto ne moremo racionalno razporediti, zato
               zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo v skladu s časovnim potekom seje zbora odločali jutri, v torek, 26.
               5. 2009, v okviru glasovanj. S tem prekinjam to točko dnevnega reda. ******<stage type="mag"/> <stage xml:id="SDZ5-Redna-06-2009-05-25.stage14">(nadaljevanje)</stage> Prehajamo na <title xml:id="SDZ5-Redna-06-2009-05-25.title3">25.
                  TOČKO DNEVNEGA REDA - OBRAVNAVA AKTA O ODREDITVI PARLAMENTARNE PREISKAVE ZA
                  UGOTOVITEV VSEH DEJSTEV IN OKOLIŠČIN TER OCENITEV DEJANSKEGA STANJA FINANCIRANJA
                  SPORNIH MENEDŽERSKIH PREVZEMOV GOSPODARSKIH DRUŽB ISTRABENZ, HOLDINŠKA DRUŽBA,
                  D.D. IN PIVOVARNA LAŠKO D.D. S STRANI BANK OZIROMA KREDITNIH INSTITUCIJ V PRETEŽNI
                  DRŽAVNI LASTI (KREDITNE INSTITUCIJE ZNOTRAJ NLB SKUPINE IN NKBM D.D.) (V
                  NADALJEVANJU: BANK), PRI ČEMER NAJ SE UGOTOVI MOREBITNA VPLETENOST POSAMEZNIH
                  NOSILCEV JAVNIH FUNKCIJ IN OCENI NJIHOV MOREBITEN POLITIČNI VPLIV NA DODELJEVANJE
                  TI. TAJKUNSKIH POSOJIL - POSOJILA NAMENJENA ČLANOM POSLOVODNIH ORGANOV NAVEDENIH
                  GOSPODARSKIH DRUŽB IN Z NJIMI POVEZANIH PRAVNIH IN FIZIČNIH OSEB (TI. "SLAMNATIH"
                  PODJETIJ, FINANČNIH HOLDINGOV IPD.) ZA ODKUP GOSPODARSKE DRUŽBE, KI SO JO VODILI
                  OZIROMA JO VODIJO, OZIROMA NJENEGA VEČINSKEGA DELEŽA; IN UGOTOVITEV VSEH DEJSTEV
                  IN OKOLIŠČIN TER OCENITEV DEJANSKEGA STANJA PRAVNIH PREDPISOV O PREVZEMIH, KI SO
                  DOPUŠČALI OMENJENE SPORNE MENEDŽERSKE PREVZEME, PRI ČEMER NAJ SE UGOTOVI KDO OD
                  POSAMEZNIH NOSILCEV JAVNIH FUNKCIJ JE BIL ZA TAKŠNO STANJE ODGOVOREN</title> Zahtevo
               za uvedbo parlamentarne preiskave na podlagi 93. člena Ustave Republike Slovenije je
               Državnemu zboru predložila skupina 40-ih poslank in poslancev, s prvopodpisanim
               Lojzetom Posedelom. Besedo dajem predstavniku predlagatelja Lojzetu Posedelu za
               dopolnilno obrazložitev. Prosim.</p>
            </sp>
            <sp xml:id="SDZ5-Redna-06-2009-05-25.sp108">

               <speaker>LOJZE POSEDEL:</speaker>

               <p>Hvala lepa za besedo, gospod predsednik. Spoštovane kolegice in kolegi!</p>
               <p>Potrebno število poslank in poslancev Državnega zbora. Torej več kot 30 smo vložili
               23. aprila 2009 zahtevo za ureditev parlamentarne preiskave. Podpisniki te zahteve
               prihajajo iz poslanskih skupin DeSUS, Liberalna demokracija Slovenije, Socialni
               demokrati, Slovenska ljudska stranka, Slovenska nacionalna stranka, stranka Zares in
               pa nepovezani poslanec. Po odzivih in pogovorih s posameznimi kolegi iz Slovenske
               demokratske stranke sem prepričan, da bi tudi sami podpisali to zahtevo. Vendar smo z
               zbiranjem podpisov prenehali takoj, ko je bilo zbranih zadostno število podpisov.
               Torej več kot 30. Prepričan pa sem, da bodo vsi, ki bodo želeli v tej parlamentarni
               preiskavi sodelovati, tudi aktivno in zavzeto delovali, saj gre za javni interes, da
               se ugotovijo vsa dejstva in okoliščine ter da se oceni dejansko stanje financiranja
               spornih menedžerskih prevzemov gospodarskih družb Istrabenz, holdinška družba, d.d.,
               in Pivovarna Laško, d.d. Financiranje, ki je potekalo s strani bank oziroma kreditnih
               institucij v pretežni državni lasti, torej gre za institucije, za banke in kreditne
               institucije znotraj NLB skupine in Nove kreditne banke Maribor.</p>
               <p>S parlamentarno preiskavo se naj ugotovi morebitna vpletenost posameznih nosilcev
               javnih funkcij in se oceni njihov morebitni politični vpliv na dodeljevanje teh tako
               imenovanih tajkunskih posojil in posojil, namenjenih članom poslovodnih organov
               navedenih gospodarskih družb ter z njimi povezanih pravnih in fizičnih oseb za odkup
               gospodarske družbe. S parlamentarno preiskavo se naj ugotovijo tudi vsa dejstva in
               okoliščine ter oceni dejansko stanje pravnih predpisov o prevzemih, ki so dopuščali
               omenjene sporne menedžerske prevzeme, in da se ob tem ugotovi, kdo od posameznih
               nosilcev javnih funkcij je bil za takšno stanje odgovoren.</p>
               <p>Namen parlamentarne preiskave je, da se pojasnijo vsa dejstva in okoliščine ter da se
               oceni dejansko stanje financiranja spornih menedžerskih prevzemov, da se ugotovi,
               zakaj predstavniki Vlade oziroma Republike Slovenije kot lastnika v nadzornih organih
               bank oziroma kreditnih institucij, ki so ali pa še vedno delujejo v nadzornih
               organih, dopuščajo oziroma so dopustili posojilno aktivnost za financiranje omenjenih
               spornih menedžerskih prevzemov, ter da se ugotovi, ali so bili v odobravanje in
               dodeljevanje teh posojil vpleteni posamezni nosilci javnih funkcij oziroma ali so za
               odobravanje in dodeljevanje zlorabili svoj političen vpliv. Namen parlamentarne
               preiskave je torej ugotoviti politično odgovornost posameznih nosilcev javnih funkcij
               zaradi suma, da so bili vpleteni v financiranje spornih menedžerskih prevzemov s
               strani bank oziroma kreditnih institucij v pretežni državni lasti. Namen
               parlamentarne preiskave je ugotoviti, čigavi in kakšni interesi so pripeljali do
               tega, da so bili sprejeti domnevno pomanjkljivi oziroma neustrezni pravni predpisi,
               na podlagi katerih so bili izpeljani omenjeni sporni menedžerski prevzemi, oziroma da
               niso bili sprejeti ustrezni pravni predpisi, s katerimi bi preprečili omenjene sporne
               menedžerske prevzeme. Namen parlamentarne preiskave je torej ugotoviti, kdo od
               posameznih nosilcev javnih funkcij je bil politično odgovoren za domnevno
               pomanjkljivo oziroma neustrezno zakonodajo s področja prevzemov.</p>
               <p>Pri oblikovanju zahteve za ustanovitev parlamentarne preiskave smo podpisniki
               upoštevali, da je teh primerov zelo veliko in da je zato tudi vprašanje, na kakšen
               način je možno priti do zaključkov, zato smo se omejili in zahtevali, da naj
               preiskava zajame financiranje spornih menedžerskih prevzemov gospodarskih družbi
               Istrabenz, holdinška družba, d.d., in Pivovarna Laško, d.d., s strani bank oziroma
               kreditnih institucij, v pretežni državni lasti, pri čemer naj preiskava zajame tudi
               tako imenovane posojilne linije teh bank oziroma kreditnih institucij drugim
               poslovnim bankam, ki so menedžerjem in z njimi povezanimi osebami pomagale pri
               prevzemnih aktivnostih omenjenih gospodarskih družb. Preiskava naj se osredotoči na
               časovno obdobje od 30. avgusta 2005 dalje oziroma od prodaje kapitalskih deležev
               Kapitalske družbe d.d. in Slovenske odškodninske družbe, d.d., družbi Mercator, d.d.,
               do vložitve zahteve v parlamentarno proceduro. Ta rok omejujemo s tem, ker smo
               prepričani, da so omenjeni lastniški deleži oziroma njihovi deli za zastavo, za
               posojila uporabljeni za menedžerske prevzeme gospodarskih družb Istrabenz, holdinška
               družba, in Pivovarna Laško. Hkrati pa je nepregleden in za državno premoženje
               škodljiv umika države iz lastniške sestave Mercatorja, d.d., pomenil nekako zeleno
               luč za pospešeno lastniško konsolidacijo z menedžerskimi prevzemi.</p>
               <p>Zakonodajno-pravna služba je našo zahtevo proučila tako s pravno-formalnega, kot tudi
               vsebinskega pogleda in ugotovila, da zahteva izpolnjuje vse potrebne pogoje za to, da
               se parlamentarna preiskava uvede.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-25.sp109">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Bogdan Barovič v imenu Poslanske skupine Slovenske nacionalne stranke.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-25.sp110">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Spoštovane kolegice in kolegi.</p>
               <p>Člani Slovenske nacionalne stranke smo zahtevo za parlamentarno preiskavo
               podprli.</p>
               <p>Jaz upam, da danes ni razloga za kakršnokoli politično streljanje z leve na desno,
               ker ocenjujemo, da ni nič slabega, če parlamentarno preiščemo dejanja, za katera
               ocenjujemo in ki so dokazala, da so sporna.</p>
               <p>Boli, ko pride k tebi človek, ki pravi: "Nujno potrebujem pomoč. Zaposlen sem za
               določen čas, ker zaposlitve za nedoločen čas ne dobim. Imam družino. Rabim 5.000
               evrov. Pomagaj mi na kateri koli banki dobiti posojilo zato, da se bom lahko
               preselil." Pa mu skušam pomagat, pa ne dobi posojila. 5.000 evrov. Boli me, ko si
               mlad človek ustvari družino in na vsak način želi priti do bančnega kredita za nakup
               stanovanja. Pripravljen je podpisat hipotekarno posojilo za stanovanje, ki bi ga
               kupil. Banka, če mu da posojilo, on jamči stanovanje, ki ga bo s tem namenskim
               posojilom tudi kupil. Pa ni dobil tega kredita in ni mogel kupiti tega stanovanja.
               Kljub temu, da bi to stanovanje dal kot jamstvo.</p>
               <p>Na drugi strani pa pridejo gospodje, najamejo nekaj 100 milijonov evrov ali pa
               milijon, saj je vseeno, ali pa nekaj 100.000 kredita za nakup delnic. Jamstva za ta
               kredit so tiste delnice, ki jih bo s tem kreditom kupil, in ta kredit dobi. In potem
               mirno, kljub temu, da so te delnice jamstvo, s temi delnicami manipulira skozi vse
               luknje, ki jih dopušča zakon. Za ta denar nakupi svoj lastniški delež in postane
               najbogatejša ali najbogatejši, eden najbogatejših v Sloveniji. Z zlomom kapitalskega
               trga ali pa trga vrednostnih papirjev, za katerega se je vedelo leta 2008, aprila,
               vsekakor je bilo pa 15. septembra popolnoma jasno, so šle te delnice, ki so bile
               jamstvo, v franže. Teh delnic ni. Ti gospodje imajo milijone evrov na svojih računih
               in nihče jim nič ne more. Ne glede kam spadamo, ali levo, ali desno, ali na sredino,
               ali k Ljudski stranki, ali pa Nacionalni, čisto vseeno. Se vam zdi to prav?</p>
               <p>Še huje. Ali se vam zdi to prav, da to vsi vemo? Še huje. Ali se nam zdi to prav, ko
               imamo dokaze? Žal mi je, da smo se osredotočili samo na dva. Veste, nista samo ta
               dva, ni samo Istrabenz. Ni samo Pivovarna Laško. Ali veste koliko jih je? Od
               Mercatorja, do Merkurja naprej. Mi se spravimo na eno skupino ljudi, na dva, tri, v
               resnici se je to dogajalo mnogim ljudem. Gospodje, ki so bili na oblasti v banki,
               kjer imajo lastniški delež, zapisan je, v Novi Ljubljanski banki 35%, v Novi kreditni
               banki nekaj čez 40% lastniški delež te države, in mi smo to dopustili. Mi smo
               sprejeti takšne zakone, kot poslanci, eni smo bili za, ali pa nismo bili za, drugi
               pa. Ni prav in ni pošteno.</p>
               <p>Teh dvomov je še toliko več, ker imamo v tej državi nekaj sto ljudi zaposlenih v
               državni birokarciji, katere naloge so od varovanja konkurence, do revizije
               poslovanja, do pregleda, do spremljanja, kaj se dogaja. In ne nazadnje, veliko
               število je v službah Ministrstva za notranje zadeve, katerih naloga je, da spremljajo
               dogajanje. Seveda spremljajo dogajanje, če oblastnik nekoga prijavi, pa tudi če se
               zlaže, takoj priletijo in rečejo: "Ti" si pa hišo naredil. Pač nisi naš, pokaži od
               kje ti denar. Začuda, za te gospode, zaradi katerih bomo naredili preiskavo, tudi
               enkrat ni nihče vprašal. Šele ko je Državni zbor prižgal petardo, ko je začelo
               pokati, so se nekateri organi celo zganili. Da ne govorim o pravosodju, ki bo reklo,
               jaz ne morem nič narediti, dobiti moram prijavo. Kriminalisti in policisti bodo
               rekli, ne moremo ukrepati dokler ne dobimo prijave. To se dogaja in to je resnica. In
               ker eden drugega ne prijavijo, roka roko umije, ali vrana vrani ne izkljuje oči,
               nihče ni kriv. Jaz bi v to preiskavo vključil, kdo odgovarja na Uradu za varstvo
               konkurence? Kdo odgovarja v davčnih službah? Imam grozno pismo neke gospe, invalidka
               je, in je za 1,36 evra prekoračila cenzus, zato da ima na ta račun 37 evrov manj
               pomoči kot invalid. 1,37 evra. Imam pismo in ga bom posredoval s podpisom pristojnemu
               ministrstvu in ima zato od tistih ubogih 400 evrov, ki jih je dobila, okoli 300 in še
               nekaj evrov pomoči. Ampak tukaj se davčna uprava in vsa birokracija te države za
               nadzor takoj oglasi. Vsi ste verjetno, ali bomo, pa tudi tisti revež, ki zasluži 400
               evrov, že ima doma pismo, Durs piše, plačaj, plačaj, plačaj evro, dva evra, medtem ko
               sama pošta stane več. A za te pa imamo ljudi, te pa iščemo, te pa lovimo. Za te, za
               katere sploh ne vemo, za katere sploh ne vemo, ker še nismo sprejeli zakona čisto v
               celoti, saj imajo kup računov na Sejšelih in Kajmanskih otokih, ki jih niti javiti ni
               treba. Niti davka jim ni treba plačati. To vsi vemo. Vsi vemo. Glave pa porinemo v
               pesek, kot noj. In sram me bo za vsakega med nami, ki bo rekel, da nasprotuje
               parlamentarni preiskavi. Ne gre za obsojanje nikogar v tem trenutku, brez imen in
               priimkov. Gre za to, da dokažemo, kdo je za to kriv. Točno vemo, kdo odgovarja, kdo v
               Vladi odgovarja za posamezne elemente, kdo znotraj Vlade odgovarja za posamezne
               vsebine. In ko bomo dokazali to parlamentarno krivdo, potem bodimo toliko fer in
               imenujmo, od Bavčarja do Šrota. Jaz jih do zdaj nisem in jih tudi ne bom. Zame še
               vedno velja pravna država. Da je vsak nedolžen, dokler se mu ne dokaže, da je kriv.
               Problem je v tem, da nihče noče nikomur nič dokazati. Zato, ker je preveč vpletenih.
               Ker lahko pridemo v leto 1992 ali pa še kakšno leto prej in začnemo tam, kjer se je
               kapital začel kopičiti, pri prodaji orožja. Si upa kdo poiskati vse te zgodbe za
               nazaj? Si upa? Seveda ne. Seveda ne. Tudi s Hrvati načelu ne, ker so oni z nami
               vpleteni, zato se pa gremo "vigl-vagl". Jaz sem prepričan, da je izvirni greh tam. Pa
               imejmo enkrat toliko poguma in pojdimo preiskovat, kaj se je dogajalo, od kod ta
               denar, kdo ga danes ima in kaj je počel in kdo mu je to omogočil. Jaz vem, da bomo
               našli krivce in vem, da bo to vsaj eno pametno in pošteno dejanje Državnega zbora.
               Ker bomo jutri spet nadaljevali sejo Odbora za finance, kjer bo država dajala
               poroštvo nekomu zato, ker ni prodal nekih delnic. Tiste delnice imajo gospodje, ki so
               si nabasali žepe z milijoni iz Telekoma. Nabasali so si žepe, te delnice imajo, ampak
               te delnice so danes vredne, po podatkih, ki jih imamo, ravno 80 milijonov manj kot bo
               ta država dala poroštva za kredit Sodu, ki ni v tem primeru nič kriv. In bomo še kar
               dajali kredite in poroštva in seveda plačevali, ker ne bo neka družba, ki je zato
               narejena, da poplačuje odškodnine, bo ta država dala jamstvo in ta država spet
               plačevala iz proračuna, ki ga polnijo davkoplačevalci, ki pa pri tem niso čisto nič
               krivi. S to preiskavo bomo, upam, tej zgodbi in takšnim zgodbam naredili konec.</p>
               <p>In kolegice in kolegi, prosim, danes ne streljati političnih puščic z enega na drugo
               stran. Bodimo vsi toliko pošteni, recimo bobu bob, odprimo parlamentarno preiskavo in
               najdimo krivce, ampak vse. Ne samo tiste, ki smo si jih, ali ste si jih, ali so si
               jih nekateri že zastavili. Poudarjam, niso samo oni tisti.</p>
               <p>V Slovenski nacionalni stranki absolutno podpiramo parlamentarno preiskavo.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-25.sp111">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Radovan Žerjav v imenu Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-25.sp112">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Pred nami je zahteva za parlamentarno preiskavo, ki dokazuje žalostno stanje duha
               slovenske politike. Pravzaprav nas ne čudi, da politika po ocenah slovenskih
               državljank in državljanov dosega izredno nizko stopnjo spoštovanja in zaupanja. Kako
               bi lahko bilo drugače ob izkazovanju takšne politične nekredibilnosti v Državnem
               zboru?</p>
               <p>O čem pravzaprav govorim? Spomnimo se, najverjetneje, kritike sedanje vladne
               koalicije ob ustanovitvah preiskovalnih komisij s strani koalicije v prejšnjem
               mandatu. Med drugim smo poslušali referate o zlorabi instituta parlamentarne
               preiskave, saj naj bi ta bil primarno namenjen opoziciji. Kajti, vladna koalicija naj
               bi imela v svojih rokah na voljo druge vzvode - vzvode izvršilne oblasti za
               razčiščevanje takšnih problemov in vprašanj. Le kaj hudiča se je spremenilo od takrat
               do danes?! Najbrž nič. Dobro, mogoče ena malenkost, stranke, ki so to isto stališče
               zagovarjale v vlogi opozicije, zdaj to možnost uporabljajo v vlogi koalicije. In kar
               na enkrat to ni več problem. Zanimivo, lahko bi rekli, volk dlako menja, kože pa
               nikoli. In še en dokaz, kako je v politiki vse mogoče in možno, kajti ob volitvah in
               spremembi oblasti se skoraj vedno zgodi popolna spominska amnezija, tako ene, kot
               druge strani. Slovenski politiki se vsake štiri leta na novo rodimo, in to popolnoma
               neomadeževani in nedolžni. Slovenski volivci in volivke pa na srečo ne, zato v meni
               še vedno ostaja upanje, da je v politiki vredno ostati kredibilen in
               konsistenten.</p>
               <p>V Slovenski ljudski stranki smo v prejšnjem mandatu, ko smo bili v koaliciji,
               podpisali zahtevo koalicijskih strank za odreditev parlamentarne preiskave. Tudi
               danes, zdaj, se pridružujemo zahtevi koalicijskih strank za odreditev parlamentarne
               preiskave, za ugotavljanje politične odgovornosti nosilcev javnih funkcij, tokrat v
               vlogi opozicijske stranke. Za nas je bistveno, da se v teh vseh primerih, ko se
               pojavijo sumi zlorab nosilcev javnih funkcij, to tudi razišče. Ne pristajamo pa na
               blokovsko delitev oziroma na delitev naši, vaši oziroma aktualna ali prejšnja vlada.
               Kdor dela, dela tudi napake in kdor dela, lahko rečemo tudi, greši. Verjamemo, da
               večinoma ne namerno, včasih verjetno, žal, tudi namerno.</p>
               <p>Vse zlorabe je potrebno odkriti, razkriti in tudi sankcionirati. Ne samo vaše, pač pa
               tudi naše. V primerih, ko gre za dobro vseh državljank in državljanov Slovenije in
               slovenske države na splošno, je delitev na vaše in naše popolnoma neprimerno. Tako v
               dobrem, kot v slabem. Zato ne razumemo pristopa, ki odseva tudi iz te zahteve za
               parlamentarno preiskavo.</p>
               <p>Spoštovani kolegice in kolegi iz koalicije, sprašujem vas, čemu je potrebna takšna
               politična aroganca in omejenost? Zakaj zahteva za odreditev parlamentarne preiskave
               le za financiranje menedžerskih prevzemov Istrabenza in Pivovarne Laško oziroma
               Mercatorja? Sta morda to edina menedžerska prevzema, ki sta se s pomočjo kreditiranja
               bank zgodila v preteklih letih v Republiki Sloveniji? Sta to edina prevzema, ki
               zaradi načina zavarovanja povzročata sive lase slovenskim bančnikom in politikom?
               Daleč od tega. Naj vam jih naštejem kar nekaj. BTC, Merkur, SCT, Primorje,
               Viator&amp;Vektor, DZS. Najbrž bi lahko še naštevali. Pa so to samo večji in
               odmevnejši primeri</p>
               <p>V Poslanski skupini Slovenske ljudske stranke smo se, kot že rečeno, pridružili tej
               zahtevi. Kljub temu, da je po našem mnenju pristranska in pomanjkljiva. Pa vendar gre
               za v nebo vpijoča primera, ki se ne bi smela zgoditi na tak način. Kar je že bilo
               deležne kritike, naše kritike. Nedopustna je politika bank, ki so sprejemale
               zavarovanje kredita delnice, ki so bile kupljene za ta kredit. Kje je tu strokovnost?
               Kje je tu "obvladovanje tveganj" oziroma Risk Management naših bank. Takšne
               menedžerske odkupe bi se lahko šli pravzaprav vsi državljani, če bi imeli prave veze
               v vrhovih bank in slovenske politike. Torej tiste prave, pristne, balkanske zveze in
               veze in poznanstva. Če obstajajo nepravilnosti in luknje v zakonodaji, kar najbrž
               drži, jih moramo vsi skupaj čim prej odpraviti. Če so bile storjene zlorabe, naj se
               to odkrije in sankcionira, vendar ne le v teh dveh primerih, v čisto vseh primerih,
               spoštovane kolegice in kolegi.</p>
               <p>V Slovenskih ljudski stranki bomo v preiskovalnih komisijah aktivno sodelovali in že
               zdaj napovedujem, da bomo glede na poslovniško možnost zahtevali razširitev obsega
               preiskave ali predlagali oziroma se pridružili zahtevi za širšo preiskavo v najmanj
               zgornjem omenjenem obsegu. Hvala lepa.</p>
            </sp>
            <sp xml:id="SDZ5-Redna-06-2009-05-25.sp113">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic v imenu Poslanskega kluba Liberalne
               demokracije Slovenije. Prosim.</p>
            </sp>
            <sp xml:id="SDZ5-Redna-06-2009-05-25.sp114">

               <speaker>MAG. BORUT SAJOVIC:</speaker>

               <p>Hvala lepa, predsednik, za besedo. Vsem skupaj še enkrat prijazen dober dan.</p>
               <p>Kaj reči ob ustanovitvi parlamentarne komisije? V Poslanskem klubu Liberalne
               demokracije smo jo sopodpisali vendar moram reči, da imamo predvsem pri vsebini
               preiskave kar nekaj zadržkov, saj dosedanje parlamentarne prakse kažejo, da takrat,
               kadar ne želiš nečesa rešiti, ustanoviš komisijo.</p>
               <p>Prav tako prevzemamo nase, da smo že v prejšnjem mandatu menili, da je parlamentarna
               preiskava v prvi vrsti bolj inštitut opozicije kot pa koalicije saj ima Vlada
               zagotovo na voljo vse inštrumente in pa mehanizme, da določene nepravilnosti,
               nezakonitosti razišče in potegne določene posledice. Vendar glede na razvoj dogodkov
               in kakšna je politika, predvsem pa razmišljanje do tako imenovanih tajkunskih posojil
               in pa kreditov v tej državi ocenjujemo, da je dobro in pa pozitivno, če bomo na
               podlagi dveh, tako imenovanih največjih in pa šolskih primerov prišli do kakšnih
               spoznanj, do ugotovitev, ki nas bodo iz te zgodbe pripeljale modrejše, da seveda
               kakšnih napak, ki se zdaj kažejo, zagotovo kot napake v prihodnosti ne bomo ponovili.
               Predvsem pa vidim težavo tudi v tem, da bo treba postaviti pri bankah, kje je meja
               med politiko in pa stroko. Dogajanja v naši največji slovenski banki z velikim,
               največjim deležem v državni lasti pričajo, da marsikdaj stroka razmišlja po svoje,
               tako kot je treba, da pa je ta stroka pod pritiski najrazličnejše politike, ki je
               zagotovo v preteklosti in ima tudi danes v teh zgodbah najrazličnejše skušnjave. Zato
               sem vesel, da so se, recimo, v nadzornem svetu Nove Ljubljanske banke odločili tako,
               kot so se, in da se tisti, ki je bil najbolj obremenjen, najbolj izpostavljen in na
               katerega se je kazalo s prstom, zmogel toliko poguma, odločnosti in pa moči, da je
               odstop ponudil in da so nadzorniki tak odstop tudi sprejeli. To je prvi korak k temu,
               da bomo zgodbe, zaradi katerih je seveda v tej državi kar nekaj nelagodja, slej ko
               prej tudi razčistili. Predvsem pa pričakujemo tudi,da se bo zedinila pravna stroka in
               da bomo postavili jasna pravila in načela ter definirali, kaj je pravzaprav tajkunski
               kredit, kakšen kredit je tajkunski in kaj so oni drugi krediti. Če je nekdo tudi za
               kredit, ki se smatra tajkunski, banki plačeval vse obveznosti in pa vse obresti, je
               banka na podlagi tega ustvarjala tudi prihodke, dobiček in ga razdelila. Potem se je
               treba vprašati, kje in kdaj potegniti mejo. Na eni strani je mogoče sreča, da smo v
               obdobju recesije, da so se te zgodbe, ki imajo gotovo slabo in šibko podlago, tako
               razgalile in prišle na dan. Zato so eni izmed ključnih razlogov, zaradi katerih bomo
               v Poslanskem klubu Liberalne demokracije Slovenije ustanovitev preiskovalne komisije
               podprli. Hvala lepa.</p>
            </sp>
            <sp xml:id="SDZ5-Redna-06-2009-05-25.sp115">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Dušan Kumer v imenu Poslanske skupine Socialnih demokratov.
            </p>
            </sp>
            <sp xml:id="SDZ5-Redna-06-2009-05-25.sp116">

               <speaker>DUŠAN KUMER:</speaker>

               <p>Hvala lepa za besedo, gospod predsednik. Spoštovane kolegice in kolegi! V Poslanski
               skupini Socialnih demokratov podpiramo parlamentarno preiskovalno komisijo, ker
               menimo in predvsem upamo, da lahko le na ta način v relativno kratkem času, glede na
               to, da sta predmet preiskave le dva primera, razgalimo sprevrženo in dvolično
               govorjenje morebitnih akterjev tega pojava, tudi iz vrst politike. To je temeljni
               razlog, da smo predlagatelji te preiskave iz koalicije.</p>
               <p>Vsi po vrsti tajkune obsojamo, ne vemo pa natančno, kateri tako imenovani tajkuni in
               kdaj ter s katero in kakšno pomočjo politike in politikov so te menedžerske odkupe
               izvedli. Gotovo ima zato javnost prav, ko si zastavlja vprašanja: Zakaj je država z
               vsemi svojimi organi za preprečevanje takšnih pojavov v tem primeru tako
               neučinkovita? Lahko bi rekli tudi naklonjena. Zakaj je prevladujoče razmišljanje, da
               po pravni poti tajkunov ni smiselno preganjati? Zakaj ne bi bilo mogoče tajkunov
               preganjati zaradi neetičnih ravnanj? Zakaj državljani obsojajo nepredstavljive
               milijarde, ki so si jih posamezniki lahko sposodili za svoje dobre ime in na svoje
               dobro ime in zastavljali delnice podjetij, ki so jih prevzemali, država pa pri tem te
               stvari mirno gleda. In mi v Državnem zboru smo dolžni dati odgovore na ta vprašanja -
               zato ta preiskovalne komisija. Boljši poznavalci tega družbenega pojava afero
               Mercator iz avgusta 2005, ko so se v vladni palači sestali pomembni gospodje iz teh
               zgodb, uvrščajo v enega pomembnih, celo prelomnih trenutkov kasnejših dogodkov in
               tudi današnjih težav. Še več, kasneje je bilo narejeno prav vse, da bi tudi drugi
               menedžerski prevzemi potekali čim lažje, ne samo Istrabenz in Pivovarna Laško, to
               potrjujejo tudi podatki Banke Slovenije, ki so bili prejšnji petek v tej dvorani
               predstavljeni s strani ministra. Vseh posojil finančnim holdingom, ki so izvedli
               večino menedžerskih prevzemov, je bilo v letu 2004 - 77 milijonov evrov, 2005 - eno
               milijardo evrov, 2006 -1,6 milijarde evrov, 2007 - 2,3 milijarde evrov in leta 2008
               velikih 2,8 milijarde evrov. V letu 2006 je takratna parlamentarna večina, današnja
               opozicija, v Državnem zboru spremenila tudi Zakon o bančništvu in Zakon o prevzemih,
               vse v svojstvu lažje izpeljave teh prevzemov. Naj samo spomnim. Razprave o
               menedžerskih prevzemih so bile v ospredju že na 38. seji Odbora za gospodarstvo v
               prejšnjem mandatu, sklicana na zahtevo Poslanske skupine Socialnih demokratov. Še
               več, poslanci takratne vladne večine zdajšnje opozicije, ste zavrnili tudi predlog
               zakona, ki ga je predlagala opozicija, ki bi prepovedal prevzeme na podlagi zastave
               delnic prevzetega podjetja. Naj vas samo spomnim, skupina poslancev s prvopodpisanim
               dr. Matejem Lahovnikom je še pred sprejemom Zakona o prevzemih, leta 2006, ki je
               implementiral evropsko direkcijo, predlagala, da bi pravnim in fizičnim osebam in med
               njimi tudi prevzemnikom, menedžerjem, ki so prevzemali podjetja ali nakazovali, da bi
               to preprečili z zakonodajo. Večina v tem parlamentu je ta Predlog sprememb Zakona o
               prevzemih zavrnila. Takratna vlada je bila mnenja, da so menedžerski odkupi zgolj ena
               od oblik in načinov izvedbe prevzema. Kadar menedžment nastopa v vlogi posameznika,
               zato zakonodaje na tem področju ni potrebno spreminjati. Slovenska prevzemna
               zakonodaja je omogočala omenjene menedžerske prevzeme in zato je ta vehemenca
               današnje opozicije v nekem smislu tudi brezpredmetna. Zato je zares perverzno, ko
               vodja največje opozicijske stranke danes očita tej vladi perverznost pri sprejemanju
               jamstvene sheme. In prav zaradi te očitane perverznosti morebitnih akterjev današnjih
               problemov je prav, da na teh dveh primerih čim prej skuša parlamentarna preiskovalna
               komisija ugotoviti, ali so bila za to družbeno problematiko zlorabljena tudi
               politična in druga pooblastila, kajti javnost ima dovolj sprenevedanja in nenehnega
               igranja "pingponga" za tajkunsko mizo s strani politike. Vse od leta 2007 naprej, ko
               je bila ta beseda prvič izrečena za to govornico in ovrednotena v tej dvorani in ko
               tudi današnja vlada tajkune še vedno obsoja, nihče ne ve, kje je meja med tistimi, ki
               so bili pri tej operaciji menedžerski odkupi bolj zadržani in tistimi, ki so se in se
               še danes gredo igre brez meja. Čeprav strokovnjaki in analitiki iz številnih
               področij, pa naj gre za ekonomiste, pravnike in tudi politike, razglabljamo,
               ocenjujemo, vrednotimo ta problem, je malo ali nič konkretnih predlogov in poti ter
               ukrepov in ravnanj kako ta problem omiliti ali odpraviti. Ravno nasprotno. Tajkuni
               postajajo vse bolj nedotakljivi, kar dokazujejo tudi nekateri zadnji primeri.
               Skratka, ni dobro, da očitno prevladuje miselnost, tudi pri tistih, ki so odgovorni
               za to, da preganjajo in preprečujejo morebitne nezakonitosti pri lastninski
               konsolidaciji podjetij z menedžerskimi odkupi, da se ne da nič storiti. Zato je prav
               in smiselno in skrajni čas, da vsaj na dveh, treh primerih parlamentarna preiskovalna
               komisija ugotovi, ali je ta družben problem posledica zlorabe politične moči,
               klientelističnih povezav in koruptivnih dejanj nosilcev najvišjih političnih in
               državnih funkcij. Ali pa je tajkunstvo v Sloveniji le primer izrojenega slovenskega
               upravljanja podjetij in nefunkcioniranja pravne države? Ali pa gre za krinko
               menedžerske strokovnosti, ki si nelegitimno prisvaja vse tisto, kar so naši delavci
               desetletja ustvarjali s trdim delom in znanjem, ob asistenci neposrednega vpletanja
               tudi politike in politikov, ki neposredno krojimo tako zakonodajno kot izvršno vejo
               oblasti.</p>
               <p>Kot kažejo zadnja dogajanja so nadzorniki le okras, zakonodaja pa se v dobri, pravni
               asistenci uporablja le zato, da se obstoječi ali pa bodoči tajkuni prebijejo skozi
               luknje zakonodaje. Zato se še vedno resno postavlja vprašanje, kako naj bo naša
               država socialna, demokratična, pravna, če pa zaradi pohlepa vsa gospodarska moč
               posredno, pa tudi politična postopoma in nezadržno prehaja v roke manjšine in to v
               elite. Zato je potrebna ta preiskovalna komisija. Javnost preprosto zahteva in
               pričakuje pojasnila, zakaj je politika začela verbalno preganjati te tako imenovane
               tajkune, organi pregona, policija, tožilstva in sodišča, pa pri tem niso uspešni.
            </p>
            </sp>
            <sp xml:id="SDZ5-Redna-06-2009-05-25.sp117">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak, v imenu poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-06-2009-05-25.sp118">

               <speaker>MAG. ANDREJ VIZJAK:</speaker>

               <p>Hala lepa. Spoštovani predsednik, spoštovane kolegice in kolegi.</p>
               <p>Ne morem si kaj, da bi uvodoma načelno pozdravil sleherno preiskavo, ki bi pokazala
               tudi vpletenost nosilcev javnih funkcij v nečedne posle, povezane s prevzemi in z
               vsem, kar je s temi prevzemi tudi v ozadju bilo. Vendar pa je tako koncipirana
               zahteva za odreditev parlamentarne preiskave očiten signal nemoči vladajočih, da se
               resno, preko nadzornih institucij, preko Banke Slovenije, Agencije za trg vrednostnih
               papirjev, Urada za varstvo konkurence in preko ostalih nadzornih institucij v državi
               dejansko resno spopadejo s tem problemom in je namenjeno samo besedičenju in
               govoričenju, kar bo na koncu privedlo do neke splošne fame, češ kako smo proti temu,
               dejansko se bo pa to odvijalo v ozadju. To se že dogaja tudi v sedanjem mandatu. Več
               kot očitno je, da se je kljub pribijanju reprograma tajkunskih posojil na križ, le-ta
               zgodil. Kljub temu, da se to obsoja, se zdaj to želi z zakonodajo celo podpreti s
               strani države, to se pravi, omogočiti državna poroštva za to.</p>
               <p>Torej, v Slovenski demokratski stranki načeloma podpiramo sleherno aktivnost v tej
               smeri. Z veseljem bomo v tej parlamentarni preiskavi sodelovali, vendar ima nekaj
               šibkih točk, na katere so že nekateri predhodniki opozorili, pa mi dovolite, da jih
               še jaz podčrtam.</p>
               <p>Prvič, časovno in vsebinsko je omejena, kar ne daje slutiti, da je namen iskren. Se
               pravi, ne vem, ali so se po oceni predlagatelja vse aktivnosti v zvezi s tem zgodile
               v in po letu 2005. Prepričan sem, da ne. Korenine vseh menedžerskih prevzemov
               izhajajo iz samega začetka tranzicije, iz obdobja privatizacije, iz obdobja
               lastniških certifikatov in se vlečejo vse do sedanjih dni. Skrivati in bežati pred
               temi aktivnostmi, ki so bile v preteklosti preko ustanavljanja bypassov, preko
               formiranja parkirišč, preko načrtnega zatiskanja oči nadzornih institucij, zlasti
               Agencije za trg vrednostnih papirjev, pred temi pojavi, ne daje slutiti, da bo ta
               preiskovalna komisija zadevi prišla do dna. Torej najmanj, kar je, predlagamo in bomo
               predlagali v skladu s poslovniškimi določili, da se obdobje razširi za toliko,
               kolikor je potrebno, da se ti primeri, tudi ta dva primera, ki sta tu citirana,
               obelodanita in razčistita.</p>
               <p>Drugo, kar je, nas moti tudi omejenost. V bistvu ste se, kot vidim, predlagatelji
               zahteve osredotočili zgolj na dva primera, to sta Istrabenz in Pivovarna Laško, in na
               dve kreditni instituciji, Nova Ljubljanska banka in Nova kreditna banka Maribor. Tudi
               tu mislim, da je treba pogledati še kakšno drugo banko, ki je tako ali drugače
               vpletena v politične posle in mešetarjenja in zato mislim, da bi tudi to pogledno
               veljalo zadevo razširiti še na kakšen primer, recimo kot je BTC, kot je primer
               Merkurja, kot je primer Autocommerca, Viator&amp;Vektorja, Državne založbe Slovenije,
               Primorja in verjetno sem še kakšnega spustil. Vendar, kakorkoli. Razumem, da se želi
               ta parlamentarna preiskava osredotočiti na dva in na teh dveh iti nekoliko podrobneje
               skozi, zato se mi zdi, da bi bilo pa nujno časovni okvir tega raztegniti, da bi
               dejansko res ugotovili, kdaj je začel gospod Šrot kopičiti premoženje v Atka - Primi,
               to gotovo ni bilo od leta 2005 naprej, temveč že dosti pred tem in podobno.</p>
               <p>Pravzaprav ste nakazali tudi to, da ne veste, kdo so tajkuni in kako so definirani,
               firme pa ste opredelili. V piko se ve, iz tega kar ste napisali, kdo so po vaši oceni
               tajkuni. To sta: Igor Bavčar, po tem kar ste napisali, in gospod Boško Šrot. To ste
               napisali eksplicitno, jasno. Če se namreč okrog teh dveh podjetij preiskava izvaja,
               potem se zelo jasno ta dva primera po vaši terminologiji ujemata s tem terminom. In
               ne sprenevedajte se. To je po moji oceni več kot očitno iz te zahteve. Če iščete
               politična ozadja, so več kot jasna, kam sodi politično gospod Igor Bavčar, mislim, da
               ni treba nobenemu poslancu...</p>
            </sp>
            <sp xml:id="SDZ5-Redna-06-2009-05-25.sp119">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim!</p>
            </sp>
            <sp xml:id="SDZ5-Redna-06-2009-05-25.sp120">

               <speaker>MAG. ANDREJ VIZJAK:</speaker>

               <p>...v Državnem zboru razlagati. Kam je politično sodil in še zdaj politično sodi
               gospod Boško Šrot - tudi ne. Se pravi, bolj ali manj imate odgovore za večino teh
               vaših navedb na dlani. In z veseljem, spoštovani, z veseljem bomo pri tem sodelovali.
               Vendar, če zdaj gledamo; to je stran, ki je dobivala posojila in s tem izvajala te
               menedžerske prevzeme; če pa gledamo drugo stran, tisto, ki so jih dajali, se pa tudi
               zelo jasno ve kdo je dajal. Gospod Marjan Kramar, ki je bile večkrat omenjen kot
               predsednik uprave Nove Ljubljanske banke, ki je šele pred nedavnim zaključil svoj
               mandat, je verjetno kar nekaj tega "poservisiral" in če bi se slučajno razvedela tudi
               njegova pogodba, za kakšen denar je to naredil, za kakšno nagrado, bi verjetno imeli
               tudi nek motiv oziroma vsebinske razloge osebnostne narave, zakaj se je vse to
               zgodilo - za visoko nagrado je verjetno vrnil del tistega, kar je od njega politika
               pričakovala, ko ga je nastavila. Gospod Kramar ni bil imenovan na čelo Nove
               Ljubljanske banke na podlagi kakršnihkoli drugih kriterijev kot zgolj enega, svetega
               kriterija, ki ste ga uporabili tudi pri Drašku Veseliviču, to je političnega
               kriterija. In s tem ste imeli težave tudi v koaliciji, da ne govorim pred strokovno
               javnostjo.</p>
               <p>Torej, če gledamo sled denarja, če gledamo ljudi, ki so vpleteni, je več kot očitno,
               da boste preiskovali, tudi po naši oceni, prave nosilce javnih funkcij, ki so v to
               vpleteni. Prave. In zato podpiramo in bomo pri tem sodelovali. Mislimo samo, da je
               morebiti žarišče preozko, da bi lahko še kakšnega drugega, tudi politika, ki je na
               čelu teh segmentov, uvrstili. Eden je bil celo predsednik parlamenta, pa je tudi zdaj
               lastnik ene verige oziroma enega podjetja. Da ne govorim o primerih, kjer so mu
               aktualni ministri pomagali pri teh prevzemih, zakonodaji.</p>
               <p>Zdaj pa še eno, dovolite mi, eno točno navedbo. Pravite, da odreditev parlamentarne
               preiskave tudi za ugotovitev vseh dejstev in okoliščin ter ocenitev dejanskega stanja
               pravnih predpisov o prevzemih. Tu imam, spoštovani, glasovanje o Zakonu o prevzemih,
               ki je bil sprejet 24. 7. 2006. Ali ne bo nerodno komu, če preberem, kdo je glasoval
               za ta zakon? Za ta zakon so glasovali Majda Potrata, Borut Sajovic, Bojan Kontič,
               poslanec Miran Potrč in tako naprej. Pravzaprav je za ta zakon glasovalo 56
               poslancev, kar je daleč več kot je takratna koalicija, proti sta bila samo dva. Samo
               dva.</p>
               <p>Tu sem prej poslušal oziroma slišim očitke koalicije, da je prejšnja koalicija
               sprejela zoprn zakon, ki je vse omogočal, ki je vse te rešitve legaliziral, pripravil
               navzven. Spoštovani gospodje iz koalicije! Velika večina vas je to podprla, ker je
               bil zakon takrat očitno dober. Še več. Če bi bili zdaj prepričani, da je zakon slab,
               bi predlagali spremembe. Kje so? Šest mesecev ste na oblasti. Kje so spremembe tega
               zakona? Tudi v vašem normativnem programu dela Vlade za letošnje celo leto, smo maja,
               tega zakona ne zajema. Tega zakona ni v parlamentarnem postopku, jaz ga ne poznam in
               tudi napovedali ga niste. Torej, velika večina poslank in poslancev je ta zakon
               podprla in tudi nobene novele do zdaj ni bilo. Fino je biti pameten po bitki in fino
               je biti general in fino je zdaj za dnevnopolitične namene kritizirati neke rešitve,
               brez da bi imeli neke konkretne predloge, kako popraviti in brez da bi imeli tudi
               čisto vest, ker ste pri teh odločitvah sodelovali. Lahko še berem, verjetno bi še kdo
               bil zraven, če bi v prejšnjem mandatu sedel v tem parlamentu. Večina vodij poslanskih
               skupin, recimo DeSUS, gospod Žnidaršič je bil tudi za. Tri sem pa tako ali tako že
               naštel. Tudi aktualni gospodarski minister, ki je imel toliko za povedati zoper ta
               zakon, ni glasoval proti. Tudi sedanji generalni sekretar gospod Cvikl ni glasoval
               proti. Tudi predlagatelj gospod Posedel ni glasoval proti. Ni glasoval proti.</p>
               <p>Zakon o prevzemih, tretje branje, ko se zakon sprejema v celoti. Toliko o tem. In to
               me še enkrat utrjujejo v prepričanju, da gre pri tej parlamentarni preiskavi za neko
               demonstracijo nemoči, nemoči aktualne oblasti. S tem pojavom se gre v neko politično
               besedičenje in obsojanje in da ne uporabim besede "čvekanje", namesto, da bi preko
               inštitucij, ki jih imamo, ki jih mora imeti vsaka pravna država za spopad s takimi
               pojavi in oblikovanjem nekega normativnega okolja, da te nadzorne inštitucije
               delujejo. Torej za tak spopad bi morali biti, če bi to imeli. Vendar nasprotno. Ni za
               tak spopad. Še več, v Zakonu o jamstveni shemi, ki bo jutri, celo koalicija podpisuje
               amandma, s katerim želi dajati poroštva države za reprograme teh posojil. In ne mi
               prosim govoriti, ugotoviti, zakaj je predsednik Vlade oziroma kot lastnik, nadzornik
               in tako naprej je to omogočil. To vi delate. Koalicija podpisuje. Vlada sprejema
               ukrepe, s katerimi omogoča reprogram. Imate namen, druga alineja je že jasna. Druga
               alineja, ki to omogoči, in katere so te javne osebe, je v piko jasno. Vlada je
               sprejela Zakon o jamstveni shemi, s katerim je omogočala pod določenimi pogoji
               reprogram teh tako imenovanih tajkunskih posojil. Na Odboru za finance smo to vrgli
               ven. Zdaj prihajate z amandmajem, koalicijskim amandma, ker Vlada ne more zopet s to
               rešitvijo notri. In vam odgovorim, torej, kdo so tiste javne osebnosti, funkcionarji,
               ki so vpleteni v te reči. Saj se ve, tisti, ki sprejemamo zakonodajo, ki take stvari,
               ki jih vi obsojate, omogoča. Samo to je totalna sprevrženost, da se na eni strani
               tolče politično po vsem tem, po drugi strani se pa z zakonodajo istih poslank in
               poslancev ter poslanskih skupin to omogoča. To je zame, ne vem, to so dejanja daleč
               od besed in smo pravzaprav tega res praktično že vsakodnevno vajeni.</p>
               <p>Torej, tu je bila omenjena tudi afera Mercator, kot ena izmed tistih, ki je boter
               vsega tega. Moje skromno mnenje je, da je afera Mercator nastala zato, ker ni pravi
               kupil za ta denar, ne zato, ker se je za ta denar prodalo. Takrat je bil gospod Zoran
               Janković, sedanji župan, ki je predlagal in je imel namen izpeljati notranjo zaprto
               dokapitalizacijo po isti ceni, to vsi vemo. Ker mu je ta načrt spodletel, se je
               imperij obrnil, udaril in udarja še danes. To je to. Takrat cena ni bila problem,
               takrat je bila to poštena cena, glede na takratne okoliščine in tako naprej. Torej...
               <stage xml:id="SDZ5-Redna-06-2009-05-25.stage15">/oglašanje v dvorani/</stage></p>
            </sp>
            <sp xml:id="SDZ5-Redna-06-2009-05-25.sp121">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim.</p>
            </sp>
            <sp xml:id="SDZ5-Redna-06-2009-05-25.sp122">

               <speaker>MAG. ANDREJ VIZJAK:</speaker>

               <p>Torej še enkrat, spoštovani, mislim, če bo vsaj nekaj ukrepov sledilo tudi temu
               nameravanemu razčiščevanju, potem bomo zelo veseli. Če bo pa to samo neka krinka, da
               se bo javno to obsojalo, dejansko se bodo pa sporni ukrepi izvajali in te aktivnosti
               peljale naprej, pa bo zelo težko tudi nam delati. Ampak, ne misliti, da ne bo
               Komisija za nadzor javnih financ, ki je zadolžena za vse, kar je povezano z javnimi
               financami, tudi državna poroštva, te aktivnosti nadaljevala. Seveda vidimo, kako
               odzivni oziroma neodzivni so v državnih institucijah. Pravzaprav je nastala popolna
               zmeda, koliko sploh teh posojil je. Po eni strani se govori, da je tega malo, imamo
               dopis Banke Slovenije, da je tega 753 milijonov evrov, "malo", pod narekovaji, glede
               na bilančno vsoto bank. Po drugi strani je pa to zdaj nek velik problem, reprogram
               tega. Če bi bila to majhna vsota, če bi bil to majhen obseg posojil, potem tudi ne bi
               bila to neka huda reč v povezavi z državnimi poroštvi za banke. Pa očitno ni tako
               majhna reč in Banka Slovenije je preko svojih poročil, letnega poročila, ugotovila,
               da je tega 1,6 milijarde evrov. Zdaj niti približno ne vemo, kakšna številka je to,
               ali je 753 milijonov ali je 1,6 milijarde. Zato se mi zdi, da je taka parlamentarna
               preiskava tudi, recimo, koristna, da si bomo ne nazadnje razčistili, koliko je tega
               in kako to usodno vpliva na zdravje in kreditno aktivnost bank.</p>
               <p>Koalicija je pravzaprav tudi v nekih težavah, v nekem krču, ko se pusti bankam
               izsiljevati. Banke pravijo celo, da ne bodo pristopile v jamstveno shemo, če hkrati
               Vlada oziroma koalicija ne "požegna" možnosti reprograma teh tako imenovanih
               tajkunskih posojil v zakonu. In seveda, zato daje državna poroštva. Jaz mislim, da je
               takšno vedenje Vlade, da se pusti državnim bankam tako, bi rekel, peljati, milo
               rečeno, nedostojno in nepotrebno v teh časih, ko vse banke gledajo v Vlade za takšno
               in drugačno pomoč in podporo.</p>
               <p>Če gledamo očitke, češ da je v prejšnjem mandatu prišlo do toliko in toliko
               prevzemov, sem večkrat za to govornico že povedal, da število prevzemov vam pove tudi
               to, da je končno zakonodajni nadzor začel delovati, ker prej so imeli prevzete firme,
               lastniške deleže v njih pa ni bilo potrebno objaviti prevzema in nadzor na
               inštitucije ni vzela nobenih glasovalnih pravic. Oni so dejansko imeli prevzeta
               podjetja, ker so imeli, ne vem, tukaj 10%, tam 15% na parkiriščih. Skupaj so imeli
               torej več kot 25%, skupaj v sumi. Nekaj primerov vam lahko tukaj napovem po
               procentih. Ni jim pa bilo treba dati prevzemne ponudbe, ker je bila zakonodaja prožna
               hkrati pa nadzor nikakršen. Z novim prevzemom zakonodaje in tudi s kadrovskimi
               spremembami na Agenciji za trg vrednostnih papirjev so se stvari spremenile.
               Zakonodaja je pravzaprav postala bistveno bolj ostra in zahtevala objem prevzemnih
               ponudb zelo kmalu in zato so tudi marsikatere firme šle v prevzeme in legalizirale
               to, kar so imele. Prevzem ni nič drugega kot to, da se namera sporoči tudi vsem
               ostalim, tudi malim delničarjem, da so tudi njihove pravice, da lahko prodajo, če
               želijo ali pa ostanejo pod jasnimi pravili v podjetju.</p>
               <p>Število prevzemov ravno tako demonstrira tudi strogost nadzora in na nek način
               ustreznost zakonodaje. Ne samo to, da se je ta pojav zgodilo takrat, nekdo iz nič ne
               more prevzeti. Saj po navadi so prevzemali tako, da so nekaj povezanih oseb, ki so že
               usklajeno delovale, prej napovedale prevzem. Zdaj, vi se pa ne boste spraševali, kako
               je teh nekaj povezanih oseb prišlo do teh vrednostnih papirjev, kar je zelo
               pomembno.</p>
               <p>In tudi ne nazadnje konjunktura, nizka posojila in rast podjetij, visoki denarni
               tokovi, donosi, so opogumili tiste prevzemnike, da so se spravili po tej poti. Zdaj
               jim je pa malo žal, ker so se zgodili krizni časi in ne morejo odplačevati posojil in
               prosim lepo, da jim pri tem seveda zdaj ne pomagate. Če so se ušteli, so se ušteli.
               Kdo je pri tem sodeloval, moramo zvedeti. Kdo je pri tem sodeloval, kdo je odobraval
               te kredite, kateri koli nadzornik je kaj zraven rekel, mora odgovarjati za to, kateri
               koli član uprave je za to vedel, mora za to odgovarjati. Kateri koli politik je kdaj
               poklical, mora za to odgovarjati. Mora. To podpiramo v celoti in zato bomo tudi zelo
               konstruktivno pri tem segmentu v tem okviru te "preiskovalke" sodelovali. Vendar si
               lahko približno predstavljam, kako je to potekalo. Če je kdor koli od nas, takrat ko
               je bil tender za sodelovanje pri nakupu delnic Nove kreditne banke Maribor, takrat so
               ljudje hodili po posojila v banke in če je kdo hotel kupiti recimo za, recimo temu
               10.000 evrov vrednosti delnic, je moral zastaviti približno za 20.000 premoženja
               oziroma vrednostnih papirjev. Sprašujem se in to bi bilo fino, če bi ta
               "preiskovalka" ugotovila, koliko je moral oziroma koliko je bilo potrebno gospodu
               Igorju Bavčarju zastaviti vrednostnih papirjev, da je dobil posojilo od Nove
               ljubljanske banke oziroma koliko premoženja je moral zastaviti gospod Šrot, da je
               lahko dobil posojilo Nove ljubljanske banke. Ali so bili takrat tudi pogoji tako
               restriktivni in tako močna zavarovanja. Sedaj banke tarnajo, da ne. Da so to slabe
               naložbe in da rabijo državna poroštva za reprograme.</p>
               <p>To so vsa vprašanja, spoštovani, ki še kako zanimajo tudi opozicije oziroma Slovensko
               demokratsko stranko in menim, da je prav in nujno, da pri tej parlamentarni preiskavi
               sodelujemo skupaj, če nam je seveda želja in cilj, da kaj skupaj ugotovimo. Zato tudi
               je na nek način za nas, recimo temu spodrsljaj predlagatelja, da nas ni povabil
               zraven. Ni nas povabil zraven. Pravi, da je zmanjkalo papirja, da ni bilo treba, da
               naših podpisov pač ne rabi, ker je zbral že dovolj pred tem. Recimo, da sem
               benevolenten do tega; tako kot je prej, ta beseda je na nek način večkrat izražena;
               in da mu verjamem.</p>
               <p>Zajeten kup papirja, tudi prizadevanj, političnih prizadevanj stranke Zares v
               prejšnjem mandatu veje iz tega, ko smo za to parlamentarno govornico veliko govorili
               o tej temi.</p>
               <p>Spoštovani, verjetno bo poslanska skupina razmislila oziroma predlagala nekoliko
               podaljšanja tega časovnega obdobja. Zlasti je to nujno za ta dva konkretna primera,
               ker ta dva konkretna primera se nista zgodila po letu 2005, ampak bistveno bistveno
               prej. In še kak primer na listi teh primerov bi bil koristen.</p>
               <p>Še enkrat, hvala lepa za to priložnost. In če bodo dejanja postala tudi glavno vodilo
               pri tem protitajkunskem delovanju, bo to veliko bolje kot samo politično fraziranje,
               neko načelno zavzemanje, seveda v ozadju pa stvari potekajo drugače.</p>
            </sp>
            <sp xml:id="SDZ5-Redna-06-2009-05-25.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Lojze Posedel, v imenu Poslanske skupine Zares.</p>
            </sp>
            <sp xml:id="SDZ5-Redna-06-2009-05-25.sp124">

               <speaker>LOJZE POSEDEL:</speaker>

               <p>Hvala lepa za besedo, gospod podpredsednik. Spoštovane kolegice in kolegi! V
               Poslanski skupini Zares podpiramo ustanovitev parlamentarne preiskave. Vseh 9 članov
               in članic naše poslanske skupine je podpisalo to zahtevo, zahtevo, ki je niso vložile
               stranke koalicije, to ni stvar koalicije, ni stvar Vlade, ampak poslank in poslancev,
               ki smo se odločili, da je treba določene stvari raziskati. Zato je bila ta podpora
               takojšnja in soglasna. In je bila takojšnja in soglasna podpora tudi vseh preko 30
               podpisnikov. Pa mi gospod Vizjak verjame ali ne verjame, ni zmanjkalo papirja, ampak
               bilo je preprosto dovolj podpisov, in še teh zbranih v manj kot treh urah med
               zasedanjem parlamenta. Tako, kot so prihajali kolegice in kolegi na zasedanje, tako
               smo tudi zbirali podpise in praktično pri vaši skupini res prekinili z zbiranjem.
               Veseli me pa, da podpirate in da boste aktivno sodelovali, da se to, kar je zapisano
               kot predmet preiskave, tudi razišče. Veseli me tudi, da se v vseh poslanskih skupinah
               strinjate s tem, da je treba raziskati okoliščine, ki so omogočale takšne menedžerske
               prevzeme, in da je danes, ko se ta akt parlamentarne preiskave šele ustanavlja,
               neprimerno govoriti o zaključkih. Mene ne čudi, gospod Vizjak je pač očitno
               strokovnjak in je zaključke parlamentarne komisije ob predstavitvi mnenja Poslanske
               skupine SDS že kar našteval s konkretnimi imeni.</p>
               <p>Mi razen dveh primerov in imen gospodarskih družb Istrabenz in Pivovarne Laško pri
               oblikovanju zahteve za parlamentarno preiskavo ne govorimo o nobenem imenu. tudi ni
               izključeno, da se ne bo v fazi uvajanja parlamentarne preiskave zadeva razširila ali
               na banke ali na katerokoli drugo družbo. V Poslanski skupini Zares podpiramo
               odločitev za samo dva primera, imenovana od enega od predhodnikov, enega od šolskih
               primerov, ravno zato, da si postavimo tudi realni čas, da v čim krajšem času
               ugotovimo, kdo od nosilcev javnih funkcij je, če sploh je, sodeloval, kdo od
               nadzornikov, ki so zastopali interese države skupnega premoženja v državnih bankah
               oziroma v bankah v večinskem deležu, kdo od nadzornikov je sodeloval pri odobravanju
               takšnih kreditov in ali so ti krediti bili primerno zavarovani ali niso.</p>
               <p>Vse o tem, kar želimo s parlamentarno preiskavo ugotoviti, so zaenkrat samo sumi, so
               zaenkrat samo govorice in brez resnega in pa odgovornega pristopa do tega dela v
               parlamentarni komisiji je škoda, da delamo te pavšalne ocene, da na ta način tudi
               koga okarakteriziramo z nečim, kar ni potrebno in to zagotovo ni namen Poslanske
               skupine Zares niti vseh tistih, ki so to pobudo podpisali.</p>
               <p>Prepričani smo tudi, da je zelo nekorektno, s strani kolega Vizjaka, branje imen, ki
               so podprle Zakon o prevzemih. Mi bi ta zakon o prevzemih v prejšnjem mandatu z
               veseljem potrdili bistveno prej. Bilo bi korektno, da bi povedali, zakaj vladajoča
               koalicija ni želela obravnavati pred tem predloga, ki ga je vložil dr. Matej Lahovnik
               kot prvopodpisani in skupina poslancev, ki je preprečeval nadaljevanje prevzemov. Ta
               zakon in to glasovanje, ki ste ga predstavili, se je zgodilo kasneje, takrat ko je
               dr. Matej Lahovnik vložil skupaj s skupino poslancev svoj predlog Zakona o prevzemih,
               ki bi onemogočal vse tisto, kar se je prej dogajalo, bi ta zgodba bila drugačna. Zato
               ne bom uporabljal takšnih težkih besed, kot je perverznost, sprevrženost in podobno,
               zato bo dovolj, da si bomo v miru pogledali te datume, ugotovili, kdaj se je kakšna
               zadeva začela in jih potem tudi objavili. Ker, tako kot sami pravite, je nujno, da
               ljudje to izvedo, da se s postopkom parlamentarne preiskave ugotovijo tista dejstva,
               ki se po vaše iz dnevnopolitičnih razlogov prestavljajo iz mize na mizo, ali je bila
               ocena in pa cena prodaje delnic Mercatorja dovolj visoka ali ne. To so pač ocene
               posameznikov. Tisto, kar šteje in tisto, kar bi moralo v tej državi imeti svojo težo
               v poročilu, v revizijskem poročilu Računskega sodišča, je zapisano, da obstaja
               tveganje, da ni bila dosežena najvišja cena pri prodaji delnic Mercatorja na način,
               kot je bil izveden. In zato je potrebno, da se z inštitutom parlamentarne preiskave
               ugotovijo postopek, način in zaključi s tem, bom rekel po vaše, medsebojnim
               obmetavanjem. In da ne gre pri tej parlamentarni preiskavi tudi mešati dogodkov, ki
               se šele bodo zgodili, da je besedica "tajkun" bila prvič izražena in izrečena za to
               govornico. Lahko si pogledate in sem prepričan, da veste tudi, kdo jo je prvi
               izrekel, da je tudi pri vseh kreditih treba ugotoviti, ali so bila zavarovana, na
               kakšen način. Predvsem tisti, ki delamo in se srečujemo - in v naši poslanski skupini
               smo tudi dvojni funkcionarji, tudi tisti, ki smo župani - in dnevno doživljamo stiske
               ljudi, ki jih banka ne upošteva in jim ne omogoča nobenega reprograma. Ko je zapadel
               kredit za stanovanje, ali za zemljo, ali za hišo, ali za kmetijo, se preprosto zadeva
               obesi na oglasno desko in se začne postopek prodaje. Nobenega reprograma. Da se
               dogaja, da v srečanjih z direktorji poslušamo, kako banke ne popustijo in ne
               financirajo za obratni kapital, ne reprogramirajo, pa imajo posamezniki tako
               zaposlene, tako naročila in stroje, pa vendar ne pridejo do reprograma. In zato je
               treba, da se te zadeve razčistijo.</p>
               <p>V Poslanski skupini Zares je okoli tega, kako nerazumljivo se v tem trenutku obnašajo
               banke, ki - potrjujem vaše besede -, izsiljujejo Vlado za poroštva in grozijo, da ne
               bi niti stopile v jamstveno shemo, da je verjetno nerazumljivo s strani gospodarstva,
               da se ta predlog o jamstveni shemi že mesece valja in da ni operativen. Ampak to so
               zadeve, ki se bodo dogajale in je prav, da jih opozicija tudi budno spremlja, da
               zadeva, ki pa je povezana za nazaj, pa je prav, da je to proučeno v parlamentarni
               preiskavi - strokovno v okviru pravilnika oziroma zakonodaje, ki to omogoča in
               nobenih slabih namenov ali zamer, zakaj samo ta dva primera. Preprost pregovor pravi:
               če želiš z vilami prestaviti velik kup gnoja, se ti vile preprosto zlomijo. Zato smo
               se odločili samo za dva primera, ki sta šolska, in sem prepričan, da bodo ugotovitve
               iz tega poučen za naprej in predvsem zato, da se pokaže prava slika, kako je do teh
               kreditov sploh lahko prišlo in zakaj so se zgodili. Zato tudi kratek časovni okvir in
               majhno število.</p>
               <p>V Poslanski skupini Zares se s tem načinom strinjamo. Z veseljem bomo sodelovali v
               tej parlamentarni preiskavi in si tudi v čim krajšem času želimo, da bi prišli do
               prvih rezultatov.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-25.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Matjaž Zanoškar v imenu Poslanske skupine DeSUS.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-25.sp126">

               <speaker>MATJAŽ ZANOŠKAR:</speaker>

               <p>Hvala, spoštovani podpredsednik. Kolegice in kolegi.</p>
               <p>Poslanska skupina DeSUS trdno vztraja in podpira odločitev, da se ustanovi
               preiskovalna komisija in da se preiščejo ti nečisti posli, ki imajo danes vsekakor
               kvarne posledice na delo v naši državi. Poleg nekaterih ostalih vsebin, kot so
               negativne posledice globalne gospodarske in finančne krize, je zanesljivo to vsebina,
               torej prevzemi podjetij, ki buri duhove naših državljank in državljanov in ki obenem
               vliva neko nezaupanje do dela ne samo državnih organov in institucij, tudi do dela
               nas politikov.</p>
               <p>Prepričan sem, da je vsem tem negativnim pojavom botroval splet okoliščin in
               Poslanske skupine DeSUS danes ne zanimajo spiski tistih, ki so glasovali za zakon o
               prevzemu leta 2006, pač pa nas predvsem zanimajo imena tistih, ki so ta zakon
               izigrali, ki so ta zakon jemali po svoje in s tem povzročili večjo družbeno
               škodo.</p>
               <p>Ob tem se Poslanska skupina DeSUS sprašuje tudi to, ali nimamo dovolj pravne države,
               ali nimamo dovolj dobrih organov pregona, da moremo poleg tega ustanavljati
               parlamentarne preiskovalne komisije in na ta način priti stvari do konca. V DeSUS-u
               se ne bojimo in podpiramo preiskovalno komisijo, ker DeSUS, zanesljivo vem, da ni
               botroval niti enemu kvarnemu oziroma prevzemu podjetij, ki spadajo pod nečiste
               posle.</p>
               <p>Prepričan sem, da ta komisija si bo zadala kratek rok, v katerem bo izpeljala to
               nalogo. Predvsem pa soglašamo z mnenjem, da bi ta spisek, ki je narejen in se nanaša
               zgolj na tri asociacije oziroma tri podjetja, lahko razširili. In za nas bi bilo
               prav, da na ta spisek pridejo vsa podjetja in pa tudi banke, finančne institucije, ki
               so kakorkoli bile vpletene v te posle, od katerih danes pričakujemo, da se bo nekaj
               vračalo, pa očitno bo šlo prej za reprogramiranje vseh kreditov in ničesar od tega ne
               bo.</p>
               <p>Torej, v upanju, da se ne bo tudi tokrat uveljavil red, da če želiš nekaj, da ostane
               neraziskanega, ustanoviš komisijo, potem Poslanska skupina DeSUS pričakuje, da bo ta
               parlamentarna preiskava v kratkem dala rezultate ne samo za te tri oziroma te naštete
               gospodarske institucije, pač pa tudi za tiste, ki jih na tem seznamu ni. Hvala
               lepa.</p>
            </sp>
            <sp xml:id="SDZ5-Redna-06-2009-05-25.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo poslank in poslancev. Besedo ima gospa Cveta Zalokar Oražem. Prosim.</p>
            </sp>
            <sp xml:id="SDZ5-Redna-06-2009-05-25.sp128">

               <speaker>CVETKA ZALOKAR ORAŽEM:</speaker>

               <p>Hvala lepa, gospod podpredsednik. Spoštovani kolegi in kolegice!</p>
               <p>Lahko rečemo, da je predlog za preiskovalno komisijo, ki je pred nami, ena sila
               redkih potez, kjer so dali podpise pod ta predlog poslanci iz vseh parlamentarnih
               strank, razen iz stranke SDS. Moram reči, da sem zelo pozorno prisluhnila vprašanju
               oziroma predstavitvi stališča, ki ga je predstavil njihov poslanec gospod Vizjak, in
               me je resnično zanimalo, kaj jih je vodilo k temu oziroma kakšen je argument. Vesela
               sem, da so povedali, da bodo z veseljem pri tej preiskavi sodelovali. Sama menim, da
               gre pri tem kljub številnim pomislekom, ki so bili izraženi danes in iz katerih veje
               predvsem neka zadrega, pa mislim, da ne zadrega nas, poslank in poslancev, pač pa
               zadrega morda z nekaterimi drugimi potezami ljudi, ki so povezanimi s posameznimi
               političnimi strankami in kjer so in nastajajo težave. Kajti poslanke in poslanci
               vemo, da bi morali z marsičem pokriti tudi kakšne take nepravilne poteze, za katere
               so morda v posameznih strankah vedeli ali pa jim bili celo na kakšen način botri.
               Ampak večina od nas s tem nima težave in želela bi opozoriti predvsem na dve stvari,
               o katerih se je danes tudi govorilo tu.</p>
               <p>Poslanci Zaresa smo že v dovolj zgodnjih časih, če tako rečem, dali kar nekaj
               sporočil, kar nekaj vprašanj, kar nekaj opozoril, tiskovnih konferenc v zvezi s tem,
               kaj se dogaja na področju prevzemov. Naš poslanec, gospod Lahovnik, je že takrat, ko
               pravzaprav mnogi niso videli, kaj pravzaprav banke in nekateri tako imenovani tajkuni
               kujejo, začel opozarjati na to, da se stvari nekje zadaj že dogajajo. Pripravil je
               predlog sprememb zakona in mislim, da ga takrat večina ni hotela razumeti, na kaj nas
               opozarja. Seveda kasneje se je stvar spremenila. Tako tisti tajkuni, ki so bili pod
               okriljem nekaterih političnih opcij, niso bili več poslušni. Potem se je plošča
               obrnila in naenkrat smo videli, da se je o tajkunih začelo govoriti veliko bolj.</p>
               <p>Drugo, na kar bi želela opozoriti in kjer smo bili tudi zelo aktivni pa je poteza in
               delovanje kolega Vilija Trofenika, ki je vseskozi zahteval podatke o tem, kaj se
               dogaja v tako imenovanih državnih bankah. Torej bankah v večinski lasti države,
               predvsem NLB-ju in NKB-emu; kaj se dogaja, kakšne kredite odobravajo, komu jih to
               odobravajo, pod kakšnimi pogoji in podobno. Mi smo tu naleteli oziroma kolega, ki je
               deloval v teh odbori za finance, nadzor finance in podobno, na zid molka, tako s
               strani takratne vlade, takratne koalicije, takratnih ministrov, takrat je bil zelo
               aktiven še gospod Bajuk -, saj se niso udeleževali, niso prihajali, ni bilo
               odgovorov, ni bilo poročil, ni bilo spiskov in tako naprej. Zakaj ne, se lahko samo
               sprašujemo, kajti večina teh stvari, če podatki drži, ki smo jih poslušali v zadnjih
               tednih ali pa o njih prebirali v časopisih, večina teh kreditov, ne glede na to, kako
               se danes kdo želi izmazati, je bila vendarle odobrena v zadnjih dveh letih, tudi po
               višini financ. To je dejstvo in to so problemi, čeprav danes - ja, ne vemo, sploh ne
               vemo, koliko tega je! Žalostno. Žalostno zato, ker vsaj za državni dve banki,
               paradržavni, če tako rečemo, je odgovorna tudi Vlada. Vlada je v te banke postavila
               svoje nadzornike in krepko povečala njihove sejnine, njihove nagrade in celo
               dopustila, da participirajo pri dobičku. In ti nadzorniki, tudi v NKBM-ju in tudi v
               Novi Ljubljanski banki so bili imenovani s strani prejšnje vlade, predsednik
               nadzornega sveta Nove ljubljanske banke je še danes na temu položaju, je bil član
               stranke SDS, in seveda ti ljudje so tudi - za razliko zelo veliko danes govorimo o
               temu perverznem kreditu gospoda Kramarja - vsa leta zbirali in tudi jemali tako
               nagrade, zelo astronomske, kot tudi participirali pri dobičku. Brez vsakega problema!
               Tista nagrada, Kramerjeva, je bila pa zato visoka, ker si jo on sproti ni izplačeval,
               ostali so si jo pa sproti, vsi po vrsti, tudi člani stranke SDS. Predsednik
               nadzornega sveta Nove Ljubljanske banke, tudi nadzorniki so sodelovali pri tem.</p>
               <p>Ne vem, kakšno je delo nadzornikov. Če nadzorniki niso vedeli, kaj se v banki dogaja,
               bi bili pa dolžni komu povedati, da ne nadzirajo stvari, da uprava dela mimo njih, da
               se odobravajo krediti mimo njih. Jaz o teh opozorilih nisem brala nič. Do zdaj nič!
               In tu se mi zdi prav in ne vidim nobenih težav, da se bomo pravzaprav lotili samo
               dveh primerov: Pivovarne Laško in Mercator. Zakaj? Skozi ta dva primera, ki se ju,
               mislim da, bomo lotili sistematično, načrtno, konkretno z vsem vedenjem, ki ga
               poslanke in poslanci imajo, bomo lahko obdelovali tipična primera. Ni treba, da
               zamegljujemo stvari tako kot ste jih v preteklem mandatu vi, ko ste raziskovali
               oseminosemdeset primerov z neko preiskovalko in vsakemu primeru namenili nekaj minut;
               mislim, da je nekdo to statistiko opravil in da stvar ni bila daljša kot trideset
               minut za en primer. To je jasno vidno, da je cilj zamegljevanje. Mislim, da je prav,
               da smo v naši poslanski skupini, kjer je ta pobuda nastala pri kolegu Posedelu, se
               odločili, da gremo v dva primera. Prepričana sem, da lahko najdemo vse v teh dveh
               primerih. Tudi vse druge primere, predvsem pa, ali so bili nosilci javnih funkcij
               povezani s temi dejanji, ali je pri tem prišlo do, bom rekla, vplivanja, kdo in na
               kakšen način je sodeloval pri odločitvah teh dveh paradržavnih bank. Mislim, da je
               prav, da se tega lotimo tudi tu, v parlamentu. Mnoge nadzorne inštitucije ne vršijo
               svoje funkcije, niso pripravljene sodelovati pri teh stvareh in ne nazadnje tudi v
               zadnjih dneh lahko spremljamo mnoge mnoge manevre okoli teh situacij, ki se dogajajo
               pri tem.</p>
               <p>Reči moram še to, da govorijo veliko o stroki, stroka naj bi odločala, stroka naj
               odloča o kreditih v banki. Jaz tej stroki, oprostite, več ne zaupam, ji ne zaupam.
               Takšnim upravam, takšnim nadzornim svetom, ki so vse to delali na takšen način, kot
               danes spremljamo - če je to stroka, potem smo lahko samo razočarani, kakšno stroko
               imamo v Sloveniji. Mislim, da morajo nadzorni sveti in uprave enostavno, vsaj tam,
               kjer gre tudi za naš davkoplačevalski denar, in mi smo Novo Ljubljansko banko
               financirali, dokapitalizirali, jo ojačali z našimi sredstvi, z davkoplačevalskim
               denarjem, zato mislim, da imamo vso pravico vedeti tudi, kaj sedaj nekdo v našem
               imenu počne. In v času vlade gospoda Janeza Janše vendarle ti nadzorni sveti v teh
               paradržavnih bankah niso opravili svoje dolžnosti. Tam se je leta in leta, vsa štiri
               leta, odobravalo kredite, ki so omogočali te perverzne prevzeme, o katerih govorimo.
               Prevzeme, o katerih - pravzaprav bi jih lahko dobili tudi vsi mi. Ne vem, zakaj nekdo
               od nas ne bi mogel kupiti vseh delnic Telekoma in zanje dati poroštvo oziroma
               garancijo, zastaviti za to te iste delnice. Mislim, da bi to lahko naredil vsak,
               seveda, če bi imel za seboj dovolj dobre politične botre ali strokovnjake, v
               narekovajih, ki so med seboj še kako povezani, ti veliki strokovnjaki, in potem ta
               stroka, ki je bila prepletena na vseh nivojih, je odobravala stvari ena drugi in
               omogočila te prevzeme, ki danes držijo za vrat celotno slovensko bančništvo, ne
               nazadnje pa na nek način tudi slovensko politiko.</p>
               <p>Mislim, da je ta odločitev, da ustanovimo parlamentarno komisijo dobra, da sta
               primera najbolj prava, najbolj tipična, da na teh dveh primerih raziščemo lahko
               marsikaj, kje je jedro, leglo, kje so se stvari začele dogajati, kdo je pri tem
               sodeloval, kdo je kriv, nekatere stvari, sklepe. Morda bo kaj prišlo na plano. Jaz
               upam, da bo, kajti to si prav gotovo naši državljani in državljanke, ki so danes v
               stiskah, v težavah, želijo. Upam, da bo parlamentarna komisija pri svojem delu
               uspešna. Hvala.</p>
            </sp>
            <sp xml:id="SDZ5-Redna-06-2009-05-25.sp129">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Silven Majhenič. Prosim.</p>
            </sp>
            <sp xml:id="SDZ5-Redna-06-2009-05-25.sp130">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik. Morebitna vpletenost posameznih nosilcev
               javnih funkcij in o ceni morebitnega vpliva na tako zvana tajkunska posojila je v
               javnosti sprožilo veliko zanimanja. Prevzemi raznih gospodarskih družb se zanesljivo
               niso zgodili brez političnih botrov, še posebej, ko gre za Novo Ljubljansko banko in
               Novo Kreditno banko Maribor. Za prevzeme niso krivi le menedžerji, ki so se znašli ob
               pravem času na pravem mestu, kriva je zakonodaja in bančni botri. V časopisih in
               različnih revijah beremo pronicljive članke o brezposelnih, recesiji, o brezvestnih
               menedžerjih in o raznih družbenopolitičnih temah. Čedalje bolj se zaznava razlika med
               bogatimi in revnimi. Vedno več mladih s fakultetno izobrazbo čaka na delo, država na
               eni strani rešuje revščino s socialnimi transferji, na drugi strani pa pomaga z
               jamstvi bankam, da rešuje tajkune iz godlje, ki so si jo solidarno zakuhali. Kaj je
               ostalo? Ostala so mala in srednja podjetja, ki pa od obljub ne bodo mogla preživeti.
               Prav je, da se pokaže s prstom na tiste, ki so državo spravili v tako brezizhoden
               finančni položaj. Ampak, če pogledamo, sedaj se tudi ni naredilo nič, da bi tako
               imenovani tajkuni stopili pred organ pregona in zapeli kitico resnice. Ljudstvo ne
               pozna bančnega in monetarnega sistema, kajti v nasprotnem bi se zgodilo tisto, česar
               si ne želimo. Banke na zelo enostaven način pridejo do denarja. In ko jim država in
               politika stojita ob strani, ni bojazni, da bi se morale bati za obstoj - kljub
               velikim vsotam, ki so jih porabile za menedžerske odkupe.</p>
               <p>Seveda, takšna početja okrog raznih menedžerskih odkupov ne bi bila tako atraktivna,
               če bi stvari potekale transparentno, na očeh javnosti. Ampak, ne. Dogajale so se
               čudne stvari in v javnost pricurljale po kapljicah. Tako da je postal dvom še večji
               in v končni fazi se je pokazalo, da so imeli raziskovalni novinarji prav, ko so vso
               to zadevo razkrili že v začetku, pa jim odgovorni niso prisluhnili. To daje misliti,
               da je politika in Vlada povezana s tako imenovanimi tajkuni, ki hlastajo po denarju
               in oblasti. V javnosti pa se hoče dajati vtis, da se proti njim bori z vso močjo.
               Svežnji ukrepov ne prinašajo pozitivnih učinkov, vse se nekako vleče kot jara kača.
               Tako se nazadnje vprašam, koga naj preverimo, tiste od prej ali te sedaj. Vsi se
               poznajo, na nek način so soodločali, odgovornosti pa noče prevzeti nihče. Zato je
               prav, da ta akt o odreditvi parlamentarne preiskave podpremo in razjasnimo, zakaj je
               do takšnih anomalij sploh prišlo. Odgovorni pa morajo pred narod položiti račune tudi
               za ceno lastnega premoženja.</p>
            </sp>
            <sp xml:id="SDZ5-Redna-06-2009-05-25.sp131">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ljubo Germič. <stage xml:id="SDZ5-Redna-06-2009-05-25.stage16">(Ga ni.)</stage> Gospod Franc Pukšič, prosim.</p>
            </sp>
            <sp xml:id="SDZ5-Redna-06-2009-05-25.sp132">

               <speaker>FRANC PUKŠIČ:</speaker>

               <p>Hvala lepa. Kolegice in kolegi! Danes je bilo glede te preiskovalne komisije oziroma
               ustanovitve te preiskovalne komisije že veliko rečenega, tudi to, da poslanci
               Slovenske demokratske stranke niso sopodpisniki tega, kar seveda ni red. Jaz nisem
               član samo Poslanske skupine Slovenske demokratske stranke, sem pa še vedno član
               Slovenske demokratske stranke in sem sopodpisnik zahteve, tako kot piše v 1. členu
               poslovnika o parlamentarni preiskavi - najmanj ene tretjine poslancev. Vendar čisto
               nič s strani koalicije ni bilo rečeno, da moj podpis na tej zahtevi ne velja. In če
               ne velja in če velja, da sem poslanec Državnega zbora po 1. členu, potem sem tudi
               poslanec po petem odstavku 6. člena tega istega poslovnika o parlamentarni preiskavi,
               kjer piše, da se predsednika preiskovalne komisije izvoli izmed poslancev, nikjer ne
               piše izmed poslanskih skupin, ampak poslancev, ki so vložili zahtevo za uvedbo
               parlamentarne preiskave. Ali drugače povedano, seveda bi se potem lahko reklo, da me
               je vladna koalicija izkoristila za pridobitev podpisa, ne pa zaradi možnosti
               opravljanja dela kot poslanec, poslanec je po 82. členu Ustave neodvisen in ni vezan
               na nobena navodila. Poslovnik o parlamentarni preiskavi je podrejen akt Poslovnika o
               delu Državnega zbora. Če v Poslovniku o parlamentarni preiskavi ne piše o nepovezanem
               poslancu, se smiselno uporablja Poslovnik o delu Državnega zbora. Poslovnik o delu
               Državnega zbora pa v svojem 34. členu jasno govori, da poslanec izrazi svojo željo po
               sodelovanju v kateremkoli delovnem telesu Državnega zbora; torej tudi katerokoli ad
               hock ustanovljeno delovno telo Državnega zbora je preiskovalna komisija in to naredi
               tako, da to obvesti pisno predsednika Državnega zbora. Sam sem to že naredil tudi
               takrat, ko mi je Poslanska skupina Slovenske demokratske stranke odrekala delo v treh
               delovnih telesih, pa vendar po posredovanju predsednika Državnega zbora sem dobil
               ponovno delo v treh delovnih telesih. Tako tudi sedaj kot poslanec si ne dovolim in
               resnično bi bilo popolnoma nedemokratično, da bi neka vladajoča koalicija poslancu
               Državnega zbora, ki je izvoljen na parlamentarnih volitvah, kršila tako Ustavo,
               Poslovnik Državnega zbora in posledično tudi Poslovnik parlamentarne preiskave. Moj
               podpis tudi pri tej preiskovalni komisiji ostaja naprej, ampak zahtevam od
               predsednika Državnega zbora in tudi od komisije KVIAZ-a za volitve in imenovanje, da
               skladno z naštetimi akti od Poslovnika Državnega zbora do Poslovnika o parlamentarni
               preiskavi me upošteva, tako kot me upošteva Državni zbor, ko je ugotavljal, da je v
               skladu z drugim odstavkom 1. člena Poslovnika preiskovalne komisije vložena pobuda za
               zahtevo preiskovalne komisije, da to naredi tudi pri imenovanju članov predsednika in
               podpredsednika delovnih teles.</p>
               <p>Kar pa se tiče tega, nekateri, ki so govorili o tem, ali so uspešni ali neuspešni, da
               je to instrument opozicije. Jaz se strinjam, da je to res instrument opozicije, ne
               vladajoče koalicije. Res pa je, da izvirni greh in smrtni greh okrog tajkunizacije,
               kraje družbenega premoženja izhaja iz spremembe Kazenskega zakonika in Zakona o
               kazenskem postopku leta 1994, takrat se je začelo in okradlo TAM, Elan in še nekatere
               druge.</p>
               <p>Žal mi je, da danes med našimi poslanskimi kolegi ni Mirka Zamernika, ki je uspešno
               vodil dve preiskovalni komisiji, sem pa prepričan, da bo s preferenčnim glasom,
               številko 5, tudi zmagal in bo v Evropskem parlamentu dobro zastopal našo državo.</p>
            </sp>
            <sp xml:id="SDZ5-Redna-06-2009-05-25.sp133">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, čeprav to zadnje ne spada zraven.</p>
               <p>Besedo ima gospod Anton Kampuš.</p>
            </sp>
            <sp xml:id="SDZ5-Redna-06-2009-05-25.sp134">

               <speaker>ANTON KAMPUŠ:</speaker>

               <p>Hvala lepa, spoštovani podpredsednik. Kolegice in kolegi.</p>
               <p>Ja, sem vesel, da je enkrat to prišlo na svetlo in da je jasno, da Slovenke in
               Slovenci dejansko zahtevajo to preiskovalno komisijo. In še en argument bom danes
               dodal, o katerem danes sploh ni bilo govora. Torej, danes, vse tako, počez, sploh pa
               v Sloveniji so vsi tajkuni, torej tisti menedžerji, ki so dobrega ali slabega tipa,
               enkrat sem o tem že govoril, želim, da tudi ta komisija enkrat pride do tega, da bo
               tajkun imel tudi priimek in ime. Končno lahko rečemo, da bodo dobili tudi priimke in
               imena, ker zdaj lahko vse to posplošujemo, vsi se iz tega norčujejo in vsi so dobili
               etikete, če so pri tem kaj krivi ali ne. Tako pričakujem, da bo enkrat tudi ta beseda
               "tajkun" po zaključku te komisije, dobila tudi zaključek uporabe.</p>
               <p>Seveda, iz tega konteksta je treba reči, da je komisija dobrodošla in da je fino, če
               bo razčistila in razjasnila vse zadeve, ki se tičejo te tako imenovane tajkunizacije.
               Lahko je danes etiketirati z različnimi etiketami, s političnimi etiketami, s
               političnim stanjem, v kateri stranki so bili in tako naprej, ampak ocenjujem, da to
               ni glavni problem. Glavni problem je v tem, kdo je to omogočil. Kdo je bil v to
               vpleten? Kdo je bil v tistem času odgovorna oseba? Kdo je bil v tistem času na vladi?
               Kje se je to dogajalo? Kje se pričelo? V kateri pisarni se je to pričelo? Ali se je
               ta tajkunizacija res začela s pričetkom privatizacije 1991? In tako naprej. Ali so
               bili tudi takrat kričeči primeri? Kateri so najhujši?</p>
               <p>Zaradi tega sem se odločil, da bom to podprl. Laško in Istrabenz sta izmed tistih,
               kjer se bo pokazalo in dokazalo, kdo so bili vpleteni in kdo je pri tem imel kakšen
               delež. Ampak vseeno ocenjujem, da je danes treba jasno in glasno povedati, da to ni
               glavna tema, to ni glavna tema tega parlamenta in te vlade. Glavna tema je to, da se
               naprej ukvarjamo s protikriznimi ukrepi in da se Vlada pospešeno pripravlja na
               rebalans, ki ga bomo prej ko slej morali dobiti v parlament. To so glavne teme. Da ne
               bo spet sporočilo tega parlamenta, da je glavna tema preiskovalna komisija! Tudi sam
               bom pri tem v precejšnji meri, kolikor mi znanje dopušča, sodeloval. Hvala.</p>
            </sp>
            <sp xml:id="SDZ5-Redna-06-2009-05-25.sp135">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zvonko Černač.</p>
            </sp>
            <sp xml:id="SDZ5-Redna-06-2009-05-25.sp136">

               <speaker>ZVONKO ČERNAČ:</speaker>

               <p>Spoštovane kolegice in kolegi! Vsi ostali prisotni. Rečeno je bilo, da je ta zahteva
               za odreditev parlamentarne preiskave bila podpisana s strani vseh parlamentarnih
               poslanskih skupin, samo s strani Slovenske demokratske stranke ne. To ni res.
               Prvenstveno so zahtevo podpisali poslanke in poslanci iz vladajoče koalicije. 30
               predalčkov je bilo njim namenjenih, tako kaže print tega materiala, potem so se pa
               naknadno podpisali še poslanci Slovenske nacionalne stranke. Ostali očitno niso bili
               pripuščeni, da ne bi zadeva izgledala preveč široko in preveč demokratično. Tudi
               zanimivo je, da se ta predlog te preiskave fokusira samo na dve podjetji. Vemo pa, da
               je problem, o katerem naj bi bilo govora, v okviru te preiskave mnogo širši; po
               zadnjih podatkih Banke Slovenije zelo širok in globok. Kljub temu da smo še lani,
               kako leto nazaj, s strani enega izmed predstavnikov Banke Slovenije v Državnem zboru
               poslušali, kako tako imenovana menedžerska posojila ne ogrožajo slovenskega bančnega
               sistema in niso problematična, ker zajemajo okoli 600 milijonov evrov. Sedaj pa
               slišimo, da gre za številko od 3 milijarde evrov. Verjetno ni nastala v zadnjem letu
               - ali kaj? In kdo je tu koga zavajal? In zakaj ni bilo mogoče na izredni seji lansko
               leto v Državnem zboru, ki smo jo imeli v sredini leta, s strani Banke Slovenije
               dobiti nobenega podatka? Ker se je skrivalo vse te podatke za formulo stroge
               zaupnosti oziroma tajnosti. Takrat je bilo izpostavljeno, da je zadolžitev v
               Sloveniji problematična na širšem sektorju, predvsem na sektorju prebivalstva. Zdaj
               smo pa kar naenkrat pred tem, da se vedno bolj približujemo točki, ko bo očitno treba
               sprejeti odločitev o sanaciji vsaj ene izmed državnih bank, ki jo bodo očitno morali
               plačati davkoplačevalci. Zdaj pa jaz ne vem, ali je ta preiskovalna komisija
               vladajočih dimna zavesa za to zgodbo, ali je mogoče dimna zavesa za to, kar se dogaja
               v zadnjih dneh s strani Vlade, ko smo na eni strni mesece poslušali o tem kako morajo
               tisti, ki prolongirajo tako imenovana tajkunska posojila odgovarjati, zdaj imamo pa v
               Državnem zboru novelo zakona o jamstveni shemi, ki omogoča prolongacijo teh posojil
               in ki ga boste očitno podprli.</p>
               <p>Tako je moje mnenje in vedno bolj bližje sem temu, da gre v tem primeru za
               ustvarjanje neke kulise, ki naj bi pred javnostjo zameglila tisto, kar bodo vladajoči
               delali v tem mandatu v ozadju; in ta preiskovalna komisija bo služila izključno temu.
               In to je, če uporabim isto terminologijo, kot ste jo vi pred leti, vladna koalicijska
               preiskovalna komisija. Me zanima, če bo tudi v medijih dobila tak naziv, kot ga je
               ena druga v preteklem mandatu, ko je bilo rečeno, da je neetično, nemoralno,
               nedopustno, da tisti, ki jim je zaupano vladanje, ustanavljajo preiskovalne komisije.
               Kljub temu da vemo, kaj določa Ustava, in vemo, da Ustava ne razlikuje med takimi ali
               drugačnimi poslanci. Ustava govori o najmanj tretjini poslancev Državnega zbora, ki
               lahko zahteva ustanovitev preiskovalne komisije in če je taka zahteva vložena, se
               mora preiskovalna komisija ustanoviti. Ne glede na, s iz katerega pola taka zahteva
               pride.</p>
               <p>Jaz te primere navajam samo zaradi tega, da vam kažem ogledalo, kakšni ste. Ker ste
               pokazali prej kot v relativno dolgem času, da niste nič drugačni, ampak mogoče celo
               slabši od tistega, kar ste očitali nam; prej kot v nekaj letih ste to dokazali. Jaz
               sem takrat povedal, da ni pomembno, iz katere poslanske skupine prihaja tisti, ki
               podpiše zahtevo za ustanovitev preiskovalne komisije, in da je v vsakem primeru vsaka
               preiskovalna komisija, preiskovalna komisija Državnega zbora. Ne glede na to, iz
               katere poslanske skupine so podpisi poslank in poslancev, ki tako odreditev
               zahtevajo. In jaz osebno jo bom, tudi to, tudi tako jemal. Mislim, da je prav, če ste
               že na štartu naredili to koalicijsko preiskovalno komisijo, da vsaj v nadaljevanju
               vse poslanske skupine sodelujejo pri njenem delu in da ta preiskovalna komisija
               nadaljuje svoje delo kot preiskovalna komisija tega Državnega zbora.</p>
               <p>Osebno imam, kar se tiče obsega te preiskave, zelo velik problem. Če parafraziram
               bivšega poslanca in sedanjega ministra Lahovnika, ven, gospe in gospodje, "štrlijo
               same vaše glave". S to preiskavo, ki jo predlagate, "štrlijo ven" gospod Kramar,
               gospod Veselinović, gospod Boško Šrot - same vaše glave. Ni še dolgo tega, ko je
               gospod Boško Šrot preko vesoljne slovenske javnosti vašemu predsedniku, sedanjemu
               predsedniku Vlade, napisal javni izstop iz stranke Socialnih demokratov. In vaš
               predsednik Vlade se je na široko javno odzval na ta njegov izstop z deklaracijo.</p>
               <p>Tako upam, da v preiskovanju "teh vaših glav" boste ločevali zrnje od plev in da se
               ne boste ustavili pri pregledovanju potnih nalogov, ampak pri milijonski nagradi,
               recimo; pri tem, kako da je bilo nekomu brez normalnega postopka odobreno
               večmilijonsko posojilo, in da se ne boste pri tem omejili samo na ta dva primera,
               Istrabenz in Laško, ampak boste pogledali Merkur in vse ostale, ki so bili
               servisirani s strani Nove Ljubljanske banke. Kako je mogoče, da lahko neko podjetje
               preko 70 milijonov evrov prolongacije kredita dobi prej kot v enem tednu, brez da bi
               karkoli predložilo evidentnega v zavarovanje tega kredita? In to v mesecu decembru
               2008, ko smo vsepovsod govorili o tem, kako je to rak rana naše družbe in ko so
               podjetja vsak dan umirala zaradi tega, ker niso mogla najemati posojil za delo, za
               to, da bi imeli njihovi zaposleni ljudje, delo. Zaradi tega smo priče v zadnjih treh
               mesecih seriji stečajev. Crkujejo podjetja, ki so imela dolgoletne blagovne znamke, s
               50-, 60-, 70-letno tradicijo. In propadla so v veliki večini zaradi tega, ker ta tako
               imenovani kreditni krč na eni strani ni popustil in še vedno ne popušča in je tudi
               podjetjem, ki imajo kvalitetne programe, onemogočeno, da bi najemala kredite za
               proizvodnjo in za delo. Na drugi strani pa se 3 milijarde evrov vrti v nekih
               menedžerskih odkupih. In problem, ki ga imam jaz, je samo ta, da se je žal koalicija
               odločila, da bo to preiskavo omejila na manjši del, kar mi vzbuja dvom o resnični
               nameri tega, ker konec koncev imamo oziroma ima vladajoča koalicija vse instrumente v
               svojih rokah, vse mehanizme, da bi lahko tudi po drugih poteh te stvari uredila.</p>
               <p>Po tistem, ko sta v začetku leta 2008 odstopila direktorja oziroma vodji glavnih dveh
               regulatornih ustanov, Urada za varstvo konkurence in Agencije za trg vrednostnih
               papirjev, ki sta bila od ustanovitve na tistih dveh stolih, gospod Plahutnik in
               gospod Neven Borak, ona dva sta bila, odkar sta se ta dva urada ustanovila tam, in ju
               ni bilo mogoče zamenjati, ker ste ju še pred letom 2004 postavili tako, da sta imela
               mandat za pet let. Zelo težak razlog za odpoklic. Dokler nista sama odstopila,
               praktično ni bilo moč narediti ničesar. Šele ko se je zgodila kadrovska sprememba z
               gospodom Soršakom na UVK in gospodom Žugljem na ATVP, se je začela zadeva dogajati,
               seveda na podlagi predhodne spremembe Zakona o prevzemih, kjer tako imenovana
               Lahovnikova novela v letu 2005 ali 2006 ne bi uredila tistega, kar je ta novela iz
               2006 uredila; kajti novela iz 2006 je bila tista, ki je odkrila pokrovko, ki je
               rekla: "Gospodje, razkrijte se!" Vse, kar je bilo 10 in več let skrit, je privrelo na
               plan. Ti nabiralniki, gospe in gospodje, niso nastali ne 2005 ne 2006, nastali so
               leta prej in koncentracija in načrti in prevzemne aktivnosti so se začele dogajati
               bistveno prej, tudi še v času, ko je bil gospod Lahovnik v neki drugi vladi minister
               v letu 2004, ki se ji je reklo Ropova vlada. Zanimivo, da takrat ni prišel z Zakonom
               o prevzemih, ko je bil minister za gospodarstvo v Ropovi vladi, če je bil problem
               tako akuten. Kar naenkrat mu je preblisnilo, ko je pristal v opoziciji in vložil
               zakon, ki je bil pomanjkljiv. In potem je bilo rečeno, da vi, torej mi, takrat ga
               niste podprli in zaradi tega je zdaj ta godlja. Ni res! Zakon je bil s strani
               prejšnjega ministra za gospodarstvo pripeljan v Državni zbor in gospod Vizjak vam je
               pokazal, da ste ga tudi podprli, večinsko. In hvala bogu, da je bil sprejet. Na
               podlagi tega zakona, na podlagi te spremembe zakona o prevzemih, na podlagi
               drugačnega dela obeh regulatornih ustanov, se je začela ta zgodba razkrivati in
               zaradi tega smo šele izvedeli, koliko, kje in kaj se na tem področju dogaja; seveda
               ob asistenci bank. To je pa neminovno dejstvo. Očitno mimo nadzornih svetov, preko
               uprav.</p>
               <p>Je pa na nek način dejansko način, na kakršen je prišlo do te pobude in do te
               ustanovitve te preiskovalne komisije, verjetno res na eni strani tudi izraz nemoči
               vladajoče koalicije. In bati se je, da tudi v tem mandatu ne bomo uredili tega
               problema, kar je pa za vse slabo. Če je namen te preiskovalne komisije samo ta - in
               očitno je ta -, da se javnost na nek način pomiri, potem mislim, da je to zelo slabo.
               O tistem dogodku, ki ga omenjate in ga boste še, očitno - avgusta 2005 o nekem
               sestanku, ki naj bi bil izvor vsega tega, kar vsi veste, da ni res, obstaja zapisnik,
               ki je uraden in v njem je vse zapisano. O nekem sestanku, ki se je zgodil pred dnevi
               v neki slaščičarni tukaj v Ljubljani, ko se je kandidat za nakup Mercatorja iz
               Hrvaške iz podjetja Orbico sestal s Kučanom pa ni nobenega zapisnika! Nobenega
               zapisnika! In zanimivo, nobenega ne zanima, ali sta se gospoda pogovarjala o tem,
               katera slaščica je boljša, ali sta se eventualno pogovarjala o čem drugem. Tega pa
               nikjer ne beremo in nikogar to nič ne zanima. Se pravi, verjetno, da sta se
               pogovarjala res, ali pečejo boljše slaščice tukaj v Ljubljani ali nekje na Hrvaškem.
               Jaz temu globoko verjamem. In s tem nimam nobenega problema.</p>
               <p>Skratka, moje mnenje je, da bi bilo vsaj pri delovanju prav, da delujemo skupaj, ne
               tako, kot ste zadevo na začetku nastavili, in da stvari, ki jih je treba urediti,
               pogledamo resno, drugače se bojim, da pravega učinka te preiskovalne komisije ne bo.
               Hvala lepa.</p>
            </sp>
            <sp xml:id="SDZ5-Redna-06-2009-05-25.sp137">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri.</p>
            </sp>
            <sp xml:id="SDZ5-Redna-06-2009-05-25.sp138">

               <speaker>FRANCO JURI:</speaker>

               <p>Hvala, gospod predsednik. Kolegice in kolegi!</p>
               <p>Danes najprej se je začelo lepo. Vsi smo in so bili soglasni o tem, da je komisija
               koristna, dejstvo, da so pobudo podpisali poslanci in poslanke različnih poslanskih
               skupin, je obetavno dejstvo. Poslušali smo tudi uradno stališče Poslanske skupine
               SDS. Gospod Vizjak je blestel tudi od veselja, ko je rekel, da se veseli sodelovanja
               v tej komisiji. Ampak nato se je zgodil gospod Černač, ki nam pove drugo zgodbo: SDS
               ni vesela, ni posebej zadovoljna, da bi ta komisija končno začela raziskovati in tudi
               razčistiti nekatere vidike spornih prevzemov. Jasno, govori se o zapisnikih iz leta
               2005. Če se ne motim, gospod Černač, tisti zapisnik je podpisala gospa Andrijana
               Starina Kosem. Gospod Černač je pozabil povedati, da se je nato zgodilo drugi
               zapisnik, ki je bil bistveno daljši. Od iste avtorice! In je tisti zapisnik, ki je
               bil dolg, izčrpen, zelo detajlen, povedal in razkril pravo zgodbo takratnega prevzema
               Mercatorja. In v tisti zgodbi še kako je bila vpletena Vlada gospoda Janeza Janše.
               Ampak naš namen ni bil to, da bi se zdaj spet igrali pingpong, opozicijo in pozicijo.
               Kajti vse izhaja iz izkušnje, iz grenke izkušnje, ki smo jo doživeli v naši koaliciji
               v tem mandatu. Pravzaprav reprogramiranje kredita holdingu gospoda Šrota je bil
               kaplja čez rob. In vsi vedo in vsi veste, kolegi poslanci, kakšna vroča razprava je
               nastala tudi znotraj koalicije. Kajti koalicija ne pomeni, da čutimo in mislimo vsi
               enako v istem trenutku. Smo razmišljujoči, smo samokritični in v določenem trenutku
               nam je bilo jasno, da je treba tem zgodbam prevzemov, reprogramiranih spornih
               kreditov reči: "Konec!" In prav zaradi tega smo takrat zavzeli tisto stališče,
               koalicija je premislila, dobro premislila in zavzela jasno stališče do takšnih
               fenomenov in danes smo tukaj - s predlogom in pobudo za preiskovalno komisijo, ki naj
               razčisti, zakaj je prišlo do teh zloglasnih tajkunskih zgodb.</p>
               <p>Naj na kratko javnosti povemo, kaj je pojem tajkunskega prevzema. Kdo so tajkuni? Ali
               so to kakšni pošteni menedžerji, ki delajo, ki se potijo in počasi, postopoma, s
               svojim delom, svojim poštenim kapitalističnim delom, pridejo do velikega premoženja -
               ne! V naši različici je tajkun tisti, ki s spretnimi špekulacijami, vedno na robu
               zakonitosti - na robu - ne nezakonito, na robu zakonitosti zna uporabljati vse možne
               trike za to, da državna finančna institucija, torej državna banka, financira nek
               kredit, in s tistim kreditom on lahko prevzame del premoženja. Tudi del državnega ali
               paradržavnega premoženja. Torej, to je tisto tajkunstvo, o katerem danes tukaj
               govorimo. In mislim, da je to pojem tajkunstva, s katerim se vsi strinjamo -
               opozicija in koalicija. Nimam dvoma, da imamo tukaj vsi, ki sedimo v Državnem zboru,
               interes razčiščevati, zakaj po zakoniti poti, ampak vedno na robu zakonitosti, lahko
               pridemo do takšnih prevzemov. In dejstvo je, da tukaj ni krivda le na eni strani. Jaz
               sem v tem mandatu - v prejšnjem mandatu mene ni bilo v Državnem zboru - spominjam pa
               se poskusa kolega Lahovnika in sedanjega ministra za gospodarstvo Mateja Lahovnika,
               da bi vendarle z enim zakonom preprečil tajkunske prevzeme. Ta zakon ni dobil vaše
               podpore. In bi bilo fino danes ugotoviti, kdo je glasoval proti tistemu poskusu. Pa
               dajmo to povedati javnosti - kdo je takrat glasoval in preprečil, da bi Lahovnikov
               zakon "šel naprej". Mene zanima. Mene zanima, ker me takrat ni bilo, vem pa, da se je
               to zgodilo v Državnem zboru.</p>
               <p>Pa gremo naprej. Imamo dva primera, najbolj zloglasna: Šrotovo Laško oziroma danes
               govorimo o holdingu in seveda tudi Mercator in Istrabenz. Dva eklatantna primera.
               Zakaj le ta dva? Jaz se strinjam s tistimi, ki pravijo, da bi bilo treba širiti
               paleto raziskave in razčiščevanja. Se strinjam in upam, da se bo to tudi zgodilo.
               Ampak je vendarle treba nekje začeti in postaviti okvir, kjer bo razčiščevanje možno
               in dokaj hitro. Kajti le tako bomo ponudili precedens, torej model razčiščevanja, ki
               ga lahko potem apliciramo tudi pri drugih primerih. In dejstvo je, kot je kolega
               Černač opozoril, da "štrlijo nekatere glave" in te glave nimajo, verjetno nimajo
               izkaznice SDS. To bi vas moralo opogumljati in veseliti. Ampak jaz vidim na vaših
               obrazih določeno zaskrbljenost. Kljub temu. ...<stage xml:id="SDZ5-Redna-06-2009-05-25.stage17">/Oglašanje iz klopi./</stage>... Ja, kljub
               temu. In me zanima. Mi nismo zaskrbljeni! Če to predlagamo danes in si to želimo,
               nismo zaskrbljeni. Ker mi se zavedamo, da stvar ni zgodba ene ali dveh strank.
               Stranke v tem procesu tajkunskih prevzemov in politika deluje transverzalno. Prečkajo
               stranke, celotno tkivo teh raznoraznih špekulacijskih interesov. To je dejstvo in
               zato smo tukaj danes, da razčistimo! In tisti podpisniki tega predloga, se zavedajo,
               da ta komisija ne bo ščitila ene ali druge stranke, ampak bo razčiščevala te fenomene
               in bo zanimivo videti, kaj in kje pa katera specifična teža v političnem prostoru se
               je pojavila bolj pogosto v teh prevzemih. Dejstvo je, da statistika govori malo v
               škodo prejšnje Vlade in tam so se zgodili ti eklatantni primeri. Dejstvo je, da bivši
               premier Janša je bil osebno vpleten v pogajanjih za prevzem Mercatorja s strani
               Šrota, se je to zgodilo. Zakaj se je zgodilo, vemo, ker je bil to "deal", jaz dam
               tebi Mercator, ti daš meni nadzor nad največjo časopisno hišo, to se je tudi zgodilo.
               Priča je vaša članica ali bivša članica, gospa Starina Kosem, nato pa so se stvari
               obrnile, spremenile in naenkrat tudi SDS je odkrila zlo tajkunstva. Hvala bogu! In
               danes smo si enotni o tem, da je treba stvari razčiščevati. Ne glede, kako bo stvar
               bolela, verjetno bo zabolela; bo zabolela verjetno, na vaši strani in tudi na naši
               strani. Ampak mi smo za to, da pride ven resnica.</p>
               <p>Jaz sem danes posredoval javnosti tudi pobudo, ki je sila podobna tej pobudi za
               preiskovalno komisijo. Je pobuda, da bi razčistili resnico o tako imenovanih fojbah
               oziroma o kraških breznih, ki pritegujejo po eni strani neofašiste, po drugi strani
               naše državljane, oblečene v partizane in ki dejansko razdvaja prebivalstvo ob meji in
               kjer politika špekulira. Špekulira na račun neznanih dejstev. Zato pobuda, da se dve
               vladi dogovorita o ustanovitvi preiskovalne komisije oziroma zgodovinske komisije,
               forenzikov in speleologov in naj raziščejo vsebino tistih kraških brezen.</p>
               <p>Na isti način se lotimo tudi razčiščevanja teh resnic v breznih tajkunskih posojil,
               tajkunskih prevzemov in tako dalje. Samo resnica nas bo peljala dejansko do
               metodologije preprečevanja nadaljnjih ali špekulacij ali nadaljnjih zlorab - po eni
               strani zgodovine in po drugi strani javnega kapitala in davkoplačevalskega denarja.
               Zgodba je zelo enostavna. Bil sem tokrat izvoljen v parlament in se veselim
               sodelovanja naše stranke v tej komisiji. Ta komisija seveda ni nadomestilo za tiste
               organe, katerim smo dolžni prepuščati drugo dimenzijo preiskave - to je Računsko
               sodišče po eni strani, po drugi komisija za preprečevanje korupcije, ampak žal, ampak
               žal prav iz vrst SDS-a prihaja največ ugovorov tudi na račun tistih organov, ki pa bi
               morali biti sveti v pravni državi. Ampak ne, so moteči. So moteči, ker ugotavljajo
               enkrat eno resnico, drugič drugo in seveda te resnice vladajočim ne prijajo.</p>
               <p>Zdaj imamo drugo vlado. Vi ste opozicija, imate drugo priložnost in jaz upam, da
               boste tvorno sodelovali v tej komisiji in se veselim skupnega sodelovanja. Kajti brez
               opozicije ta komisija ne bi bila kredibilna. In ni res, da poslanci vladne koalicije
               pač ne bi smeli predlagati take komisije. Saj sami ste se potem popravili in ste
               povedali, da pač ni nobenega člen ne v zakonu, ne v Poslovniku, ne v pravilniku, ne v
               Ustavi, ki bi kaj takega preprečeval. Dejstvo je, da tako lahko sproži tudi
               koalicija. Pomembno je, da bo vključena tudi opozicija, sorazmerno, kot v vseh
               komisijah, in da bo delovanje te preiskovalne komisije popolnoma transparentno,
               popolnoma jasno, popolnoma pošteno.</p>
               <p>Torej čas je, da se znebimo tajkunskih špekulacij. Saj veste, da je finančna kriza in
               recesija tudi ali predvsem rezultat tajkunske ali menedžerske špekulacijske logike in
               tajkunskega ravnanja - ne samo v Sloveniji, ampak na globalni ravni. Prevlada
               tajkunskega kapitalizma je pripeljala do propada produkcijskega, ustvarjalnega
               kapitalizma in do prevlade finančnega, špekulacijskega kapitalizma. In to se je žal
               porodilo in razvijalo tudi v naši državi. Kljub temu da je naša država v primerjavi z
               drugimi tranzicijskimi državami bila boljše opremljena kajti tukaj je delovala še
               vedno mentaliteta in psihološka struktura soodgovornosti, ki morda je izhajala celo
               iz toliko kriminaliziranega samoupravljanja. Ampak smo imeli še v mentaliteti
               dejstvo, da se moramo nadzorovati, da moramo nadzorovati nekaj skupnega. In to se je
               v določeni meri tudi zgodilo, dokler se niso pojavili novi protagonisti in tudi
               zakonodaja, ki je omogočila dejansko naskok novih tigrov ali novih tajkunov, ki so v
               sodelovanju z vlado in z vladajočo politiko lahko začeli prevzemati del družbenega
               premoženja in družbenega kapitala. To se je dogajalo na makro ravni in na mikro
               ravni. Na mikro ravni se je to dogajalo tako, da so nekateri predsedniki uprav in
               direktorji ali celo nadzorniki kupovali delnice lastnega podjetja s krediti.</p>
               <p>Torej, podoben fenomen na mikro ravni za milijon, milijon in pol evrov, ne bom zdaj
               spet navajal imen, ampak je znana zgodba tudi iz obalnega velikega logističnega
               podjetja, kjer so najeli približno milijon evrov pri državni banki in so kupili
               delnice ob dejstvu, da so bili privilegirani, ker so imeli insajderske informacije in
               so točno vedeli, da bo en teden kasneje delnica poskočila v vrednosti. In to je bilo
               vse zakonito; žal je bilo vse zakonito. Mi moramo vzpostaviti sistem, ki bo v bistvu
               postavil takšno ravnanje zunaj zakona. In to je dejstvo! Ko bomo to dosegli bomo
               dosegli dejanski premik pri preprečevanju nadvlade tajkunske logike.</p>
               <p>Torej, še enkrat naj izrazim, tudi v imenu ostalih kolegov iz Zaresa in tudi čestitam
               kolegu Lojzetu Posedelu, da je pripravil to pobudo. Ta pobuda je nadaljevanje
               politike, ki jo je naša skupina zagovarjala s konkretnimi predlogi. Pričakujem še
               odgovor, kako ste glasovali takrat ob predlogu gospoda Lahovnika; je to nadaljevanje
               tiste politike, politike načelnost in transparentnosti v poslih.</p>
               <p>Včasih smo zoprni, ne samo vam v opoziciji, marsikomu smo lahko zoprni, smo trn v
               peti. "Težimo", "težimo", vztrajamo, ne spustimo in tako bomo tudi nadaljevali.
               Hvala.</p>
            </sp>
            <sp xml:id="SDZ5-Redna-06-2009-05-25.sp139">

               <speaker>PODPREDSEDNIK MAG. VASJA KLAVORA:</speaker>

               <p>Gospod Prijatelj, postopkovni predlog.</p>
            </sp>
            <sp xml:id="SDZ5-Redna-06-2009-05-25.sp140">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Preprosto, nekatere stvari se težko sliši. Jaz
               osebno, vi vodite sejo danes, nimam nič proti, če je kdo od prisotnih naredi majhno
               reklamo za koga, ki kandidira na evropskih volitvah, čeprav to nima nobene zveze s
               temo, ki jo sedaj obravnavamo - to je ustanovitev preiskovalne komisije. Me pa moti,
               če kolega Franco Juri tukaj govori o pravicah fašistov, ki bojda so v slabem
               položaju, ker so njihovi vzroki, trditve nerazčiščene. To pa me moti. In bi vas
               prosil, če lahko, ko vodite sejo, opozorite, kje smo. Fojbe s tem nimajo nobene
               zveze, o čemer zdaj govorimo.</p>
            </sp>
            <sp xml:id="SDZ5-Redna-06-2009-05-25.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Prijatelj.</p>
            </sp>
            <sp xml:id="SDZ5-Redna-06-2009-05-25.sp142">

               <speaker>SREČKO PRIJATELJ:</speaker>

               <p>Hvala, da ste na glas to povedal, ker je žalostno od vas.</p>
            </sp>
            <sp xml:id="SDZ5-Redna-06-2009-05-25.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ5-Redna-06-2009-05-25.sp144">

               <speaker>SREČKO PRIJATELJ:</speaker>

               <p>Sakramensko dobro sem vas razumel, John Franco Juri.</p>
            </sp>
            <sp xml:id="SDZ5-Redna-06-2009-05-25.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Prijatelj. Kar se tiče prve vaše navedbe, sem ob koncu poslanca
               Pukšiča tudi opozoril. Kar se tiče navedbe in razprave gospoda Jurija, sem jo dobro
               poslušal in sem mislim, da mi je ni treba prekiniti. Replika, gospod Černač.</p>
            </sp>
            <sp xml:id="SDZ5-Redna-06-2009-05-25.sp146">

               <speaker>ZVONKO ČERNAČ:</speaker>

               <p>Hvala lepa. Najprej glede te večne nadaljevanke in večnega obtoževanja bivšega
               predsednika Vlade. Ko vam nek zapisnik ni dovolj, pa povlečete še nekega, za katerega
               niti ne veste, kje je in kaj v njem piše. Ta zadeva, moram reči, da je že izpeta in
               vam ljudje več ne verjamejo. Izpeli ste se, predaleč ste šli. Ta zgodba je podobna
               obtožbi v primeru Patria. In sam sebe diskreditirate s tem, ko to zgodbo kar naprej
               fraklate in vrtite.</p>
               <p>Narobe ste me tudi citirali. Jaz nisem govoril o tem, da je Slovenska demokratska
               stranka nezadovoljna, vi ste rekli, da smo zaskrbljeni, zaradi te preiskovalni
               komisije, celo da ji nasprotujemo oziroma da sem jaz temu nasprotoval. Daleč od tega.
               Daleč od tega. Jaz sem celo povedal, da je bilo z vaše strani, s strani vaše
               predstavnice narobe povedano, kar smo sicer od nje že vajeni, da poslušamo stalne
               neresnice in laži, da ni hotela poslanska skupina oziroma poslanci in poslanke
               Slovenske demokratske stranke te zahteve podpisati. Povedal sem vam, da v teh 30-ih
               stolpcih so sami vaši poslanci in poslanke. 30 jih je iz vrst SD, LDS, Zares in DeSUS
               in potem dodatno na roko pripisano še poslanci iz Slovenske nacionalne stranke. Tako
               to je. Zakaj ste tak način ubrali, je vaš problem, ne moj, ne naš. Mi mu ne
               nasprotujemo. In postavil sem vam ogledalo. Vi ste v prejšnjem mandatu nasprotovali
               temu, da bi lahko tisti poslanci, ki sestavljajo vladne stranke, zahtevali
               preiskovalno komisijo. Vi ste bili tisti, ne mi, mi temu ne nasprotujemo, kljub temu,
               da je bila z naše strani takrat zahtevana, ker v prejšnjem mandatu nismo imeli
               tretjine, tako kot jo imate vi sedaj, da lahko zahtevate preiskavo. Mi bomo z
               veseljem pri tej zgodbi sodelovali. Čudi nas samo to, zakaj je omejena na posamezne
               subjekte, zakaj ni posameznih subjektov, kjer bi vas zadeve še bistveno bolj
               bremenile. Mimogrede, omenjen je bil sedanji minister Lahovnik, kako je bil njegov
               predlog zakona zavrnjen, ko je bil tu opozicijski poslanec. Pol leta prej je bil pa
               še minister v Ropovi vladi, pa bi lahko ta isti zakon pripeljal v Državni zbor. Še
               malo nazaj je pa napisal menedžerski program odkupa v BTC, za katerega je bilo
               ugotovljeno, da je najhujše divje lastninjenje v tej državi. In, zanimivo, tega
               BTC-ja pa v tej preiskavi ni. Ga pa ni. Mi se tudi ne sprašujemo, kdo je tajkun,
               glejte, sprašujejo se vaši ministri v Vladi zdaj po novem, kdo je tajkun. In sem
               povedal, največjo resnost, če vam gre zares, boste pokazali v Državnem zboru, ko bo
               treba glasovati o tem, da se podaljšanje teh kreditov v jamstveni shemi celo s
               poroštvom države, kar zdaj predlaga vaša Vlada, ne dovoli. Če boste glasovali, da se
               to ne dovoli, boste verodostojni...</p>
            </sp>
            <sp xml:id="SDZ5-Redna-06-2009-05-25.sp147">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Tri minute, konec replike.</p>
            </sp>
            <sp xml:id="SDZ5-Redna-06-2009-05-25.sp148">

               <speaker>ZVONKO ČERNAČ:</speaker>

               <p>... drugače pa ne. Hvala lepa.</p>
            </sp>
            <sp xml:id="SDZ5-Redna-06-2009-05-25.sp149">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rado Likar. <stage xml:id="SDZ5-Redna-06-2009-05-25.stage18">(Ga ni.)</stage> Potem jo ima gospod Srečko Prijatelj.
               Prosim.</p>
            </sp>
            <sp xml:id="SDZ5-Redna-06-2009-05-25.sp150">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Sam sem podpisnik te, lahko že kar rečem,
               novoustanovljene komisije; upam, da to ne bo preprečeno na tak ali drugačen
               način.</p>
               <p>Rad bi nekaj poudaril. Namen te komisije je razjasniti vsa dejstva in okoliščine ter
               ocenitev dejanskega stanja financiranja spornih menedžerskih prevzemov gospodarskih
               družb Istrabenz in Pivovarna Laško. Ne morem se strinjati s predhodniki, ki govorijo,
               da je tako delo moč opraviti s strani ene same osebe. Trdno sem prepričan, da gre za
               organizirano kriminalno gospodarsko združbo, to se pravi, da gre za organiziran
               kriminal. Kako bi lahko ena sama oseba, denimo, gospod Bavčar, prepričal cel nadzorni
               svet, če pa ne bi tega imel poprej dogovorjenega. Preprosto ni možno. Seveda
               preiskava ne more biti sama sebi namen. Jaz upam, da ta ne bo in upam tudi, da bomo
               dali odgovor na druga vprašanja, ki se bodo porajala mogoče v dopolnitvi in
               razširitvi pristojnosti te komisije. Jaz bi sam tudi želel, da odgovorimo na primere,
               na katere smo že pozabili. Recimo Zavarovalnica Triglav. Tam je gospa Klemenčičeva,
               vemo kako, prišla do lastniškega deleža. Zastavila je še ne kupljene delnice in
               večina od teh novodobnih tajkunov je delala tako, ker jim je bilo to z zakonom
               dovoljeno. Torej se je pač delalo po domače. Pozabili smo, verjamem, že na to, kako
               smo uničili TAM, pa kako smo prodali Elan, pa kako smo dejansko prodali, ne vem,
               Tobačno tovarno, ki je bila včasih ponos Sloveniji, kako so propadale dobre blagovne
               znamke s strani novodobnih menedžerjev, kot sta recimo Kolinska in Droga Portorož, pa
               za to ni nihče odgovarjal, z utrjeno blagovno znamko, ljudje so danes na cesti.
               Seveda terjajo ta vprašanja določen odgovor. Jaz sem trdno prepričan, da mogoče bomo
               pa le korak bližje temu, da nekoga pripeljemo s sumom do sodišča. Ampak, spoštovane
               kolegice in kolegi, jaz bi vas nekaj vprašal, vse tu prisotne. Zakaj organi javnega
               pregona molčijo, če to vse nekako vemo, če je to splošno poznano dejstvo? Zakaj
               organi javnega pregona molčijo? Na primer. Imamo tudi neuspele poskuse menedžerskih
               prevzemov, kot je recimo MIP. Tam je evidentno, da je bil poskus, potem se je družina
               Volk malo premislila pa je rajši registrirala podjetje v tujini pa prenesla
               proizvodnjo tja. Evidentna kršitev delovnopravne zakonodaje, gospodarskih zakonov in
               tako naprej in tako naprej. Pa se nič ne zgodi. V tem primeru lahko rečemo: "Organi
               javnega pregona molčijo." Pa ne bi smeli.</p>
               <p>Gospod Bavčar nedvomno veliko ve. Nedvomno veliko ve o tem, kaj so počeli drugi
               takrat, ko so bili še skupaj in verjetno se mu to tudi tolerira na tak način.
               Preprosto za nos vleče celo vesoljno Slovenijo. Pa enkrat bi bil še malo predsednik
               uprave pa naslednjič bi bil samo član uprave in tako naprej in tako naprej. Zanimivo.
               Nadzorni svet oziroma odbor ga celo podpira v teh dejanjih. Torej gre za
               manipulacijo, gre za organiziran kriminal, za organizirane hudodelske združbe in za
               vsakim od teh primerov stoji dobro organizirana hudodelska družba.</p>
               <p>Tudi banke so tu, s svojim nadzornim organom, ki mora seveda preveriti preden odobri
               takšen kredit, sploh pa če je v milijonskih zneskih izplačan kar tako, brez nekih
               trdnih jamstev. In zanimivo, nobeden od teh gospodov ne odgovarja tudi s svojim
               premoženjem, osebnim, ker to bi bilo že preveč za njih. Tisto, kar pa so si
               nagrabili, so pa seveda zvesto prepisali na svoje zakonske partnerje ali pa druge
               prijatelje, da ne rečem tako, ljubice.</p>
               <p>Jaz bi želel, da ta komisija seveda da tudi Vladi Republike Slovenije na nek način
               malo večjo moč, kajti kot vidimo, vsaj jaz osebno vidim to iz svojih lastnih
               izkušenj, da pri nas minister ničesar ne ukaže, predsednik Vlade pa še manj. In isto
               ste lahko videli pri milijonski nagradi, ki ni bila še danes vrnjena in tudi pri
               trinajstih, štirinajstih plačah oziroma božičnicah, ki jih je gospod Borut Pahor
               hotel preprečiti, ni bilo možnosti, ker tudi vzvodi niso obstajali. Lahko so sledila
               samo opozorila, prošnje, ampak kaj več od tega seveda ni bilo moč storiti.</p>
               <p>Nihče nam ne bo dal nazaj paradnih konjev slovenskega gospodarstva, kot sem že prej
               našteval, ta podjetja, verjamem pa, da bomo lahko vsaj enega od teh rešili, če bomo
               načelni, dosledni in takojšnji. Kolikor je pa znano, te komisije, ki so bile do zdaj
               ustanovljene, niti ena od njih ni imela namena, da pripelje zadevo pred sodišče,
               čeprav bo v preiskavi verjetno podano ogromno argumentov in tudi dokazov, da bi to
               lahko storili. Jaz trdim, da lahko to storimo že danes. Jaz trdim, da je v bistvu
               izvor premoženja posameznika možno preveriti v dobrem tednu pri vsakem posamezniku,
               ker če smo v neki družbi, ki naj bi seveda temeljila tudi na tem, da se imetje
               prijavlja in da je to transparentno znotraj EU-ja, potem lahko vidimo tudi, kdo je
               kaj odnesel v kakšno drugo banko. Ampak tudi tega nočemo, preprosto ni nam do
               tega.</p>
               <p>In bojim se seveda, da bo ta komisija še ena od mnogih komisij, da se bomo sicer
               sestajali, da bomo sicer delali, da bomo sicer imeli ugotovitve, samo na koncu pa ne
               bo tistega sklepa, ki bi pripeljal do jasne odločitve. Če se to zgodi, potem je že
               danes brezpredmetno, da karkoli delamo naprej. Jaz bi želel, da ta komisija začne
               delati takoj, čim prej je mogoče in da razširimo ta krog, da prisluhnemo tudi drugim,
               ki bi želeli odpreti te zadeve, ki so evidentne in ki so lahko dokazljive. Ne samo ti
               dve podjetji, ki sta seveda največji in najbolj glasni. Mogoče se je tudi največje
               oškodovanje državnega premoženja se je zgodilo iz teh dveh naslovov, ampak lahko se
               pogovarjamo tudi o drugih.</p>
               <p>Za konec bi želel še nekaj poudariti. Pravice teh delavcev, ki so delali v dobrih
               podjetjih, kjer so imeli sklenjeno delovno razmerje, pravice teh delavcev bo morala
               pojutrišnjem plačati v nekem nadomestilu socialnega dodatka skozi brezposelnost
               država. Zakaj država ni tu tožnik? Zakaj država, ki ima vse argumente, ima davčno,
               policijo, ima vpogled v poslovne listine, zakaj davčna ali država kot taka ni tisti
               organ, ki bi izterjala nepravilnosti, ki so se dogajale. Preprosto reči, nekdo je
               posloval ne robu možnega in nikoli ni zašel na drugo stran, to preprosto ni res.
               Dogovori so bili kartelni, dogovori so bili skupinski, sestajali so se bankirji,
               nadzorniki in menedžerji, skupaj, na istih sestankih in seveda tudi z datumom je bilo
               to vse pokrito. Kdaj, kako in komu je bilo vnaprej dogovorjeno. Pri vsakem primeru,
               ne samo pri teh dveh, lahko to vidimo, če hočemo.</p>
               <p>Verjamem, da to, kar bomo mi počeli, delali in raziskovali v tej komisiji, bo sicer
               zapisano v gorah papirja. Verjamem pa tudi, ko bo narejeno poročilo, da bo zopet
               nastal pravni molk in da ti organi, ki bi morali poskrbeti, da po uradni dolžnosti
               pripeljejo pravico v podjetje, zopet ne bodo opravili svojega dela.</p>
               <p>Na koncu bi omenil še Splošno plovbo. Ko smo imeli poročilo korupcijske komisije,
               Kosove komisije, sem jasno povedal tu, v Državnem zboru, da je Kos seznanjen s tem,
               da policija ve komu od veljakov, enemu iz političnih strank, je bil izplačan denar v
               milijonskem znesku, zato da se je lahko prodaja vršila kar v pisarni ministra, brez
               predhodne ocene, koliko je to podjetje vredno, nekemu tujcu. To do danes ni bilo
               zanikano. Nazadnje smo postavili tudi poslansko vprašanje dvema ministroma, ministru
               in ministrici. Upam, da bo ta kriminalist, ki ima te podatke, tudi kazenskih ovadb je
               na ducate, da bo končno spregovoril. Mogoče se boji ali mu je pa ukazano, da mora
               molčati. So primeri, v katere je vpleteno tudi osebje z znanimi priimki in imeni, in
               verjamem, da mogoče tudi solidarnost, ta lažna solidarnost s tega mesta tem gospodom.
               Jaz bi seveda rad, da odpremo tudi kak drug primer, da ta komisija ne dela samo na
               teh dveh podjetjih in da delo obrodi sadove. Predvsem pa, da se krivce ne samo blati
               po časopisu, ampak tudi pripelje pred sodišče. Hvala lepa.</p>
            </sp>
            <sp xml:id="SDZ5-Redna-06-2009-05-25.sp151">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Trofenik. <stage xml:id="SDZ5-Redna-06-2009-05-25.stage19">(Ga ni.)</stage> Gospod Jožef Jerovšek.</p>
            </sp>
            <sp xml:id="SDZ5-Redna-06-2009-05-25.sp152">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod podpredsednik, kolegice in kolegi! Naj rečem za uvod,
               da sem vesel, da se bo končno začelo nekaj premikati. Zato je daleč od spretnih
               političnih podtikanj pa zavajanja ljudi in ustvarjanja megle, da je kdorkoli iz naših
               klopi zaskrbljen. Daleč od tega. Tudi mi smo pripravljali podobno zadevo, zato ste
               skrivali pred nami in nam niste dali podpisov, in ste pač nekoliko prehiteli. Ampak
               nič zato.</p>
               <p>Več okoliščin, se mi zdi, da je ob tej nesrečni situaciji, ki je v Sloveniji, ko smo
               pred ponovnim saniranjem bank, kar bodo morali sanirati državljani, davkoplačevalci,
               pa le malo bolj ohrabrujoče. Se pravi, sreča v nesreči pri tej zadevi je, da so pred
               nami evropske volitve in da nekatere stranke, kjer imajo njihovi člani pa njihovi
               tajkuni roke v vrečah do ramen, morajo ustvarjati dimno zaveso. In da so dejansko
               zaskrbljene, če se bo vse posrečilo, kot je bilo zamišljeno pri teh preiskavah. In
               zagotavljam vam, da se ne bo vse posrečilo, da bodo prišli na dan ti posli in
               povezave teh tajkunov z vami, z vašimi strankami, ne rečem z vami, z ozadjem. Mislim,
               da Slovenci niso tako neumni, da ne bi vedeli od kdaj se to pelje, kdaj je bilo
               naročeno tem direktorjem, da naj pripravijo vse za olastninjene podjetij, da naj
               ustanavljajo paralelna podjetja, transferirajo dobičke na tista podjetja, potem pa iz
               tistih podjetij lastninijo. Vzorec je splošen in naročilo je bilo dano iz političnih
               vrst in to zelo prikrito. In to je bilo v času LDS-ovskih vlad. LDS se je pa zdaj
               razlezel v tri stranke, v LDS, Zares in SD. SD pa je bila tako ali tako vseskozi tudi
               neka pokroviteljska stranka in njeni centri moči od zadaj. In glejte, prav gotovo je
               tukaj treba razčistiti. Treba je razčistiti, tudi sami v tem gradivu pišete, da se je
               ranljivost bank povečala. Takrat, ko ste to pisali, ste še uporabljali ta izraz,
               ranljivost bank. Sedaj je guverner in tudi minister sam rekel, da so naše banke v
               precej slabem stanju, glede bonitet in pridobivanja posojil od zunaj. Tudi na podlagi
               državnega poroštva, katerega namen naj bi bil omogočanje normalnih razmer drugemu
               delu gospodarstva, obrobnemu gospodarstvu, manjšim podjetjem. Ti so s temi tajkuni
               prizadeti za dolgo časa. Ampak, kaj je to? Zdaj ni več ranljivost, zdaj je slab
               položaj. Državo se je spravilo v odvisnost od drugih. Državo se je spravilo v
               odvisnost in v podrejeni položaj. Sprašujem se, zakaj je tega podrejenega položaja,
               spravljanje v podrejen položaj, ki ga sankcionira naš Kazenski zakonik v 350. členu,
               Napada na neodvisne države, v 357. Sabotaža, zakaj noben organ pregona tega ne
               sankcionira? Zakaj ne sproži ovadbe? Jaz upam, da bomo skozi to komisijo poslali tudi
               ovadbe, da se sankcionira to v tem poglavju, ki obravnava tudi izdajo domovine. Gre
               za izdajo domovine, bodite prepričani. In če bi bili drugačni časi, ko je bila še
               smrtna kazen po Evropi, jaz se tega ne veselim in si je ne želim nazaj, potem bi
               morali na tem spomeniku revolucije, ki ste ga naredili, tudi viseti nekateri od teh,
               ki so državo izdali. V okviru te dimne zavese na veliko govorite o teh sestankih, kar
               je bilo danes že rečeno, prejšnjega predsednika Vlade. Zanimivo, da nihče ne omenja
               sestanka gospoda Kučana s Šrotom v Palmižani na Hvaru. Finance so poročale, da se je
               zgodil na oddaljeni lokaciji, v zavetrju palm in vsega tega. Teh sestankov je bilo
               nebroj. Tej preiskovalni komisiji bom z zanimanjem sledil in gledal, kako se bo
               oblikoval dokazni sklep, če bodo te stranke, ki imajo večino, predlagane, da je ena
               glavnih prič, ne glavnih prič, prvih prič gospod Golobič, ki ve največ o postavitvi
               uprav bank iz tistih časov; on je direktno kadroval gospoda Kramarja; da bo lahko
               tudi pred preiskovalno komisijo pod zaprisego povedal, kaj je naročil, kaj so vse
               naloge, obveznosti teh uprav v zameno za strašne nagrade, ki so šle v milijonske
               vsote. To je bilo danes že rečeno, o tem se vsi strinjate, da te nagrade niso bile
               kar od boga dane, ampak za politične obveznosti, za protiusluge. Računam, da se bo
               marsikaj zgodilo. Marsikaj se je zgodilo, brez tega,da v prejšnjem mandatu, kot je
               bilo rečeno, te preiskovalne inštitucije, Urad za varstvo konkurence, za boj proti
               monopolu in vse to, naj bi bili ljudje zamenjani, da bi se ugotovilo, kje so ti
               poštni nabiralniki, kako se lastnini preko poštnih nabiralnikov. Še danes bi bilo v
               globoki megli. Doprinesla je gospodarska kriza, ko so se gospodom ponesrečile
               nekatere stvari. Zdaj so tudi v vaših strankah živčni in pred evropskimi volitvami
               tekmujejo, še posebej Zares, ki je pač na meji vstopa ali pod vstopom in se želi
               uveljaviti tudi s tem, da na nek način igro vodi. Naj jo vodi, hvala bogu.</p>
               <p>Naslednje, kot sem rekel, kaj bi se zgodilo. Baje je bilo tik pred tem, da bi državne
               banke dale kredite Delti beograjski, da bi gradila stadion in bi gospod Janković
               potem s svojimi finančnimi inženirji to lepo obračal in pripeljal tako, kot zna
               pripeljati takšne stvari. Vi ne govorite tudi o teh tajkunih, ki so tu po Ljubljani,
               po Mestni občini, čeprav sodišče vodi preiskavo. Takrat se je tajkunizacija začela.
               Milijon evrov je šlo kar tako za fiktivni posel, kar tako. Nikoli se ni opravil,
               tisto podjetje sploh ni imelo takšne dejavnosti. Zdaj govorijo o tem, da je nekdo že
               dobil odpravnino za podjetje, ki še ni bilo v lasti Mercatorja in tako, neverjetne
               stvari.</p>
               <p>In seveda, zelo me bo zanimalo tudi koga boste predlagali za predsednika te
               preiskovalne komisije. Meni je zelo žal, da med nami ni več kolega, ki je vodil dve
               preiskovalni komisiji, Mirka Zamernika, ki ju je res fantastično vodil, pripeljal do
               konca s poročilom in tako naprej, ampak, žal, ni hotel kandidirati za Državni zbor,
               ker je preveč pošten, je rekel, bom še kaj drugega. Seveda pa upam, da ga bodo ljudje
               izvolili v Evropski parlament. Kandidira ker je takšna situacija v državi, ker morajo
               pošteni ljudje iti naprej, takšni, ki se ne pustijo kupovati. Ampak, zanima me, koga
               boste vi kandidirali. Ali boste kandidirali koga, ki bo na "špagi", ali boste tudi
               enega bolj neodvisnega poslanca. Ker, v tem primeru se seveda...</p>
            </sp>
            <sp xml:id="SDZ5-Redna-06-2009-05-25.sp153">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek...</p>
            </sp>
            <sp xml:id="SDZ5-Redna-06-2009-05-25.sp154">

               <speaker>JOŽEF JEROVŠEK:</speaker>

               <p>...lahko zalomi.</p>
            </sp>
            <sp xml:id="SDZ5-Redna-06-2009-05-25.sp155">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek. Lepo prosim, držimo se tistega, kar je na dnevnem redu.</p>
            </sp>
            <sp xml:id="SDZ5-Redna-06-2009-05-25.sp156">

               <speaker>JOŽEF JEROVŠEK:</speaker>

               <p>Gospod podpredsednik...</p>
            </sp>
            <sp xml:id="SDZ5-Redna-06-2009-05-25.sp157">

               <speaker>PODPREDSEDNIK MAG. VASJA KLAVORA:</speaker>

               <p>...gospoda...</p>
            </sp>
            <sp xml:id="SDZ5-Redna-06-2009-05-25.sp158">

               <speaker>JOŽEF JEROVŠEK:</speaker>

               <p>Gospod podpredsednik, protestiram, ker ravno o tem govorim. Če ste del problema,
               potem bodite rajši tiho. Skušajte biti del rešitve, ne...</p>
            </sp>
            <sp xml:id="SDZ5-Redna-06-2009-05-25.sp159">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za vašo potezo, ki ste mi jo namenili kot predsedujočemu.</p>
               <p>Izvolite naprej.</p>
            </sp>
            <sp xml:id="SDZ5-Redna-06-2009-05-25.sp160">

               <speaker>JOŽEF JEROVŠEK:</speaker>

               <p>Glejte, takšne intervencije so namenjene, da nas motite.</p>
               <p>Moram reči, tudi pri prevzemu Merkurja vemo marsikaj, pa ga ni tu noter. Državna
               podjetja so morala posle voditi z Merkurjem, tam kupovati po drastično višjih cenah
               od tržnih cen materiale, repromateriale in tudi kar nekaj direktorjev državnih firm
               je sodelovalo pri tistem lastninjenju na tak način, da so iz državnih podjetij vlekli
               profit in dobiček. Odobravali višje transferne cene in na tak način. To je težko
               dokazljivo, nekateri pa vedo in nekatere stvari so na mizi. Ampak, zakaj nimate
               Merkurja tukaj notri?!</p>
               <p>Torej, vaš namen je selektivno delanje megle. Ampak jaz upam, da se boste v tej megli
               izgubili in da bodo v Sloveniji razmere take, da bomo lahko razpihali to meglo in
               pokazali, kam ti gospodje sodijo, ki so spravili banke pred ponovno sanacijo, ki jo
               bodo davkoplačevalci pokrivali in to je izdaja domovine. Še enkrat poudarjam. In za
               to izdajo domovine bodo morali nekateri tudi odgovarjati. Hvala lepa.</p>
            </sp>
            <sp xml:id="SDZ5-Redna-06-2009-05-25.sp161">

               <speaker>PODPRESEDNIK MAG. VASJA KLAVORA:</speaker>

               <p>Gospod Gvido Kres. Prosim.</p>
            </sp>
            <sp xml:id="SDZ5-Redna-06-2009-05-25.sp162">

               <speaker>GVIDO KRES:</speaker>

               <p>Hvala za besedo, gospod podpredsednik. S to preiskavo, s to zahtevo po parlamentarni
               preiskavi, sem mnenja, da še zdaleč ne bomo odstranili tega kreditnega krča. V
               Slovenski ljudski stranki podpiramo takšno preiskavo. Osebno pa bil veliko bolj
               zadovoljen, če bi ta preiskava šla oziroma lahko zajela vse primere teh nenormalnih
               razmer in nenormalne privatizacije, ki se je zgodila v naši državi. Ti prevzemi so po
               mojem mnenju in mnenju mnogih pripeljali do stanja, ko banke niso sposobne
               financirati gospodarstvo. Vodilni teh bank so pripeljali to zadevo v takšno krizno
               situacijo kot je. Za zastavo so res vzeli delnice podjetij, ki so bila v fazi
               prevzema. Vendar pa za banke je to samo kot garancija, ne pa, da bo banka upravljala
               s podjetji. Banka prvenstveno mora upravljati s krediti, s sposojenimi krediti. Od
               tega banka živi in od tega banka dela in na ta način pomaga. Predvsem je njim bistvo,
               da imajo v svojih bilancah denar, denar, ki ga posojajo, ne pa, da so solastniki
               podjetij.</p>
               <p>Če greš sam po kredit na banko, te zelo dobro prečešejo, vidijo kakšen finančni tok
               imaš in rečejo: "V redu. Z vsemi temi garancijami, ki ste jih prinesli, z vso to
               zastavitvijo vaših nepremičnin, vam bomo odobrili kredit. Vam bomo odobrili kredit
               zato, ker ste ga sposobni plačevati in to je naš cilj. Cilj je, da vi kredit
               plačujete, ne pa, da bomo mi vam enkrat vzeli hišo, ker ne vemo, kaj bomo z njo."
               Bistvo je, da imajo banke denar.</p>
               <p>Jaz sem že zastavil vprašanje ministru za gospodarstvo. Moram reči, da sem bil
               zadovoljen z njegovim odgovorom, še bolj pa s tem, ko sva se zunaj na hodniku
               srečala, se pogovarjala, ko sem mu lahko ta problem bistveno lažje prikazal, kot ga
               pa lahko prikažem tukaj v tej dvorani. In moram reči, da je odlično odreagiral, mi je
               dovolil, da sem temu podjetniku, ki ta problem dobro pozna, dal njegov naslov in že
               kontaktirata. In takrat, moram reči, da sem šel v to smer, da bi morali vzpostaviti
               inštitut oziroma na nek način vzpostaviti način kreditiranja teh malih podjetnikov,
               ki so zdaj v krču, na način, da pridemo do moratorija kreditov. Ti mali podjetniki bi
               mogoče potrebovali dve leti moratorij na kredit, medtem ko vsi zagotavljajo obresti,
               bi pa plačevali in s tem bi jim tudi omogočili normalno delo.</p>
               <p>Mi je pa tudi popolnoma jasno, da banke zdaj morajo reševati te velikane, ker ko se
               ladja potaplja pa menda mi vsi v življenju gledamo na to, da nekoga ne potopimo, saj
               ko ga potopimo, potem pa res nimamo sploh kaj več pričakovati, da od njega še kaj
               nazaj dobimo. Najbolj verjetno je, da se tudi tukaj odvija ta proces. Ampak, kdo pa
               te procese zdaj vodi? Vodijo jih tisti, ki so to že naredili, da smo danes v takšni
               krizi kot smo, in tudi takrat niso tako strokovno delali, kot delajo na bistveno
               nižjih nivojih, kot sem vam že prej povedal primer.</p>
               <p>Poglejte, ko mi je dal gospod Lahovnik res prijazno gesto, da sem temu podjetniku
               omogočil kontakt, mi podjetnik piše oziroma daje mi pismo, ki ga je poslala tudi
               ministru in pravi: "Najprej lep pozdrav in zahvala, da ste poslancu gospodu Gvidu
               Kresu dali "mail", s katerim se lahko neposredno obrnem na vas." In pravi: "Z
               gospodom Kresom sva, kljub temu, da sva v različnih političnih opcijah, tudi
               prijatelja in mnogokrat sogovornika v trenutnih težavah v katerih se je znašlo naše
               gospodarstvo." Iz tega je sledilo tudi poslansko vprašanje, ki sem ga dal. Hočem
               povedati, da je to oseba, ki ni iz moje politične opcije, ampak je pa podjetnik, je
               slovenski državljan, potrebuje in potrebno je pomagati.</p>
               <p>No in potem nadalje, ko tudi predstavlja, rad bi vam malo bolj plastično prikazal s
               kakšnimi zadevami se srečuje in pravi, če bi dobil zdaj v temu trenutku samo
               štirideset tisoč evrov, približno, kredita, ki bi ga odložil za dve leti, bi bili še
               naprej zaposleni, štiri ljudi zaposluje, šel je na teren, odkril je nove tržne niše,
               rešil bo podjetje, gotovo bi ga rešil, če bi bila država sposobna pomagati tudi tem
               malim podjetnikom. Zato apeliram na vse vas, spoštovane poslanke in poslanci, Vlada,
               poskusimo najti tisto pot, s katero bomo lahko nemudoma pomagali tem majhnim
               podjetnikom, ker teh je veliko in tukaj notri se ustvarjajo nova delovna mesta
               bistveno hitreje, kot pa v velikih sistemih in pa seveda ohranimo tudi to, kar je.
               Hvala lepa.</p>
            </sp>
            <sp xml:id="SDZ5-Redna-06-2009-05-25.sp163">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aleksander Ravnikar. Prosim.</p>
            </sp>
            <sp xml:id="SDZ5-Redna-06-2009-05-25.sp164">

               <speaker>ALEKSANDER RAVNIKAR:</speaker>

               <p>Hvala, gospod podpredsednik. Veliko besed je bilo že izrečenih v zvezi s to pobudo,
               ki sem jo podpisal tudi sam. Želim, da bi parlamentarna preiskava doživela uspešen
               zaključek s čim manj motnjami. Če naj se pa to zgodi, potem bi pa opozoril samo na
               nekaj točk, ki sem jih v razpravi danes zaznal in za katere mislim, da lahko samo
               ovirajo kakršno koli preiskovalno delo v parlamentu, v Državnem zboru, nič pa ne
               morejo prispevati koristnega k temu, da bi bila naloga, za katero se menda vsi
               zavzemamo, koristno opravljena.</p>
               <p>Najprej je seveda treba zavrniti izsiljevanje. Temu smo bili priča v nastopu tistega
               poslanca, ki je svoje pritrjevanje tej preiskovalni komisiji pogojeval s tem, da se
               krši sklep Državnega zbora izpred dobrega tedna, iz prejšnjega petka, ko je bil
               določen sestav ene druge preiskovalne komisije, da predlaga na podlagi predloga 37
               poslancev in kjer je bil izvršen poskus v okviru pristojne komisije, da se čim prej
               pride do predloga.</p>
               <p>Interpretacije Ustave in drugih pravnih predpisov imajo popolnoma sebičen namen,
               popolnoma politično interesen in drugim v glavo vsiljujejo sheme, kako naj se
               interpretira pravo in kako je razumeti Ustavo brez volje, da bi se jo vsaj temeljito
               pogledalo, ne bodo koristile ne tisti, ne tej, nekaj slabe volje pa vendarle
               povzročajo. Zato velja tak pojav prepoznati kot odvečen in ga zavrniti.</p>
               <p>Zavračam tudi izključno strankarsko identifikacijo tistega, kar je treba raziskati v
               tej parlamentarni preiskavi. V parlamentarni preiskavi gre za nosilce javnih
               pooblasti. Gre za nosilce javnih funkcij, vsaj v tistem obdobju, ki je razpoznano kot
               preiskovalno in ki bo v sklepu zastopano, kot preiskovalno obdobje in za nikogar
               drugega. Čez ta preiskava ne more seči, sicer je treba začeti nekaj drugega. Torej
               tudi to seveda zavračam. Nanaša se na ljudi, na konkretne nosilce, ne na nek širok
               bla bla, ki ne bo vodil nikamor.</p>
               <p>Nadalje, zavračam vlačenje ljudi, ki v obdobju, za katero gre, niso bili nosilci
               javnih funkcij in tudi danes niso, ker če prelagamo obravnavo na njih, potem spet
               presegamo zakonske okvirje parlamentarne preiskave in gremo spet nekam drugam v drugo
               politično igro, ki se je, vsaj jaz kot podpisnik, ne želim udeleževati in jo
               zavračam, ker je preseganje parlamentarne prakse, je sestavni del nenormiranega
               segmenta in je udarec v prazno.</p>
               <p>Hvala za ta del, da ste me poslušali.</p>
               <p>Nadalje bi rekel še to, da so me posebej pogrele nekatere razprave kolegov iz SDS-a,
               ne vseh. Teh, ki so razpravljali v zadnji uri, ki izjemno veliko vedo o posameznih
               primerih, posameznih pojavih, recimo kar, za potrebe te preiskave izjemno veliko vedo
               o posameznih prevzemih. Tukaj sem poslušal analize, kaj se je dogajalo v bankah, kako
               je to teklo v Merkurju, kjer ni bilo mehanizma transfernih cen. Opozorjeno je bilo,
               da je to sicer težko dokazati, ampak transferne cene menda zna še kdo v tej državi
               preračunati, kdo od nas se je pa z nekaterimi segmenti vsaj kdaj ukvarjati. In bi
               morda znali to narediti. Ampak, v glavnem, na ta način se bo pred javnostjo; če bo o
               tem sploh kaj poročano, mogoče ni vredno veliko besed; ustvarjal vtis, kot da je že
               vse znano, zdaj pa se tukaj pojavlja neka koalicija, ki hoče dva, sicer resda velika,
               resda močno povezana, resda primera z veliko udeleženci, kaj iskati, ko pa je vendar
               vse znano, ko pa bi lahko ti posamezniki ali morda še s sosedom v klopi pripravili
               obsežna, natančna, preverljiva in povsem zadostna poročila, ki bi nam lahko pomagala
               identificirati tako nosilce javnih funkcij in tiste predpise, za katere je pravzaprav
               treba doseči njihovo spremembo.</p>
               <p>In končno, zavračam tudi, ker se mi zdi še posebej grdo, ob vseh pa sodi samo kot ena
               podvrsta interpretacije pravnih predpisov, mala ...<stage xml:id="SDZ5-Redna-06-2009-05-25.stage20">/Nerazumljivo./</stage>, interpretacija,
               nedobroverne interpretacije teh pravnih predpisov, tudi kvalificiranje kaznivih
               dejanj. Tu slišimo kvalifikacije za posamezna kazniva dejanja, ne da bi se avtor
               takih kvalifikacij lotil kakršnekoli, tudi najbolj popreproščene analize in prikaza o
               zakonskih znakih takega kaznivega dejanja. Tu zadošča trditev, da je nekaj črno, tudi
               če je morda samo sivo. Če bo nekdo trdil, da sem jaz mlad, bom sicer lahko za sebe
               vesel, ampak prav mlad nisem, kajne, marsikaj je že obrabljenega in tako naprej.
               Ampak bi rad, da bi kdo prepoznal, da so obrabljeni tudi taki nastopi, ki ne vodijo
               nikamor drugam kot v razkazovanje lastne nespameti, služijo pa samo uveljavitvi laži.
               Zato bi rad opozoril, da je tudi ta parlamentarna preiskava, katere razlogi in cilji
               so primerno utemeljeni in se razprava z njimi skorajda ne ukvarja, ima pravzaprav,
               kot je razvidno, res samo dva temeljna namena: ugotoviti, ali gre pri nosilcih
               funkcij za politično odgovornost, ker to lahko ugotavlja ta visoki dom, in drugič,
               ali je kaj takega omogočilo ali pa ni bilo sposobno preprečiti karkoli v našem
               pravnem sistemu in tisto potem spremeniti. To povsem zadošča, zato podpiram
               ustanovitev te komisije. Hvala.</p>
            </sp>
            <sp xml:id="SDZ5-Redna-06-2009-05-25.sp165">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic. Prosim.</p>
            </sp>
            <sp xml:id="SDZ5-Redna-06-2009-05-25.sp166">

               <speaker>MAG. BORUT SAJOVIC:</speaker>

               <p>Hvala lepa za besedo. Vsem skupaj prijazen pozdrav! Vesel sem, da imamo v Državnem
               zboru tudi pravno kvalificirane in široke ljudi. Pozdravljam in sem vesel take
               razprave, kot jo je imel poslanski kolega, gospod Aleksander Ravnikar, enostavno za
               to gre. Očitno je, da politiki gospodarskim in pravnim zgodbam nismo bili in nismo
               kos, in tu ni nobene razlike, ne glede na to, katera vlada je vodila Slovenijo.
               Očitno so bili tisti, ki so imeli več pravnega znanja, korak pred nami, ki smo pisali
               zakone, ki niso bili dovolj natančni, jedrnati, da bi določene stranpoti, ki so se še
               poudarile v času recesije, obvladovali. Podpiram ustanovitev te komisije. Če poslušam
               to debato in če bo ostala v vodah politike, se mi zdi, da smo že takoj na začetku
               zgrešili smer. Če bomo iz tega naredili prvovrsten politični prepir in škandal, potem
               napredka in dodane vrednosti ne bo. Vsem je zagotovo jasno, da bo sile v preteklosti
               in so zagotovo tudi še danes o delu kakšne zgodbe, tesne povezave med gospodarstvom
               in politiko. Zato se mi zdi ta razprava, ki jo vodimo danes, in ko govorimo o
               tajkunskih in podobnih kreditih pa zadeve nismo podrobno opredelili, še posebej
               vprašljiva, če bodo o posameznih bančnih poslih zagotovo tudi subjektivno odločali
               nadzorni sveti, potem to v praksi pomeni, da smo se odmaknili od normalne in realne
               prakse bančnega poslovanja.</p>
               <p>Danes v tej razpravi je bilo večkrat omenjenih več uglednih slovenskih podjetij.
               Dotaknil se bom enega, ki ste ga imenovali že trikrat, to je bil gorenjski Merkur.
               Zanima me, kakšni so nameni, da skušamo kriminalizirati podjetje, ki se je
               olastninilo s pomočjo menedžerskega prevzema dve leti in pol nazaj. Ve se, kdo je
               vlagal. Predhodnik gospod Jerovšek ima cel kup dokazov, podatkov in navezav o tem,
               kaj je bilo narobe. Tudi jaz ga sprašujem, če jih je že odnesel pristojnim
               inštitucijam. Zanima me, ali je mogoče nasprotovanje Zakonu o policije, da bi
               policija imela manj kriminalistov, da bi ne imela vodstva, mogoče celo povezano s
               tem, da se te zgodbe nikdar in nikoli ne raziščejo. Mislim, da je vsakemu zavednemu
               in poštenemu državljanu v Sloveniji še kako v interesu, da imamo strokovno, močno
               učinkovito policijo, kvalitetno kriminalistično službo, ki bo taka ravnanja, kar se
               tiče gospodarskega kriminala, ustrezno kaznovala in sankcionirana. Prepričan sem, da
               bo zakon o policiji jutri dobil potrditev z vseh strani, da se vse to, kar se sumi,
               kar se navaja, da se končno tudi razreši. Mogoče smo pozabili, da se je v zadnjih 15
               letih v Sloveniji prevzelo skoraj tisoč podjetij, da je 80% teh podjetij izpeljalo
               vodstvo in da zdaj s takimi razpravami pljuvamo kar na vse počez in povprek. Jaz
               mislim, da je za številna podjetja, ki so bila prevzeta dobro, da so dobili
               konkretne, točno določene lastnike, predvsem pa se mi zdi pomembno, da seveda ves
               političen prepir poteka enostavno okoli prevzemov, v katerih so postali lastniki
               Slovenci. Jaz mislim, da Slovencev že v zgodovini nam močno manjka, da seveda nismo
               imeli svojih fevdalcev niti ne svojih kapitalistov in se mi zdi pomembno, po moji
               osebni oceni je boljše, da so lastniki slovenskih podjetij Slovenci, kot pa tujci.
               Prevzemov, ki so bili v Sloveniji storjeni s strani tujih lastnikov, nihče ne
               problematizira.</p>
               <p>Če se vrnem nazaj na zgodbo Merkurja, ki so jo nekateri danes problematizirali. V
               Merkurju je okoli 100 ključno zaposlenih prevzelo, odkupilo Merkur po korektni ceni,
               na javen in pa transparenten način. In najbrž so številni komentatorji, edini, da je
               bil to najbolj pregleden med vsemi menedžerskimi prevzemi Slovenije, pa še zdaj ne
               razumem, zakaj nekatere danes to tako hudo moti. Niti enega dokaza nismo še slišali,
               da bi bil v zgodbo podjetja Merkur, ki se širi na balkanske, vzhodne trge, uspešno
               posluje, da bi bil kdorkoli oškodovan, da bi bilo oškodovano družbeno, državno ali pa
               kakršnokoli zasebno premoženje. Nikogar tudi ne moti, da Merkur zaposluje več kot 800
               mladih, visoko izobraženih strokovnjakov in da se je v zadnjih 15-ih letih število
               delovnih mest v Merkurju povečalo za 3500. In da tako podjetje, kot je Merkur, uspeva
               povečevati svoj tržni delež napram podjetjem, ki prihajajo iz istega sektorja, v isti
               trgovski branži v tujini. Jaz mislim, da je to za Slovence lahko pozitivno ali pa
               dobro. Če si v teh zgodbah nalijemo čistega vina, bo Slovenija lahko jutri bogatejša
               in pa uspešnejša in samo to je po mojem mnenju dodatno sporočilo z dodano vrednostjo
               te preiskovalne komisije, če bomo seveda te povezave med politiko, gospodarstvom,
               predvsem pa bankami presekali, da bodo banke lahko samostojno, svobodno poslovale v
               skladu s prepričanji stroke, da potem bomo postali normalna, predvsem pa uspešna
               evropska država. In tega si želim. Hvala lepa.</p>
            </sp>
            <sp xml:id="SDZ5-Redna-06-2009-05-25.sp167">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Dušan Kumer. Prosim.</p>
            </sp>
            <sp xml:id="SDZ5-Redna-06-2009-05-25.sp168">

               <speaker>DUŠAN KUMER:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>Mogoče bi za začetek samo rekel, da tisti, ki se zavzemate, da bi bilo primerno
               časovno in po številu subjektov to preiskavo razširiti, bi vas opozoril, da smo imeli
               eno podobno preiskovalno komisijo v prejšnjem mandatu. Razširili smo jo na 84,
               mislim, da je bilo 84 subjektov in sami veste, kako se je končala. Rezultat je bil
               popolnoma ničen. Zato podpiram to idejo, da ostanemo pri teh dveh subjektih in
               skušamo tukaj najti tisto srž ali pa jedro, ker, po mojem, je model ali način podoben
               vsem ostalim. Ker je pa bilo veliko govora celo s strani nekaterih prejšnjih
               ministrov oziroma enega od prejšnjih ministrov glede sprememb dopolnitev Zakona o
               prevzemih, moram povedati, da smo mi v prejšnjem mandatu štirikrat spreminjali Zakon
               o prevzemih in je treba biti pri tej zadevi zelo natančen, ko se vzamejo tudi
               glasovanja iz računalniškega spleta oziroma baze, in sicer prvič smo mi glasovali v
               tem Državnem zboru o spremembi Zakona o prevzemih 25. 4. 2006. Dobro bi bilo, da bi
               to pokazal bivši minister za gospodarstvo. Tu ste namreč sedanja opozicija, takratna
               vladajoča koalicija, zavrnili predlog zakona, ki je bil zelo restriktiven glede
               menedžerskih prevzemov. Drugič smo potem glasovali 24. 6. o spremembi, istega leta
               2006, ampak tista ni bila tako pomembna, na katero se je glede izglasovanja skliceval
               bivši gospodarski minister. Pomemben je pa ta 21. 12. 2007, spomnil bi vas, da je to
               bilo po tisti novembrski seji, ko smo razpravljali o nezaupnici tedanji vladi in ko
               je prvič v tej dvorani bila izrečena beseda tajkun s strani takratnega predsednika
               Vlade in čez en mesec smo mi spreminjali zakonodajo v smeri ki je bila nakazana po
               predhodni, čez dve leti pa že s strani opozicije. In na koncu še 14. 7. 2008 je pa
               epilog, ko smo dokončno rekli, zdaj se pa ne bi šli tega, da bodoči lastniki z
               menedžerskimi prevzemi zastavljajo delnice ciljnih podjetij. Ko že jemljemo, jaz bi
               pričakoval najmanj od tistih, ki so sedeli v Vladi, da so pri tem natančni in
               jasni.</p>
               <p>Da zelo na kratko ponovim, zakaj je pomemben sestanek 12. avgusta 2005, sestanek v
               vladnih prostorih. Aprila 2006 mi predlagamo spremembo prevzemne zakonodaje, ki bi
               onemogočila predvidoma stvari, ki bi se naj dogajale v vladnih prostorih in je bilo
               zavrnjeno. Potem je bila prva sprememba s strani vladne koalicije julija 2006 in
               potem decembra 2007 po seji Državnega zbora, na kateri smo glasovali o zaupnici
               Vlado. Dokončno smo rekli, da se tajkunizacije ne gremo več, šele lanskega leta tik
               pred volitvami, to je julija 2008.</p>
               <p>In mogoče dva taka paberka ali pa ocvirka, ki se tukaj v razpravi pojavljata večkrat.
               Zakaj vladna koalicija ustanavlja to preiskovalno komisijo? Tudi sam sem v prejšnjem
               mandatu bil kritičen. Vendar, ko vi govorite o tem, potem povejte, 4 preiskovalne
               komisije smo imeli v prejšnjem mandatu in 3 ste ustanovili iz vladne koalicije in eno
               prejšnja opozicija. Eno preiskovalno komisijo ste pa preprečili in če bi ta
               preiskovalna komisija v zvezi s Mercatorjev v prejšnjem mandatu bila ustanovljena, bi
               mogoče danes imeli mnogo lažje delo, ko ustanavljamo to novo preiskovalno komisijo.
               Ker tista preiskovalna komisija, ki jo je vodil kolega Marinič, ni dala nobenega
               rezultata. In še tisti, ki govorite o Jankoviću in njegovem menedžerskem prevzemu, če
               ne veste, jaz pa mislim, da bivši gospodarski minister ve, Ropova vlada je preprečila
               Jankoviću, da bi izvedel menedžerski prevzem Mercatorja. Kar se je dogajalo po
               avgustu 2004 oziroma septembru po volitvah, pa veste seveda vi, ki ste sedeli v
               vladnih prostorih.</p>
            </sp>
            <sp xml:id="SDZ5-Redna-06-2009-05-25.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miro Petek. Prosim.</p>
            </sp>
            <sp xml:id="SDZ5-Redna-06-2009-05-25.sp170">

               <speaker>MIRO PETEK:</speaker>

               <p>Hvala lepa za besedo, spoštovani predsednik Državnega zbora. V teoriji in praksi je
               glede instituta parlamentarne preiskave precej različnih mnenj. Sam imam s tem kar
               nekaj izkušenj. V prejšnjem mandatu sem bil član tako imenovane tožilske
               preiskovalke. Na nek način pa sem bil pred tem celo nek predmet preiskave v tako
               imenovani, rečemo, Petkovi ali Zamernikovi komisiji. O Mirku Zamerniku danes ne bi,
               ker je bilo danes že kar precej lepega o njem povedanega. Moja ocena je, da
               preiskovalna komisija ni nujno nekaj slabega. Seveda je vprašanje, kakšen je njen
               izplen, kako uspešno je njeno delo, najbrž pa - tu smo si lahko vsi enotni -
               škodovati ne more. Sam bi takoj podpisal pobudo za to preiskovalno komisijo, vendar,
               žal, k temu nismo bili povabljeni. Rad bi vladajoči koaliciji pomagal pri raziskavi
               nepravilnosti njihovih gospodarskih satelitov in na nek način njihovih političnih
               sopotnikov. Žal pa je ta preiskovalka časovno, po moji oceni, preveč omejena. Začne
               se leta 2005 in naprej. Mislim, da imajo tajkuni svojo zgodovino ali predzgodovino in
               bi mogoče kazalo bolj poseči v preteklost. Pri tem je zanimivo mogoče to, da se spet
               pojavlja Nova KBM. Sam sem že leta 2000 pisal o sumu pranja denarja v Novi KBM, v
               njeni Ekspozituri na Koroškem. In če bi kriminalisti in tožilci takrat imeli voljo,
               da bi preiskali sum pranja denarja v Novi KBM, državni banki, banki sanirani z
               državnim denarjem, mogoče celo ne bi bilo treba ustanavljati tovrstne preiskovalne
               komisije. In seveda, ljudje, ki so bili leta 2000 na visokem položaju v Novi KBM so v
               tem času še celo napredovali. Zanimivo je, da takrat, v tistem času, ni bil za ta sum
               pranja denarja, kot je ugotovila notranja revizija, nihče ni bil kaznovan. Nihče ni
               za to odgovarjal, kar je dovolj jasno sporočilo, da se v tej državi ne more nikomur
               nič narediti, da imajo pač določeno imuniteto.</p>
               <p>Drugi primer je Ljubljanska banka oziroma primer LHB Frankfurt. Poglejte, Kosova
               komisija je leta 2005 objavila načelno mnenje, da obstaja sum, da je koroško podjetje
               Eurocity preko kreditnega aranžmaja v višini 30 tisoč milijonov evrov v tej finančni
               instituciji v Frankfurtu prala denar. Kaj se je zgodilo? Nič. Takrat je bil na čelu
               Banke Slovenije današnji razvojni minister. Te podatke najdete na spletni strani
               Urada za preprečevanje korupcije. Seveda gre v teh primerih za nek zanimiv trikotnik,
               na eni strani imamo državno banko, na drugi strani tako imenovane tajkune in na
               tretji strani politiko. Ta slavna fotografija, ta dvignjen tajkunski prst današnjemu
               predsedniku Vlade, pove svoje. Ta dvignjen prst je dovolj viden, pomeni pač to, delal
               boš to, kar sem ti naročil, in nič drugega. In seveda to je zaskrbljujoče. Gospa
               Potrata, bili ste na vrsti pred mano, pa ste se odpovedali. Predsednik, lahko
               nadaljujem?</p>
            </sp>
            <sp xml:id="SDZ5-Redna-06-2009-05-25.sp171">

               <speaker>PREDSEDNIK DR. PAVEL GANTAR:</speaker>

               <p>Seveda, gospod Petek, saj vas nismo želeli nič prekinjati. Bom pa jaz opozarjal na
               red v dvorani. Hvala.</p>
            </sp>
            <sp xml:id="SDZ5-Redna-06-2009-05-25.sp172">

               <speaker>MIRO PETEK:</speaker>

               <p>Hvala lepa. Sosednja Italija ima določene težave z mafijo. Mafija je na nek način
               država v državi. In se ne morem znebiti občutka, da so tudi tajkuni na nek način
               država v državi, imajo svoje botre, svoje podpornike in s tem se je težko boriti.
               Vsekakor pa želim preiskovalki veliko sreče. Hvala.</p>
            </sp>
            <sp xml:id="SDZ5-Redna-06-2009-05-25.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak. Prosim.</p>
            </sp>
            <sp xml:id="SDZ5-Redna-06-2009-05-25.sp174">

               <speaker>DR. VINKO GORENAK:</speaker>

               <p>Hvala lepa. Pravzaprav je težko dodati kaj bistvenega k tistemu, kar je povedal
               gospod Vizjak, pa vendar naj opozorim na nekaj stvari.</p>
               <p>Še v prejšnji službi, vem, da smo se velikokrat pogovarjali o tej tematiki oziroma
               tematiki, povezani s temi zadevami. Zagotovo je bilo največkrat vprašanje, kako
               poseči v te stvari, kako realno preprečiti nekatere stvari, ki so se dogajale, pa
               vendar smo se vedno ustavljali pri dveh institucijah, ki sta imeli na svojem čelu
               ljudi, govorim seveda o Uradu za varstvo konkurence in Agenciji za trg vrednostnih
               papirjev, ki sta imela na čelu tako rekoč nedotakljive ljudi, bogove. Tiste bogove
               ste postavili vi oziroma jih je postavila prejšnja vlada, na način, zapisan v zakonu,
               da je kakorkoli praktično onemogočil poseg nove, Janševe Vlade do njih in napram
               njim, da bi, preprosto, nič drugega, začeli delati in v službo hoditi ter kaj početi
               v korist te države. Šele v tistem trenutku, ko so ti ljudje odšli ali jim je potekel
               mandat, šele v tistem trenutku se je začelo premikati in šele takrat so se začele
               zadeve odkrivati. To je dejstvo. Seveda se ob vsem tem tudi sam sprašujem, zakaj neka
               časovna omejitev na dva subjekta in na neko časovno obdobje tako, kot ste se vi sami
               spraševali tudi pri prejšnji preiskovalni komisiji, pa tam se mi je zdel odgovor zelo
               logičen. Mi smo postavili neko obdobje, v katerega so se šteli izbrisani in dvakrat
               ugotovile različne številke, nismo pa zajeli obdobja Jaševe vlade. Zakaj? Ker nismo
               izdali niti ene same odločbe niti enemu samemu tako imenovanemu izbrisanemu, ampak
               smo v parlament nosili ustavni zakon, ki ste ga gladko zavrnili. Zato v tistem
               obdobju, ko se ni nič dogajalo, tudi ni kaj preiskovati. Seveda se pa je vprašati,
               zakaj se vi omejujete samo na to, na kar se omejujete. Človek bi vendarle postavil
               neko drugo tezo ne tisto, ki so jo moji kolegi pred menoj, človek bi celo rekel, da
               ste mogoče prehiteli opozicijo, ker se bojite, da je tam kaj narobe. Mogoče je pa to
               razlog? Saj ne nazadnje, kdo je te kredite dajal in kdo je te kredite sprejemal? Samo
               ljudje, bom rekel, s političnimi članskimi izkaznicami ali pa njihovi simpatizerji,
               vendar izključno na tej strani, predvsem nasproti mene in v prvih vrstah tu na
               sredini. Torej, nobenega razloga ni, da bi se kdorkoli z naše strani te preiskovalne
               komisije bal in nobenega razloga ni, nasprotno, jaz celo trdim, da bi jo morali mi
               ustanoviti, saj konec koncev boste zdaj sami sebe preiskovali. Mislim na vaše
               politične sopotnike, bivše, sedanje prijatelje ali karkoli. Tipični primerek, kaj bo
               ta komisija delala, smo pa videli pred petimi minutami. Ali veste kaj bo delala?
               Prodajala bo meglo, ki jo bodo vsi mediji povzemali zato, da boste vi v tem
               parlamentu lahko počeli tisto, kar vi želite in kar že počenjate nekaj mesecev. Nekdo
               pred menoj je rekel: "Seveda sem vesel, da bo jutri prišel policijski zakon." Ali ste
               videli kakšna megla? Seveda bodo poročali o delovanju neke komisije, recimo, da bo to
               Posedelova, ne vem čigava bo, kdo bo pač vodja, ne vem, se opravičujem, nisem imel
               slabega namena, čigava pač bo, poimenovana bo po nekom in bodo naslovi časopisov
               polni tega, kaj je bilo zdaj odkritega, vmes boste pa "butnili" tri zakone "ala"
               jutrišnjega policijskega, ki se ga eden od poslancev zelo veseli, da bo jutri prišel.
               Seveda pa ne pove, da bo ta isti zakon prvič v samostojni Sloveniji prinesel politiko
               na vrh policije, kar je socializem opustil leta 1988. Tega ne pove. Prvič se bo
               zgodilo to, da... On je govoril o malem števili policistov in kriminalistov, se
               opravičujem predsednik, ampak on je govoril, zato moram to pojasniti...</p>
            </sp>
            <sp xml:id="SDZ5-Redna-06-2009-05-25.sp175">

               <speaker>PREDSEDNIK DR. PAVEL GANTAR:</speaker>

               <p>To ni predmet tega odloka, ampak vsi govorimo na splošno, razprava je splošna. Kar
               govorite, bom omejil, če bo potrebno.</p>
            </sp>
            <sp xml:id="SDZ5-Redna-06-2009-05-25.sp176">

               <speaker>DR. VINKO GORENAK:</speaker>

               <p>Ja, poglejte on je govoril o tem in pričakujem, da boste meni dovolil, da pojasnim to
               zadevo... Tovrstne stvari se bodo dogajale. Dogajale se bodo tudi stvari tipa
               notarji, tipa odvetniki pa še kaj, zato, da bi bilo to prikrito, da bo na prvih
               straneh medijev delo te preiskovalne komisije, ki na koncu koncev glede na to, da
               sama okoli sebe ljudi išče, ne bo našla nič. Vidite, to je "štos" te zadeve.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-25.sp177">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Majda Potrata. Prosim.</p>
            </sp>
            <sp xml:id="SDZ5-Redna-06-2009-05-25.sp178">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Ko poslušam najrazličnejša stališča v zvezi z ustanovitvijo preiskovalne komisije,
               res lahko pritegnem tistim, da vsak govori o vsem. In pri tem nekateri hočejo
               prepričevati, kako vsi mislimo enako. Nekdo je rekel, vsi veste, da ni res. In je
               nadaljeval, ne, jaz ne vem, da ni res, gospod Černač, kaj vi veste, jaz ne vem. In
               jaz ne vem vnaprej, kaj bo preiskovalna komisija ugotovila. Vem pa to, da je v
               prejšnjem mandatu opozicija želela ustanoviti preiskovalno komisijo o prevzemu
               oziroma o prodaji Mercatorja, da je tedanja koalicija zelo pohitela, da je ustanovila
               svojo preiskovalno komisijo in v njej bojda preučevala štiriinosemdeset različnih
               podjetij in na koncu ugotovila, kar je ugotovila. Včasih se je temu reklo, da je
               dobila ...<stage xml:id="SDZ5-Redna-06-2009-05-25.stage21">/Nerazumljivo./</stage>... drobiž.</p>
               <p>Sama bi bila seveda bolj pomirjena, če bi preiskovalne komisije tudi v preteklosti v
               resnici dognale tisto, zaradi česar so bile ustanovljene. Ker gre pa najpogosteje za
               politično motivirane sodbe, ko nekateri že v naprej vedo, kaj bodo dobili, tudi
               sedajle v nekaj nastopih je bilo mogoče to slišati, da bo komisija prodajala meglo in
               ne vem kaj še vse, potem se človek res sprašuje, kaj ima Državni zbor opraviti s
               preiskovalnimi komisijami, ko v preiskovalnih komisijah ne ugotovi tistega, zaradi
               česar so bile ustanovljene. Ko pa skuša, to je moja izkušnja iz prejšnjega mandata,
               nekatere komisije, ki nimajo značaja preiskovalnih komisij, v take preiskovalne
               komisije spreminjati. To je tisto, kar mi vendarle potrjuje, da slabo poznamo in še
               slabše uporabljamo Poslovnik Državnega zbora. Ker potem, ko že tisti bodisi reče, da
               bo imel proceduralni predlog ali pa kaj drugega, pove, kar je povedal, predsedujoči
               sicer lahko kot glas vpijajočega v puščavi reče, da to ni bil proceduralni predlog,
               ampak stvari tečejo naprej. Če bi se mi ljubilo, bi šla preštet, kolikokrat je bil
               zlorabljen proceduralni predlog za nekaj čisto drugega. Tudi danes smo poslušali vse
               mogoče. Veste, presega pa mejo spodobnega, da uporabljamo razpravo v Državnem zboru
               za brezplačno predvolilno kampanjo. In da se to večkrat dogaja. Dobro, danes so šli
               nekateri v tako skrajne primere, da so celo imena tu prodajali kot najboljše
               kandidate. Ampak navsezadnje ne morem reči, da bi tudi vse drugo, kar se dogaja,
               bodisi na izrednih sejah ali na rednih sejah, imelo kakšen drug namen. Dejstvo pač
               je, da gledamo na stvari drugače in ni mogoče pričakovati, da bomo samo s prebiranjem
               magnetogramov in samo s citiranjem iz magnetogramov približali stališča. Če nekdo, ki
               nima več večine v parlamentu, drugemu prepoveduje interpretirati besede govorečega,
               je to samo aroganca. Če pa se drugi še ne morejo sprijazniti s tem, da nimajo več
               moči odločanja, je pa to drug problem.</p>
               <p>Spoštovani gospod predsednik hvala, ker me niste prekinili, ampak dejstvo je, da je
               zlorabljeno...</p>
            </sp>
            <sp xml:id="SDZ5-Redna-06-2009-05-25.sp179">

               <speaker>PREDSEDNIK DR. PAVEL GANTAR:</speaker>

               <p>Saj vas lahko, mag. Potrata, prekinem, seveda.</p>
            </sp>
            <sp xml:id="SDZ5-Redna-06-2009-05-25.sp180">

               <speaker>MAG. MAJDA POTRATA:</speaker>

               <p>Dejstvo je, da je bilo zlorabljeno zaporedje časa. In, gospod Petek, prav nesramno
               je, novinar ste bili in veste, kaj se v medijih lahko objavlja, da tisti prst, o
               katerem govorite, pripisujete, da je bil prst predsedniku Vlade. Ne, takrat Borut
               Pahor še ni bil predsednik Vlade. In tudi danes je že bilo opozorjeno, da zlorabljate
               in nenatančno govorite o nekaterih rečeh, povezanih z ministrom za razvoj. Ampak
               greste pač po tistem principu, da bo tolikokrat ponovljena laž pač nekoč postala
               resnica. No, jaz bi si želela, da ne bi bili uspešni na tej poti, medtem ko pa
               preiskovalni komisiji želim, da doseže cilj, zaradi katerega bo ustanovljena.
               Hvala.</p>
            </sp>
            <sp xml:id="SDZ5-Redna-06-2009-05-25.sp181">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Replika, gospod Zvonko Černač, prosim.</p>
            </sp>
            <sp xml:id="SDZ5-Redna-06-2009-05-25.sp182">

               <speaker>ZVONKO ČERNAČ:</speaker>

               <p>Gospa Potrata je rekla, "jaz ne vem, kaj ni res, gospod Černač." Spoštovana gospa
               Potrata, ne vem, zakaj je treba mene vpletati v vašo nevednost. Hvala.</p>
            </sp>
            <sp xml:id="SDZ5-Redna-06-2009-05-25.sp183">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Milenko Ziherl. Prosim.</p>
            </sp>
            <sp xml:id="SDZ5-Redna-06-2009-05-25.sp184">

               <speaker>MILENKO ZIHERL:</speaker>

               <p>Hvala za besedo, gospod predsednik. Tudi sam pozdravljam oziroma podpiram ustanovitev
               te preiskovalne komisije, vendar sem že pri naslovu v dilemi - naslov je skoraj čez
               pol strani in v njem je, morda zaradi prostorske zadrege, izpuščenih cel kup firm, ki
               bi tja sodile, torej sodile tudi v preiskavo, Zavarovalnica Triglav, Perutnina Ptuj,
               SCT, BTC, ACH, Viator&amp;Vektor, Merkur, Luka Koper, Splošna plovba in tako naprej.
               Povsod zadaj stojita NKBM pa Nova Ljubljanska banka.</p>
               <p>Problem teh tako imenovanih tajkunskih odkupov podjetij je predvsem v tem, da je bilo
               - nekje sem zasledil podatek - za to investiranih čez 20 milijard evrov. In vprašanje
               je, ali so ljudje, zaposleni, država Slovenija, lokalne skupnosti, za ta denar dobili
               tisto, kar so pričakovali, torej sposobno vodstvo, ki bo podjetje vodilo kot skrben
               gospodar in nadgrajevalo proizvodnjo, storitve, dejavnosti, ne samo lokalne, ampak z
               vstopom v Evropsko unijo tudi širše, v evropskem gospodarskem prostoru.</p>
               <p>Rečeno je bilo, da je koalicija prehitela opozicijo. Tukaj vidim, da je morda nekaj
               vzrokov. Če predlagaš tako komisijo, potem lahko tudi nekako oblikuješ pogoje, po
               katerih bo delovala. In tukaj je namen, da bo verjetno, lahko predvidevamo, da bo ta
               preiskovalka diktirala tempo, tako kot bo kazalo, zdaj se zelo všečno sliši, za
               evropske volitve, da nekaj ustanavljamo, ljudje mislijo, zdaj se bo pa nekaj
               premaknilo, kriza je, čas je, da se nekaj reši. Drug možni vidik pa je, da se bo
               selektivno obravnavalo. Morda je kakšen tajkun totalno zavozil in se bo pač storilo
               tisto, kar bi že trg naredil z njim. Danes beremo, da se celo glavna banka upnica
               strinja s stečajem Istrabenza. Sam sem prebral nekje analizo v Financah in se z njo
               popolnoma strinjam, da za zaposlene stečaj Istrabenza ne bo nikakršna katastrofa.
               Prišel bo drug kupec in bodo nadaljevali. Šokantno bo morda samo to, če bo kakšen
               premor, preden se organizirajo in preden stečejo finančni tokovi. Bo pa usoden za
               kakih 20, 30 najvišjih položajev znotraj hierarhije tovarne. In to je potem treba
               samo pozdraviti. Nov pameten lastnik bo naredil tisto, kar bi morali že zdavnaj.
               Tiste, ki so firmo zavozili, bo poslal iz firme. In to ne bo kakšne pretirane škode.
               Preiskovalka je lahko, kot je bilo že danes rečeno dimna zavesa, ko najbolj na glas
               vpijemo, kričimo, primite tatu, pa smo morda sami do komolcev z rokami na
               prepovedanem sadju. Morda bi kazalo opozoriti na prerivanja znotraj koalicije okoli
               tega, okoli jamstev. Mimogrede, sprejem zakona o jamstveni shemi zamuja za kakšne tri
               mesece. In kljub temu, da zamuja, še vedno ni dobil soglasja s strani Evropske
               komisije, kar pa kaže na določen sum, da ta jamstvena shema ni dodelana, da so lahko
               notri kakšne napake, predvsem pa je zelo vprašljiva boniteta A, B, C oziroma
               področje, kjer so predvidena jamstva za tajkunske kredite. Danes je bilo omenjenih že
               več sestankov kot da se je takrat svet totalno okrog obrnil. Vendar kaže opozoriti na
               to, da Mercator presenetljivo dobro posluje z novo upravo, s staro je bil vedno v
               nekih težavah, z novo pa kar naenkrat, glej ga šmenta, čudežno mu v zelo oteženih
               pogojih, konkurenca se mu je malo namnožila, ne gre slabo. Tak sestanek je bil tudi
               na Paklenih otokih pri Hvaru, morda je lokacija izbrana namenoma, kajti Pakleni
               otoki- "pakleni planovi". Tam je bil isti protagonist, kot je bil danes omenjen,
               nekdo, ki v slaščičarni sklepa posle in zopet prodaja 25% Mercatorja. In kar naenkrat
               so pozabljeni nacionalni interesi. Zame je nacionalni interes, da firma posluje
               dobro. In izkazalo se je, vsaj v tistih, kjer sem delal, če je bila mešana lastnina,
               da je poslovala transparentno in uspešno.</p>
               <p>In poleg naštetih firm so morda še drugi tipi, nekakšni tajkuni tipa grobar, ko
               pridejo ugasnit firmo in prodajajo ostanke. Tak primer imamo zdaj v LTH-ju, morda je
               tudi firma MIP in tako naprej. In ravno na našem škofjeloškem področju smo
               sanatorjev, tajkunov tipa grobar, srečali kar precej. Vsi so izginili in umrli v zelo
               čudnih okoliščinah. Sanator Alplesa je bil utopljen v Savi, sanator Jelovice je
               zgorel nekje na obali. Sedanja ekipa, ki sanira LTH - notri imamo šaljivce, ki
               objavljajo osmrtnice za žive župane Tržiča, torej za našega bivšega kolega Pavla
               Ruparja in tako naprej. In res bi kazalo še enkrat pregledati, kaj je to nacionalni
               interes oziroma v okviru te preiskovalne komisije nadgraditi delo te preiskovalne
               komisije s kakšno konkretno kazensko ovadbo, da tudi pride do konkretnih posledic, da
               se kakšnemu tako imenovanemu tajkunu reče tudi, "hvala za sodelovanje, si bil bolj za
               škodo kot korist." Saj smo videli, da ravno tajkuni, najmanj, kar lahko rečemo,
               poslujejo z neko čudaško ekonomijo. Firmo izčrpavajo in zato je vsakih toliko let
               potrebna sanacija. In to firme, ki bi morale ob zdravem poslovanju biti naši paradni
               konji in biti kot kokoš, ki nosi zlata jajca.</p>
               <p>Zato veliko pričakujem od komisije, vendar se po drugi strani močno bojim, da bom nad
               njo razočaran, tako kot sem bil že nad marsikatero pred to. Njeno ustanovitev pa
               podpiram. Hvala lepa.</p>
            </sp>
            <sp xml:id="SDZ5-Redna-06-2009-05-25.sp185">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Jože Tanko. Prosim.</p>
            </sp>
            <sp xml:id="SDZ5-Redna-06-2009-05-25.sp186">

               <speaker>JOŽE TANKO:</speaker>

               <p>Hvala lepa za besedo. Kolikšen je interes in kako globok je interes vladne koalicije
               za ustanovitev te preiskovalne komisije, kaže tudi to, da Vlada danes nima nobenega
               stališča. Normalno bi bilo, tako kot pri vseh drugih točkah dnevnega reda, da se tudi
               Vlada opredeli do pobude poslancev, da si najavi čas za razpravo in predstavitev
               stališča. Tega danes ni. Imeli smo sejo v petek, ko smo tudi sklicali razpravo na
               temo gospodarskih ukrepov. Tam smo dobili na mizo 150 strani materiala, gradiva,
               danes ni nikogar pri tej pomembni točki, ko se bo odredil akt o preiskovalni
               komisiji, da bi Vlada razpravljala o smiselnosti te preiskovalne komisije.</p>
               <p>Druga stvar, ki jo kaže ugotoviti, je tudi to, da je bil v največji vladni stranki
               relativno šibak interes za ustanovitev te preiskovalne komisije, kajti le 11
               poslancev največje koalicijske stranke se je podpisalo pod zahtevo za odreditev
               parlamentarne preiskave, samo 11 od 29. Med njimi manjkajo podpisi nekaterih ljudi,
               ki so vedno tukaj, v Državnem zboru, kar tudi kaže odnos vladajoče stranke, največje
               stranke, do globine te preiskave. Tudi udeležba pri razpravi danes tu je izredno
               šibka v koaliciji. Poglejte, pet poslancev, pol manj kot na naši strani. Zanimivo.
               Eden od ključnih argumentov, da se proučijo procesi tajkunskih odkupov, procesi
               dokapitalizacije in lastninjenja, med podpisniki pa tako slaboten interes. To kaže
               samo to, da nameni predlagateljev pravzaprav niso bili taki, kot govorijo, kot so
               nekateri od njih govorili. Od podpisnikov so menda samo trije tukaj, od tridesetih.
               Namen te preiskovalne komisije je predvsem v tem, da se pokrijejo postopki, ki se
               bodo dogodili oziroma dokončali v tem mandatu. Rad bi vas opozoril, da so dejanski
               nameni tistih, ki so se večinsko podpisali pod zahtevo za odreditev parlamentarne
               preiskave, drugačni. Ni namen ugotovitev kapitalizacije lastniških deležev v teh dveh
               podjetjih. Problem je v tem, da je na nek način pokriti tisto, kar predlaga Vlada z
               dvema zakonoma, ki prihajata v zakonodajni postopek: zakonom o jamstveni shemi in
               zakonom o javnih financah. Oba zakona imata isto temeljno določbo. Ne glede na
               ugotovitev oziroma ne glede na to, pa se lahko tudi določijo in dodajo sredstva za te
               lastninske deleže, tajkunske kredite, in to z državnimi poroštvi. To ste zapisali v
               besedilo zakona.</p>
               <p>Mislim, da je sprenevedanje, ki smo mu priča v Državnem zboru in je prišlo v tem
               mandatu in z zahtevo za to preiskovalno komisijo do vrhunca. Na eni strani se
               predlaga izjema, in to so ključni poudarki v obeh teh zakonih, ki jih predlaga Vlada,
               da se omogoči revolving tajkunskih kreditov, na drugi strani pa preiskovalna
               komisija, da bi se ugotovilo, kaj se je dogajalo na teh področjih. To je temeljna
               zadeva. Nihče od tistih, ki so razpravljali, pravzaprav ne pove, da so bili nadzorni
               sveti, ki so jih imenovale prejšnje vlade, in tudi število članstvo v nadzornih
               svetih je bilo neomejeno praktično v petih družbah in petih hčerah, da so bili ti
               nadzorni sveti oblikovani po sistemu grozdev. In tam so se ti grozdi preko odločitev
               hčerinskih družb in prek odločitev vseh krovnih družb prekrivali. V teh nadzornih
               svetih so bili vedno isti ljudje. Izredno malo ljudi je sodelovalo v teh nadzornih
               svetih. Vsi procesi so tekli v neko ciljno smer.</p>
               <p>Mislim, da vse te koncentracije, ki so se zgodile, ti dve sta izpostavljeni, imajo
               mnogo daljšo brado. To ni možno storiti z eno odločitvijo v nekem mandatu. To je šlo
               od leta 1992 za serijo odločitev in serijo postopkov, ki so pripeljali do teh
               koncentracij. In zanimivo, da so v organih teh institucij, kot so recimo Slovenska
               razvojna družba, Kad, Sod, agencije za prestrukturiranje, če boste pogledali, kdo so
               bili člani skupščin in organov, praktično boste naleteli na nekaj imen. Eno od teh
               eminentnih imen, ki je vodila te postopke, je mag. Anton Rop, ki je bil kasneje tudi
               minister za delo, ki je bil državni sekretar za privatizacijo, sodeloval v svetu
               agencije za prestrukturiranje, bil je na čelu Kada, sodeloval v organih, ki so se
               ukvarjali s temi zadevami. Na koncu je celo kot minister za delo in tudi za finance
               bdel nad temi preoblikovanji. Treba je te stvari pogledati najbrž nekoliko globlje,
               nekoliko dlje nazaj in ugotoviti, kdaj so se vse te zadeve dogajale. Najbrž je tudi
               zelo neobičajno, da so anonimne družbe, kot je recimo Kolonel, ki je imel neko
               fiktivno lastnico, dobil tako velike državne kredite, da so lahko potem prek takih
               poštnih nabiralnikov opravili spremembo lastninske strukture v pomembnih gospodarskih
               družbah. Ta fiktivna družba pravzaprav ni bila edina v teh postopkih. Vsi tisti
               projekti, ki so bili, so imeli tak proces lastninjenja. Prav zanima me, zakaj recimo
               ta preiskovalna komisija ne bi posegla tudi na to področje, da bi se ukvarjali tudi s
               temi fiktivnimi gospodarskimi subjekti in ugotovili, kaj se je dogajalo. Kako je
               možno, da je recimo neka taka gospodarska družba dobila kredite praktično brez
               garancij, ker ni imela tudi s čim garantirati. Medtem ko neka resna gospodarska
               družba pa tega danes ne more dobiti in govorimo o nekem kreditnem krču. Prav
               zanimivo. Tudi druge družbe, ne vem, mislim, da Maksima, pa še kakšna družba tudi na
               Gorenjskem, pa še kje drugje, je bila pravzaprav v isti vlogi. Brez kapitala, z nekaj
               drobiža ustanovljena, in nato je dobivala milijonske zneske v evrih za odkupe delnic
               gospodarskih družb in s tem tudi za spremembo lastniške strukture. Zanimivo, ampak te
               ambicije ta preiskovalna komisija nima. Zato me tudi ne čudi, da celo med podpisniki
               zahteve za dodelitev parlamentarne preiskave slišimo, da bi bilo treba poseči dlje in
               da bi bilo treba ta akt o parlamentarni preiskavi razširiti. Danes so tukaj
               razpravljali in želijo, da bi se tudi zadeva razširila na druge firme in tudi
               nekoliko pomaknila v preteklost.</p>
               <p>Zanimivo je, da pravzaprav to preiskovalno komisijo predlaga stranka Zares, ki ima na
               načelu stranke nekoga, ki je bil glavni kadrovik v vrsti vlad. Gospod Golobič je
               kadroval marsikje, to smo v tej dvorani večkrat slišali. In danes je pravzaprav
               politična skupina, ki jo vodi gospod Golobič, tista, ki zahteva ugotavljanje
               odgovornosti za politične poteze v teh preoblikovanjih. Po drugi strani ima ta
               skupina tudi gospodarskega ministra, ga ni bilo danes tukaj, ki bi lahko marsikaj
               povedal o tem, kako so ti procesi potekali, je tudi avtor pilotskega projekta
               lastninskega preoblikovanja oziroma neke gospodarske družbe BTC, je tudi doktor za
               prevzeme, doktoriral je s področja prevzemov in bi nam lahko marsikaj povedal tako v
               komunikaciji s poslanci, kako so te stvari bile postavljene in kako so potekale.
               Najbrž ne bi nikomur škodilo.</p>
               <p>Kar zadeva pa dogovarjanja, marsikaj smo slišali tukaj o raznih pogovorih pri bivšem
               predsedniku Vlade, zanimivo pa je, da nihče ne govori o srečanju v Iliriji oziroma
               tam na Celovški... ...<stage xml:id="SDZ5-Redna-06-2009-05-25.stage22">/Oglašanje s klopi./</stage>... kjer sta bivši predsednik Vlade, gospod
               Rop in gospod Pahor prišla notri skozi stranska vrata. Tam so bili neki pleminarni
               sestanki velikih slovenskih menedžerjev, kasneje je to preraslo v Forum 21. In
               pravzaprav ves ta cvet slovenskih menedžerjev je vključen v to inštitucijo, ki je
               bila ustanovljena pred nekaj leti. Zanimivo, da tam ni nikogar, ki je v sindikatih,
               ki nima dovolj kapitala. Tam so izključno samo tisti, ki imajo dovolj kapitala. Po
               drugi strani pa smo bili zdaj v medijih nekajkrat priča informacijam, da se tudi
               bivši predsednik republike sestaja z nekaterimi ljudmi, ki so prevzeli slovenske
               družbe. Eden takšnih je bil zabeležen tudi v Financah 3. avgusta "Kučanov klepet s
               Šrotom na Hvaru", pa pred nekaj dnevni je bila tudi informacija, da se je Kučan
               sestal z enim potencialnim kupcem Mercatorja tukaj nekje v Ljubljani. Očitno sta šla
               samo na tortico oziroma tiramisu, nista se pogovarjala o nobenih drugih zadevah.</p>
               <p>Vsi ti procesi, ki so potekali v Sloveniji, imajo zagotovo politično ozadje. Tudi
               nastavljanje kadrovanja teh ljudi je bilo politično. Tudi tonski in zvočni zapisi o
               tem obstajajo. In zato bi bilo najbrž smiselno, da bi to parlamentarno preiskovalno
               komisijo tudi razširili na daljše obdobje, na zadevo, ki se je dogajala prej, morda
               tam po letu 1992, in tudi na še nekatere druge večje gospodarske sisteme, ki so se na
               tak način preoblikovali. Mnogi tudi z nezakonitim iztisom malih delničarjev, in ti
               morda še zdaj iščejo pravice po tožilstvih.</p>
               <p>Moram reči, da tudi sam podpiram ustanovitev te preiskovalne komisije. Tudi v naši
               poslanski skupini bomo v njej aktivno sodelovali. Najbrž o tem ne dvomite. Je pa
               zanimivo, da ni nihče od predlagateljev ni prišel do naše poslanske skupine in nas
               povprašal če bi želeli k tej preiskavi pristopiti. Morda bi bil potem problem, kdo bo
               to komisijo vodil. Prej nam je marsikdo očital, da smo v prejšnjem mandatu ustanovili
               preiskovalno komisijo, vendar ta je bila ustanovljena izključno zato, ker je
               opozicija kljub večkratnemu pozivu, javnemu pozivu ni hotela ustanoviti. Ker se je
               zlorabljala Komisija za nadzor proračuna in drugih javnih financ. Na tej komisiji je
               bilo nekajkrat predlagano s strani koalicije, ne zlorabljajte Komisije za nadzor
               proračuna, ampak ustanovite preiskovalno komisijo. In ker tisti, ki je zlorabil to
               komisijo, in tudi tedanja opozicija tega ni hotela storiti, smo to zadevo pripravili
               mi mesec in pol po tistem, ko smo dali pobudo. In je tudi nekorektno sedaj očitati,
               da je bila ta preiskovalna komisija na pobudo tedanje koalicije tudi ustanovljena.
               Opozicija ni hotela tega. In šele tri tedne po tistem, ko smo predlagali ustanovitev
               preiskovalne komisije, je opozicija prišla s pobudo, da bi tudi ona ustanovila
               preiskovalno komisijo. In takrat smo zelo benevolentno, čeprav za to ni bilo nobene
               potrebe in čeprav je že bila preiskava Mercatorja v tej odreditvi naše preiskovalne
               komisije, smo tudi to tako popravili, da je bila dovolj zgodaj ustanovljena. In ta
               preiskovalna komisija je končala svoje delo in tudi prinesla določene zaključke.
               Lahko si jih preberete, lahko jih pogledate, da ne bomo govorili kar tako na
               pamet.</p>
               <p>Zelo pomembno vlogo pri teh procesih lastninskega preoblikovanja so imele tudi
               nadzorne institucije. Predvsem Agencija za trg vrednostnih papirjev ni opravila
               svojega dela. Nemogoče bi bilo ob toliko medijskih informacijah in tudi ob toliko
               dogodkih, ko so se ustanavljale fiktivne družbe, da Agencija za trg vrednostnih
               papirjev ne bi zaznala problema fiktivnih družb in problema nedovoljenih
               koncentracij, pa tudi kasneje povezanih delovanj zaradi tega med posameznimi
               družbami. Tudi Urad za varstvo konkurence v obdobju do leta 2007 ni opravljal svoje
               naloge, zato so se tudi dogajale mnoge zgodbe. In tam, kjer ni bilo nadzora ali pa je
               morda to potekalo na drug način, morda celo dogovorno, je bilo na nek način
               omogočeno, da so se ti procesi peljali in dogajali tako, kot se dogajajo in kot so se
               zgodili. Samo zaradi tega, ker regulatorji finančnega trga in regulator konkurence
               nista opravila svojega dela, je bilo možno te procese koncentracij izpeljati tako.
               Šele ko je prišlo do sprememb tako na področju zakonodaje, predvsem pa do kadrovske
               spremembe na čelu obeh uradov, so se začele te zadeve čistiti. In takrat se je v zelo
               kratkem času zelo na hitro ugotovilo, da imajo ti poštni nabiralniki, tako imenovani,
               imena in priimke, ki niso tisti, ki so tam napisani, da je šlo za zelo znane osebe,
               ki so imele zelo dobre politične povezave, ki so nekatere med njimi tudi točile zelo
               znano pivo, z znanim imenom in tako naprej. In tudi sestanki, ki so se dogajali, tudi
               družabna srečanja. Vse to je praktično bilo v tem kontekstu lastninskih projektov in
               preoblikovanj. In danes zaradi zloma delniškega trga prinese koalicija dva zakona v
               zakonodajno postopek, prinese Vlada dva zakona v zakonodajni postopek, s katerimi ne
               rešuje kreditnega krča gospodarskih družb v Republiki Sloveniji, ampak pet ali šest
               tistih, ki sodijo v tako imenovani tajkunski paket. Ne rešuje tistih, ki imajo
               programe, ki imajo projekte, ki imajo naročila. Ne omogočimo jim, da dobijo svoj DDV
               pravočasno, ne morejo dobiti kreditov za tekoče poslovanje, v zakone pa prinašamo
               izjeme, ki omogočajo, da tajkunski menedžerji dobivajo izjemno obnovo kreditov, in to
               z državnim poroštvom, kot da so ti ljudje nacionalni interes. Zakaj morajo
               davkoplačevalci oziroma mora državni proračun garantirati za obnovo teh kreditov?
               Kakšen pomemben razlog je? Če tisti, ki je lastnik tega paketa lastnine, v določeni
               gospodarski družbi nima premoženja za pokritje kreditov, potem naj to prepusti nekomu
               drugemu. Če ne more Šrot pokriti, naj pa Andrijana. Če še ta ne more, bo pa nekdo
               tretji. Zaradi tega se na tem področju pivovarstva ne bo zgodilo v Sloveniji
               popolnoma nič. Nič. Zaradi tega lahko delata obe pivovarni naprej. Ne vem, zakaj
               potrebujemo za rešitev teh projektov državno poroštvo. Gospod Posedel, ki je
               prvopodpisani pod to zahtevo za dodelitev parlamentarne preiskave, bi najbrž znal to
               pojasniti. Najbrž bi znal pojasniti in upam, da bo v tem času pol ure, ki ga ima še
               na razpolago, to tudi storil. Zakaj za te ljudi potrebujemo državno poroštvo in
               posebni zakon, za vse ostale, ki se pa ukvarjajo z realnimi problemi in bi lahko
               veliko pripomogli k dvigu gospodarske rasti, k manjšemu padcu nezaposlenosti in tako
               naprej, pa ne moremo zagotoviti niti v rednem delu? Zakaj pa za te ne sprejmemo
               nobenega posebnega zakona in damo kakšno izjemo notri? Da lahko neka gospodarska
               družba, ki ima 700 zaposlenih in naročil za tri ali štiri mesece vnaprej, ne more
               dobiti ugodnega kredita z državnim poroštvom, ti ljudje pa za reprogramiranje svojih
               kreditov za menedžerske odkupe pa lahko to dobijo. V čem so ti ljudje boljši od
               ostalih? Samo zaradi tega, ker imajo na Pivo in cvetje pivo tajkun in ker so tam
               sodelovali nekateri poslanci iz koalicije, ki jih danes tukaj ni, pa tudi nekateri
               sedanji ministri, ki jih danes tukaj ni? Samo zaradi tega? Mislim, da bi bilo treba
               na tem področju narediti pomembne korake naprej. Dopustiti, modra koalicija bi to
               storila, da bi se preiskava razširila na še druge gospodarske družbe in dopustiti, da
               bi preiskava posegla dlje v preteklost. Se pravi, tam, ko so se preko Kada, Soda,
               SRD-a in Agencije za prestrukturiranje ti procesi dejansko nastavili in ko so jih
               znane osebe sedanje politike tudi zastavile in vodile. Hvala lepa.</p>
            </sp>
            <sp xml:id="SDZ5-Redna-06-2009-05-25.sp187">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi besedo predlagatelj Lojze Posedel?</p>
            </sp>
            <sp xml:id="SDZ5-Redna-06-2009-05-25.sp188">

               <speaker>LOJZE POSEDEL:</speaker>

               <p>Hvala lepa, gospod predsednik. V imenu vseh podpisnikov te zahteve za parlamentarno
               preiskavo lahko rečem, da po vseh teh silnih razpravah lahko izrazim zadovoljstvo, da
               smo se odločili za to zahtevo. Niti eden od razpravljavcev ni nasprotoval tej pobudi,
               tej zahtevi. Vsi razpravljavci so pozdravili to odločitev, to pobudo in tudi vsi
               obljubili, da bodo sodelovali, iz vseh političnih strank, vseh poslanskih skupin, in
               da si želijo čim bolj korektnega, dobrega dela. Žal mi je, da ni kolega Tanko ostal v
               dvorani, da bi mu odgovoril na konkretno vprašanje, zakaj se ne zagotovijo krediti za
               podjetja, zakaj pa se odobravajo reprogrami. Odgovoril bi mu zelo preprosto, da je
               naslovnik napačen. Vse ukrepe, ki jih pripravlja Vlada, je za njih odgovorna Vlada.
               Mi smo poslanci, in je prav, da pri svojem delu tudi ravnamo tako, kot smo
               prepričani, da je prav. Verjetno v preteklem mandatnem obdobju ni bilo tako, ker so
               Vlada in poslanci vladajoče koalicije funkcionirali kot eno, sedaj je drugače. Jaz
               sem prepričan, da se bo to pokazalo tudi pri našem nadaljnjem delu.</p>
               <p>Rad bi v imenu predlagateljev tudi zavrnil očitke, da namenoma niso bili vključeni
               poslanka in poslanci Slovenske demokratske stranke. Temu ni tako. Ni mi nikoli težko
               priznati napake in danes priznam, da mi je žal, da nisem ponudil tudi vam v podpis,
               bilo bi še lepše, če bi bilo več podpisnikov in tudi z vaše stranke. Ampak napake za
               nazaj se ne da popraviti, zato sem bolj prepričan, da boste res kvalitetno
               sodelovali. To ni naša preiskovalka, to je, tako kot je rekel gospod Černač, s
               katerim se marsikaj in marsikdaj ne strinjam, v tem delu pa se zelo strinjam, da je
               to naša skupna parlamentarna preiskovalna komisija, v kateri bodo predstavniki vseh
               poslanskih skupin in da bodo imena tako tistih, ki bodo vključeni v preiskavo in
               verjetno potem tudi v zaključkih, ne bodo napisani pod rubriko naši in vaši, da ne
               bomo govorili o naših glavah in vaših glavah, o naših predsednikih in o vaših
               predsednikih, ampak bomo poskušali v tej parlamentarni preiskavi ugotoviti tiste, ki
               so politično odgovorni, ki so kot nosilci javnih funkcij odgovorni, da so se določene
               zadeve zgodile, zagotovo ne od leta 2005 dalje, da so se zadeve dogajale tudi prej,
               da tudi je pri samem oblikovanju zahteve za parlamentarno preiskavo bilo povedano in
               je tudi v zahtevku zapisano, da v primeru, če bo prišlo pri sami preiskavi do
               potrebe, da se bo zadeva razširila ali za nazaj in pa predvsem, da se bodo vključila
               tudi podjetja, ki so povezana. To je celo zelo izrecno zapisano, da gre za
               financiranje in dodeljevanje posojil članom poslovodnih organov navedenih
               gospodarskih družb in z njimi povezanih pravnih in fizičnih oseb, v oklepaju tako
               imenovana "slamnata podjetja", finančni holdingi in podobno.</p>
               <p>Se pravi, da ta preiskava ni zaprta, ni tempirana samo na dva gospodarska subjekta,
               vendar kot šolska primera oziroma najbolj znana primera je prav, da se na ta način
               opravi preiskava.</p>
               <p>O tem, da gre za dimno zaveso koalicije, je škoda izgubljati besede. Delo te
               parlamentarne preiskave, vsaj sam ocenjujem in podpisniki, je strogo ločeno od dela
               Vlade. Odgovornost Vlade, da pripravlja zakone, da jih pošilja v proceduro, je ena
               zgodba, delo parlamentarcev pa je drugo. In pri tem mislim, da ni treba, da se pri
               vsaki zadevi iščejo neke zarote. Da se kolega Černač sprašuje, kdo stoji za vsem tem,
               kdo je pripravil to zadevo, kdo jo vodi. In tudi gospodu Jerovšku lahko odgovorim,
               čeprav ga žal tudi ni tu, kdo le bo predsednik te komisije, kdo je tisti, ki bo na
               vrvici in bo potem ukrepal ter sprejemal takšne poteze, kot jih nekdo v ozadju želi.
               Da bo mirneje spal, mislim, da ne bo velikega navala za vodenje te preiskovalke in
               kot prvi podpisani jo bom verjetno moral voditi sam. Ob tem pa lahko povem, da nisem
               na nobeni vrvici, od nikogar odvisen in da bom, če bom imenovan, to delo opravil
               korektno, ne z delitvijo naši-vaši in predvsem tudi ne za dnevnopolitične namene. V
               predstavitvi in v tekstu preiskave tudi danes ni nihče od nas imenoval in povezoval
               te teme s posamezniki, ki kandidirajo na evropskih volitvah, delal brezplačno reklamo
               iz parlamentarnih klopi, kar je verjetno vsaj čudno, če drugega ne, temveč bomo
               sodelovali na način, ki naj s korektno preiskavo pokaže, na kakšen način je
               funkcioniral naš bančni sistem, na kakšen način so opravljali svoje poslanstvo in
               vlogo nadzorniki, in to predvsem v tistem delu, ki se nanaša na banke v večinski
               državni lasti. Tudi delež teh kreditov je največji v teh bankah, zelo malo je
               kreditov v komercialnih bankah. In v primeru povezave teh kreditnih institucij se
               lahko ta pregled oziroma preiskava razširi tudi na druge. V tem ne vidim nobene
               zadrege, da bi spisek razširili v sami proceduri, v samem postopku parlamentarne
               preiskave. Da to kaže na nemoč koalicije, so razprave, ki nimajo nobene, ampak res
               nobene zveze z osnovno idejo o zagotovitvi in ustanovitvi parlamentarne preiskave. V
               začetni obrazložitvi sem povedal, zakaj sem kot prvopodpisani vodil to akcijo. Kot
               župan se srečujem z mnogimi primeri, z mnogimi stiskami posameznikov, ki v tej krizi
               niso v stanju odplačevati kreditov za stanovanja, za zemljišče, za kmetije in niso
               deležni takšnega odnosa pri bankah, da bi se sploh pogovarjali o reprogramih in da se
               jim prodaja premoženje. Enako je pri direktorjih, tudi vi ste jih naštevali, manjših,
               srednjih podjetij, ki ne dobijo denarja za reprogram. Zvečer na Dnevniku pa novica,
               da se obnovi, reprogramira 130 milijonov za prevzemni kredit. To je osnovni razlog in
               to je pogovor vseh, ki so podpisali to zahtevo, da je treba ugotoviti, ali je pri tem
               prišlo v preteklosti do zlorabe politične moči pri teh dejanjih, ali je šlo pri tem
               tudi za opuščanje določenih funkcij oziroma odgovornosti nadzornikov in tistih, ki
               pripravljajo in so bili odgovorni za pripravo ustrezne zakonodaje. Tako je ta
               ločnica, ki bi naj bila postavljena v bankah med stroko in politiko, bila danes zelo
               velikokrat imenovana, da so očitno ti pritiski zelo močni. Nenazadnje zanimivo, da
               ravno nekateri razpravljavci s strani Slovenske demokratske stranke so praktično do
               podrobnosti navedli postopke, kako se zadeve odvijajo. Nekateri so celo naštevali
               imena, ki so opravljala določene posle. Mislim, da je to v tej fazi popolnoma
               nekorektno in tudi nepošteno do vseh tistih, ki bodo v to preiskavo vključeni. Pa
               vendar je treba pripraviti program tudi tistih, ki bodo zaslišani, tistih, ki bodo
               podali svoja mnenja, svoje odgovore, in se potem pogovarjati o zadevah. Ne pa danes
               praktično s strani nekaterih predstavnikov že napraviti kar zaključke, kaj bo ta
               komisija ugotovila oziroma česa ne bo ugotovila. Kot prvopodpisani verjamem v
               dobronamernost in korektnost vseh tistih, ki smo podpisali to zahtevo. Vesel sem, da
               je ta akt danes tudi na seji dnevnega reda in da bomo to parlamentarno preiskavo
               ustanovili. Želim, da bi vsi, ki bodo v njej sodelovali, korektno opravljali svoje
               delo, da se zadeve raziščejo, ne pa da se bodo zapletale z množico posameznih
               primerov ali s predolgim časovnim obdobjem.</p>
               <p>Upam, da bomo uspešno opravili svoje delo.</p>
            </sp>
            <sp xml:id="SDZ5-Redna-06-2009-05-25.sp189">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ne vem, mogoče je to treba interpretirati kot kakšno znamenje.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? <stage xml:id="SDZ5-Redna-06-2009-05-25.stage23">(Da.)</stage> Prosim za prijavo.</p>
               <p>Besedo ima Bogdan Čepič.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-25.sp190">

               <speaker>BOGDAN ČEPIČ:</speaker>

               <p>Hvala lepa za besedo.</p>
               <p>Moja odločitev, da se podpišem...</p>
            </sp>
            <sp xml:id="SDZ5-Redna-06-2009-05-25.sp191">

               <speaker>PREDSEDNIK DR. PAVEL GANTAR:</speaker>

               <p>Samo da prekinem.</p>
               <p>Vsak ima pet minut za razpravo.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-25.sp192">

               <speaker>BOGDAN ČEPIČ:</speaker>

               <p>Moja odločitev, da se podpišem pod zahtevo za odobritev parlamentarne preiskave je
               predvsem v tem, da spodbudimo razpravo in preiskavo o spornem kreditiranju
               menedžerskih odkupov in zato imamo kar nekaj vzrokov.</p>
               <p>Danes smo slišali neke stvari, zato bi se jaz res osredotočil samo na ti dve
               preiskavi, ki sta bili v tem dokumentu omenjeni, ker vidim, da ima opozicija dovolj
               dobre podatke o vseh ostalih menedžerskih odkupih, o nepravilnostih, imajo podatke
               kje, kdo in na kakšen način se s kom sestaja, ve, kaj dela, na osnovi ene slike v
               dnevnem tisku znajo celo presoditi, kaj je kdo komu rekel, na kakšen način, kaj mu je
               zagrozil. V kratkem lahko samo še pričakujemo kakšne prijave, ovadbe, kako bo to
               izgledalo.</p>
               <p>Sama razprava in obtoževanje o spornih menedžerskih odkupih se je začela v prejšnjem
               mandatu, v veliki meri spodbujeno tudi s pripravami in samimi predvolilnimi in
               volilnimi opravili za parlamentarne volitve v letu 2008. Razprava se je začela že v
               letu 2007 in še bolj intenzivno v samem volilnem letu. Vse razprave, ki so se vrtele
               okrog te teme, pa niso prišle do konca. Vidimo, da je še kar nekaj materiala ostalo
               in občutek je, da je nekaterim kar odgovarjalo, da so lahko obtoževali, kdo je kriv
               za takšno stanje in podeljevanje kreditov s strani bank. Pozabijo pa nekateri
               povedati, kdo je vodil nadzorne svete v dveh največjih slovenskih bankah, tako v Novi
               Kreditni banki Maribor kot v Novi Ljubljanski banki, kjer sta na čelu teh nadzornih
               svetov sedala gospod Blejc in gospod Marinšek, vidna člana Socialne demokratske
               stranke. Zagotovo imata dosti podatkov, dosti vesta, komu in na kakšen način so bili
               ti tako imenovani tajkunski krediti tudi podeljeni. Sedaj, ko gospodarsko-finančna in
               socialna kriza izbija v vsej svoji velikosti, je tema o tajkunih in tajkunskih
               kreditih izjemno dobrodošla. Očita se, kot da sedanja Vlada in vladajoča koalicija ne
               želi tega problema razrešiti, saj naj bi imela tesne gospodarske in politične
               povezave s tajkuni. Ob tem pa se pozablja, kdaj so se tako imenovani tajkuni in
               tajkunski prevzemi dejansko izvedli in kdo je takrat sedel v nadzornih odborih bank
               in sedi še tudi danes. Dopuščam možnost, da nadzorni sveti niso v popolnosti
               informirani in da so ob sprejemu letnih planov in letnih poslovnih poročil takšno
               dejavnost bank tudi podprli. To pa je problem članov nadzornih svetov, saj sem
               prepričan, da so takrat, ko so delili dobiček na osnovi dobrega poslovnega rezultata,
               ki je tudi na osnovi takšnih tajkunskih kreditov, veselo delili dobiček tako zase kot
               za upravo, verjetno so bili na koncu vsi zadovoljni.</p>
               <p>Danes očitati, da bomo tajkunske kredite z državnojamstveno shemo reprogramirali, je
               nesmisel. Preprosto zaradi tega, ker pozabljamo, da je vrednost te jamstvene sheme
               milijarda 200 milijonov evrov, da je v zakonu točno določena namembnost teh sredstev
               in tudi višina sredstev, ki se lahko za karkoli uporablja, ve se, da je za
               reprogramiranje kreditov na voljo 20%, torej 240 milijonov, vsi pa vemo, in vsaj
               nekateri podatki kažejo na to, da so tajkunski krediti, ki so jih dajale banke, tako
               imenovani tajkunski krediti, presegajo 10-kratnik te jamstvene sheme. Tako ni
               bojazni, da bi lahko s to jamstveno shemo tudi ta del, ampak to je razprava, ki bomo,
               jutri, ko bomo obravnavali zakon o jamstveni shemi. Mislim tudi, da je sedaj pravi
               čas, da se na osnovi politične parlamentarne preiskave ugotovi morebitna politična in
               kasneje tudi kazenska odgovornost posameznih nosilcev javnih funkcij za morebitno
               njihovo vpletenost, ne glede na to, iz katerega političnega ali drugega pola interesa
               prihaja. Jaz nisem povezan z nikomer, lahko mirno glede tega rečem, nimam nobenih
               kreditov, in bom zelo vesel, če bomo ugotovili, kdo je odobraval, kdo je tisti, ki je
               te stvari počel. Izjemno pomembna bo pa ugotovitev, kdo so tisti menedžerji in
               povezani člani uprav.</p>
               <p>Nujno bo treba spremeniti tudi zakonodajo, da na osnovi temeljne analize in
               parlamentarne preiskave pripravimo takšne pravne rešitve, ki bodo v bodoče takšno
               kreditiranje preprečile in poskušale za nazaj popraviti nepravilnosti, če se bo le
               dalo.</p>
               <p>Preiskava naj odgovori tudi na vprašanje, kaj je tajkunski kredit. Danes govorimo vsi
               o tem, ne vemo pa, kaj je to. Toliko bolj je treba to razčistiti, saj nam pojem
               tajkunski krediti tudi na drugih področjih onemogoča razumno razpravo, kako pomagati
               gospodarstvu v teh težkih kriznih časih. Hvala lepa.</p>
            </sp>
            <sp xml:id="SDZ5-Redna-06-2009-05-25.sp193">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak. Prosim.</p>
            </sp>
            <sp xml:id="SDZ5-Redna-06-2009-05-25.sp194">

               <speaker>DR. VINKO GORENAK:</speaker>

               <p>Hvala lepa. Tudi mene bi izjemno veselilo, če bi lahko bili rezultati preiskave taki,
               da bi kaj za nazaj veljalo, recimo, če bi lahko kdo kak milijon evrov vrnil. Sicer
               imam pa občutek, da nam tudi vreme dopoveduje, kaj počnemo. Ustanavljamo torej neko
               komisijo, ki jo vsi podpiramo, nihče nima težav s podpiranjem te komisije; naš
               uvodničar mag. Vizjak je to tudi povedal. Ponavljam pa tisto, kar sem na nek način že
               rekel, resnica je popolnoma drugje. Resnica je tam, da bomo lahko rezultate dela te
               komisije obešali na veliki zvon, jih premetavali z leve na desno, iz člankov v
               televizijske prispevke in tako dalje. Rezultata ne bo, tako kot ga pri mnogih
               komisijah do zdaj ni bilo, pa kljub temu, da bomo mi intenzivno sodelovali, saj ga ne
               more biti. Ne more ga biti pa zato, da ne bom uporabil grdega izraza, če sami sebe
               preiskujete, potem je pač logično, da ne boste ničesar našli. Bistvo je torej čisto
               nekje drugje. Bistvo je tam, da bomo lahko v času, ko bodo televizijska poročila,
               radijska poročila, časopisni članki na prvih straneh, polni zasliševanj, ne vem,
               Igorja Bavčarja, Boška Šrota in tako dalje, kar bo za novinarje velika atrakcija, v
               tistem času počeli nekaj drugega. Tisto, kar je nekaj drugega, pa smo že kar veliko
               slišali, sprejemali zakone, sprejemali predpise, s katerimi bomo, boste, ne z našim
               glasom, iz dneva v dan stregli posameznim lobijem, ki jim želite ustreči. Tak je vaš
               načrt in jaz v to popolnoma verjamem, da bo temu tako. Ne nazadnje sta za to tudi dva
               dokaza, razprava enega današnjih poslancev, konkretno gospoda Sajovica, in pa seveda
               tisto, kar je v naslednjih dneh predvideno - vpijemo proti tajkunskim
               reprogramiranjem kreditov, hkrati vlagamo amandmaje, ki to omogočajo. Se pravi, ne
               počnemo nič drugega, kot prodajamo meglo, in to ni dobro. Hvala lepa.</p>
            </sp>
            <sp xml:id="SDZ5-Redna-06-2009-05-25.sp195">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak. Prosim.</p>
            </sp>
            <sp xml:id="SDZ5-Redna-06-2009-05-25.sp196">

               <speaker>MAG. ANDREJ VIZJAK:</speaker>

               <p>Hvala lepa predsednik. Tudi sam nisem povsem prepričan, da predlagatelji oziroma
               prvopodpisani predlagatelj nosi s to pobudo oziroma s to zahtevo tako plemenit namen,
               kot govori. V to me preprečuje kar nekaj okoliščin, povezanih s to zahtevo. Danes je
               priznal, da je bila napaka, da ni k sodelovanju oziroma podpisanim povabil tud
               poslance največje opozicijske stranke. To ni bila napaka. To je bilo namerno in to je
               tudi sam povedal. Sam je povedal, ko je vložil zahtevo, kako naj med podpisniki gleda
               tudi moje ime, če sem pa potencialni preiskovanec v tej komisiji. Jaz nimam s tem
               nobenih težav. Ampak to priča o dvoličnosti. Na eni strani priznavanje napake, po
               drugi strani pa vsi vemo, zavestno, da so predlagatelji želeli pohiteti in prehiteti
               opozicijo. Še kako je opoziciji v interesu, da se tem stvarem pride do dna. Zato ne
               verjamem v te plemenite namene. Po moji oceni je to hitenje s pobudo tudi namerno, da
               se bo krojil tok preiskave stran od nosilcev javnih pooblastil, ne pa k njim.
               Diskreditiralo se bo posameznike, še posebej tiste, ki so z drugega političnega
               tabora, in morebiti sprejemalo kakšne odločitve, s katerimi se bodo pokrivale
               odločitve oziroma napake iz preteklosti. To ni naključje, da so ta preiskovalna
               komisija ustanovljena. In ni naključje, da je ustanovljena prav s temi primeri. Ker
               to so eklatantni primeri, ki jih je treba nekako formalno tudi politično pokriti, ker
               nadzornih inštitucij, namesto da bi jih priganjali k delu, pravzaprav ni pri tem.
               Nasprotno. Ko se politika umeša, jaz tudi z vso odgovornostjo lahko trdim, da mene
               kot člana prejšnje Vlade nihče nikoli ni ne seznanil, kaj šele vprašal, da bi bil
               kakorkoli povezan z odločitvijo predsednika uprave NLB-ja, ko je dal kredit Infondu.
               Še več. Predsednik uprave Nove Ljubljanske banke niti vprašal ni za to nadzornega
               sveta, ker je pač imel takšna pooblastila, da je do določene bilančne vsote lahko sam
               odločal oziroma odločal na podlagi stališča kreditnega odbora in podobno. To se je
               zgodilo konkretno tudi v primeru reprograma kredita Infond holdingu. Tudi takrat
               nadzorni svet ni bil niti povprašan za mnenje, kaj šele, da bi pri tem mnenju
               sodeloval. In so na podlagi stališča kreditnega odbora vsi člani uprave potrdili ta
               reprogram.</p>
               <p>Želim povedati, da je veliko vprašanje, ali je interes in namen takšen, kot je
               zapisan oziroma prej se mi ponujajo čisto moje politične, osebne ocene, da temu ni
               tako. Bom pa zelo pozitivno presenečen, spoštovani predlagatelji, da bomo šli skupaj
               v to odprto fronto, ko se bo delo te komisije začelo.</p>
               <p>Še en pomislek, težko si predstavljam tako učinkovito aktivno delo poslanca, sam se
               je že oklical za predsednika na pol ali na tri četrt, ki je še hkrati župan. To je
               ker precej pomembnih funkcij v eni osebi. In če človek hoče to dobro delati, ima,
               kako bi rekel, kar malo težav sam s seboj - zaradi časa. 24 ur imamo vsi. Fizične
               omejitve pri posamezniku so vsem dane. Kakorkoli, bodimo pozitivno nastrojeni na
               začetku. Upam, da ne boste imeli kakšnih težav z vključevanjem tudi predstavnikov
               opozicije v te stvari, takšnih, recimo, ki morebiti tudi kaj poznajo v drugih
               primerih. Mimogrede, primer Državne založbe Slovenije je zelo zanimiv, kako so v
               preteklosti posameznikom in povezanim osebam prodajali delnice. Gospod Lenič delnice
               Soda, na primer, da so posamezniki, ki so sedaj prevzeli Terme Čatež na primer,
               lastniki Term Čatež. 80% naložb pred razvpitim Mercatorjem je bilo prodanih direktno
               ...<stage xml:id="SDZ5-Redna-06-2009-05-25.stage24">/Opozorilni znak za konec razprave./</stage> brez javnega razpisa ali poziva ali
               kakorkoli, na lepe oči.</p>
               <p>Tej preiskovalki želim dobro delo. Začelo pa se je slabo z izključevanjem največje
               opozicijske stranke ...<stage xml:id="SDZ5-Redna-06-2009-05-25.stage25">/Izključen mikrofon./</stage></p>
            </sp>
            <sp xml:id="SDZ5-Redna-06-2009-05-25.sp197">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Rudolf Petan.</p>
            </sp>
            <sp xml:id="SDZ5-Redna-06-2009-05-25.sp198">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Ko sem poslušal bodočega
               samooklicanega predsednika te komisije, kako pošteno bo delala ta komisija, sem dobil
               kar vlažne oči. To redko doživiš, ampak dobro. Slišali smo danes, kako bi bilo dobro,
               da bi sprejeli zakonodajo in take učinkovite ukrepe, da bi lahko ukrepali tudi za
               nazaj. Spoštovani kolegi! Tisti, ki mislite, da boste lahko sprejeli zakonodajo, ki
               bo veljala za nazaj, potem ne poznate pravnega reda, zato ne nakladajte. Če bi bilo
               pa tako, potem bi pa verjetno prišlo tudi do tega, da bi na kakšnem kopališču v
               Sloveniji morali vračati denar ali kaj podobnega. Zato je to brezpredmetno. Ampak če
               dodobra pogledamo spisek podpisnikov, se vidi, da je bilo to narejeno na hitro.
               Nekomu se je mudilo. To, da je samo dobra tretjina poslancev največje poslanske
               skupine v parlamentu podpisana, to že nekaj pove. Ihta je bila res velika. Nekomu se
               je res mudilo. In očitno takšna preiskovalna komisija natanko nekomu tudi ustreza. Ne
               gre toliko za preiskavo, ampak za nekaj drugega, kar bo zadaj, kar smo lahko tudi
               slišali. To bo nekje v tistem stilu: psi lajajo, karavana pa mora iti svojo pot. In
               ta karavana dviguje prah, tako da se tisto, kar je okrog karavane, ne vidi, ker se ne
               sme videti, in očitno to nekomu ustreza. Natanko tako bo, da bodo mediji o tej
               komisiji poročali na prvi strani in bo zelo zanimivo, če ne bo drugega, kako je
               predsednik te komisije dvignil prst ali je najprej upognil drugi členek ali prvi
               členek nekega prsta. Pri tem pa bo bolj pomembno to, da bo šel mimo zakon o policiji,
               s katero uvajamo tako imenovano policijsko državo, o kateri ste tudi vi že veliko
               govorili v prejšnjem mandatu, pa se seveda to ni dogajalo; da bo šla mimo zakonodaja,
               ki bo eksplicitno omogočala tako imenovane tajkunske kredite, katerega amandma ste vi
               vložili, ampak seveda bo to zakrito, bo pa na prvih poročilih, udarnih poročilih,
               kako predsednik vodi to, kako miga s prstom in podobno, ker drugega ne bo. In ta
               karavana bo prinesla ali odnesla, ali zakrila tudi vinjete, ki bo Slovencem dvakrat
               podražila celo zadevo, tujcem pa seveda olajšala, ker očitno Vlada skrbi za to, da
               bodo tujci imeli ugodne pogoje. Da imamo najdražji bencin, tudi to bo ta karavana
               prikrila, ne pa komisija, ki bo imenovana. Bo pa ta komisija tudi zelo dobro sredstvo
               za to, da bo diskreditirala, kompromitirala politične nasprotnike, kot smo imeli v
               prejšnjem mandatu tako imenovano Cviklovo komisijo, ki je skrbela za diskreditacijo.
               Ta je bila res uspešna. Poleg tega se bo verjetno tudi zakrilo, da se v Zvezdi, v
               nekem lokalu v Ljubljani, prodaja Mercator in pa, zanimivo, podpisniki te komisije so
               ravno tisti, ki jim očitate in govorite, da bi se naj v prejšnjem mandatu pri
               predsedniku Vlade dogovorili o prodaji. Sedaj pa se sliši, da se Mercator prodaja v
               gostilnah. Ali je mogoče boljše prodajati Mercator po gostilnah ali pa pri
               predsedniku Vlade, če je res eno in drugo? Oboje je pa približno na enakem nivoju
               resnice. Zato govorim to - ker, če vi lahko govorite, kje se prodaja, potem tudi mi
               lahko ugibamo, da se sedaj Mercator prodaja v gostilni. Kaj je boljše, je seveda
               drugo vprašanje. Karavana gre tudi v smeri in zakriva, da je vsak dan 200 do 300
               brezposelnih več, pa ni nobene garancije države, da bi ti ljudje, ki bodo na cesti,
               še kdaj dobili službo, za tajkunske kredite pa vi vlagate amandmaje za državno
               poroštvo. Karavana gre tudi v smislu višjih odvetniških tarif. Ta karavana gre tudi v
               smeri, da se pripravlja podlaga za izbrisane za nekaj milijard evrov. Pri tem pa je
               treba povedati, da ta karavana bo verjetno tudi zakrila, da ni 5 milijonov evrov za
               starostne pokojnine kmetov. In teh je samo 2000. In seveda karavana bo tudi zakrila,
               da se dela na tem, da bi starši, ki imajo dijake, da bi plačevali polovico prehrane.
               To bo seveda ta komisija prikrivala, ker bo to udarna vest. Jaz do te komisije nimam
               nobenih odporov. Jaz jo podpiram. Bi verjetno tudi podpisal, če bi me kdo vprašal.
               Bom pa zelo vesel, če bom o tem, kar sem danes povedal, videl, da sem se zmotil, da
               sem videl strahove, da sem videl kaj drugega, tisto, kar ne bi bilo treba
               ...<stage xml:id="SDZ5-Redna-06-2009-05-25.stage26">/Opozorilni znak za konec razprave./</stage>... In bi z veseljem priznal in da sem se
               zmotil. Da bo ta komisija res delala tako, kot je govoril bodoči predsednik, ko so se
               meni oči navlažile. In z jasnimi očmi bom priznal, da sem... ...<stage xml:id="SDZ5-Redna-06-2009-05-25.stage27">/Izklop
               mikrofona./</stage>...</p>
            </sp>
            <sp xml:id="SDZ5-Redna-06-2009-05-25.sp199">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>S tem zaključujem razpravo.</p>
               <p>Na podlagi drugega odstavka 4. člena Poslovnika Državnega zbora o parlamentarni
               preiskavo Državni zbor o odreditvi parlamentarne preiskave ne glasuje. Zato
               ugotavljam, da je Državni zbor odredil parlamentarno preiskavo za ugotavljanje
               politične odgovornosti nosilcev javnih funkcij zaradi suma, da so bili vpleteni v
               financiranje spornih menedžerskih prevzemov gospodarskih družb Istrabenz, holdinška
               družba, d.d. in Pivovarna Laško d.d. s strani bank oziroma kreditnih institucij v
               pretežni državni lasti <stage xml:id="SDZ5-Redna-06-2009-05-25.stage28">(kreditne institucije znotraj NLB Skupine in NKBM d.d.)</stage>, in
               sicer tako, da naj bi zlorabili svoj politični vpliv za dodeljevanje posojil članov
               poslovodnih organov navedenih gospodarskih družb in z njim povezanih pravnih in
               fizičnih oseb <stage xml:id="SDZ5-Redna-06-2009-05-25.stage29">(tako imenovanih "slamnatih" podjetij, finančnih holdingov ipd.)</stage> za
               odkup večinskega ali pretežnega deleža gospodarske družbe, ki so jo vodili oziroma jo
               vodijo, in ugotavljanje politične odgovornosti nosilcev javnih funkcij zaradi
               domnevno pomanjkljive oziroma neustrezne zakonodaje s področja prevzemov, ki je
               dopuščala omenjene sporne menedžerske prevzeme. Namen parlamentarne preiskave je
               pojasniti in razjasniti vsa dejstva in okoliščine ter ocenitev dejanskega stanja
               financiranja spornih menedžerskih prevzemov gospodarskih družb Istrabenz, holdinška
               družba d.d. in Pivovarna Laško d.d. s strani bank oziroma kreditnih institucij v
               pretežni državni lasti, ugotoviti, zakaj predstavniki Vlade oziroma Republike
               Slovenije kot lastnika v nadzornih organih teh bank oziroma kreditnih institucijah,
               ki so ali še vedno delujejo v nadzornih organih, dopuščajo oziroma so dopustili
               posojilno aktivnost za financiranje omenjenih spornih menedžerskih prevzemov in
               ugotoviti, ali so bili v odobravanje in dodeljevanje teh posojil vpleteni posamezni
               nosilci javnih funkcij oziroma so za odobravanje in dodeljevanje posojil zlorabili
               svoj politični vpliv, ugotoviti politično odgovornost posameznih nosilcev javnih
               funkcij zaradi suma, da so bili vpleteni v financiranje spornih menedžerskih
               prevzemov s strani bank oziroma kreditnih institucij v pretežni državni lasti,
               ugotoviti, čigavi in kakšni interesi so pripeljali do tega, da so bili sprejeti
               domnevno pomanjkljivi oziroma neustrezni pravni podpisi, na podlagi katerih so bili
               izpeljani omenjeni sporni menedžerski prevzemi oziroma da niso bili sprejeti ustrezni
               pravni predpisi, s katerimi bi preprečili omenjene sporne menedžerske prevzeme,
               ugotoviti, kdo od posameznih nosilcev javnih funkcij je bil politično odgovoren za
               domnevno pomanjkljivo oziroma neustrezno zakonodajo s področja prevzemov.</p>
               <p>Obseg parlamentarne preiskave je: preiskava naj zajame financiranje spornih
               menedžerskih prevzemov gospodarskih družb Istrabenz, holdinška družba d.d. in
               Pivovarna Laško d.d. s strani bank oziroma kreditnih inštitucij v pretežni državni
               lasti <stage xml:id="SDZ5-Redna-06-2009-05-25.stage30">(kreditne inštitucije znotraj NLB Skupine in NKBM, d.d.)</stage>, pri čemer naj
               preiskava zajame tudi tako imenovane posojilne linije teh bank oziroma kreditnih
               inštitucij drugim poslovnim bankam, ki so menedžerjem in z njimi povezanimi osebami
               pomagale pri prevzemnih aktivnostih omenjenih gospodarskih družb.</p>
               <p>Preiskava naj se osredotoči na časovno obdobje od 30. 8. 2005 dalje oziroma od
               prodaje kapitalskih deležev Kapitalske družbe, d.d., in Slovenske odškodninske
               družbe, d.d., v družbi Mercator, d.d., do vložitve zahteve v parlamentarno proceduro,
               saj so bili omenjeni lastniški deleži oziroma njihovi deli z zastavo za posojila
               uporabljeni za menedžerske prevzeme gospodarskih družb Istrabenz, holdinška družba,
               d.d. in Pivovarna Laško, d.d., hkrati pa je nepregledni, za državno premoženje
               škodljiv, način umika države iz lastniške sestave Mercatorja, d.d., pomenil zeleno
               luč za pospešeno lastniško konsolidacijo z menedžerskimi prevzemi.</p>
               <p>Parlamentarna komisija je s tem odrejena. Mandatno volilno komisijo Državnega zbora s
               tem v zvezi prosim, da pripravi predlog sklepa o sestavi in imenovanju preiskovalne
               komisije v skladu z vsebino odrejene parlamentarne preiskave in ga posreduje v
               določitev Državnemu zboru za naslednjo sejo.</p>
               <p>S tem zaključujem to točko dnevnega reda.</p>
               <p>Prekinjam tudi 6. sejo Državnega zbora, ki jo bomo nadaljevali jutri ob 9.00 uri.
               Hvala lepa, lep pozdrav. <stage xml:id="SDZ5-Redna-06-2009-05-25.stage31">(SEJA JE BILA PREKINJENA 25. MAJA 2009 OB 19.29.)</stage>
               </p>
            </sp>
         </div>
      </body>
   </text>
</TEI>