<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">8A39FE5CA69B179BC1257832004838EF</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=8A39FE5CA69B179BC1257832004838EF</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <head>DRŽAVNI ZBOR REPUBLIKE SLOVENIJE</head>
               <head type="session">23. seja</head>
               <docDate>(19., 20., 21., 22., 25., 26., 28. in  29. julij ter 13., 14., 15. in 27. september 1994)</docDate>
               <castList>
                  <castItem>Sejo so vodili: mag. Herman Rigelnik, predsednik Državnega
                     zbora, dr. Lev Kreft, Miroslav Mozetič in Vladimir Topler, podpredsedniki
                     zbora</castItem>
               </castList>
               <stage>Seja se je pričela ob 10.10 uri</stage>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Spoštovane kolegice poslanke in kolegi poslanci, gospe in gospodje! Pričenjam 23. sejo Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednji poslanci: Ciril Pucko, Peter Tancig, Vladimir Topler, Zoran Thaler.</p>
                  <p>Ugotovimo prisotnost v dvorani! Ugotavljam, da je navzočih 66 poslank in poslancev. Tako je zbor sklepčen in lahko odloča.</p>
                  <p>Na to sejo sem vabil tudi predstavnike Državnega sveta Republike Slovenije in Vlade Republike Slovenije in jih lepo pozdravljam. Preden začnemo sejo, samo še informacija, sejo mi bo danes pomagal voditi gospod Plevel, pomočnik sekretarke Državnega zbora, ki je žal bolna. Brez žensk gre pač težko, upam pa, da bova kljub temu zmogla obvladovanje te tehnologije in tudi poslovnika. Če bo pa kaj narobe, bova poskušala seveda napako popraviti in korektno izpeljati.</p>
                  <p>Prehajamo na <title>SPREJEM ZAPISNIKA 20. SEJE DRŽAVNEGA ZBORA REPUBLIKE SLOVENIJE TER 10. IN 11. IZREDNE SEJE DRŽAVNEGA ZBORA REPUBLIKE SLOVENIJE</title>.</p>
                  <p>Zapisnik ste prejeli. Ali kdo zahteva spremembo ali dopolnitev oziroma ima kakšno drugo pripombo k zapisnikom? Ker na zapisnik 20. seje Državnega zbora Republike Slovenije ni pripomb, prehajamo na odločanje o sprejemu zapisnika. Ugotovimo sklepčnost! (61 prisotnih.)</p>
                  <p>Kdo je za? (56 poslancev.) Je kdo proti? (Nihče.)</p>
                  <p>Ugotavljam, da je zapisnik 20. seje Državnega zbora sprejet.</p>
                  <p>Ker na zapisnik 10. izredne seje Državnega zbora Republike Slovenije ni pripomb, prehajamo na odločanje o sprejemu zapisnika. Ugotovimo sklepčnost! (68 prisotnih.)</p>
                  <p>Kdo je za? (59 poslancev.) Je kdo proti? (Nihče.)</p>
                  <p>Ugotavljam, da je zapisnik 10. izredne seje Državnega zbora sprejet.</p>
                  <p>Ker na zapisnik 11. izredne seje Državnega zbora Republike Slovenije ni pripomb, prehajamo na odločanje o sprejemu zapisnika. Ugotovimo sklepčnost! (71 prisotnih.)</p>
                  <p>Kdo je za? (54 poslancev.) Je kdo proti? (1 poslanec.)</p>
                  <p>Ugotavljam, da je zapisnik 11. izredne seje Državnega zbora sprejet.</p>
                  <p>Predlog dnevnega reda 23. seje Državnega zbora je bil pripravljen na podlagi posvetovanja v kolegiju predsednika Državnega zbora in ste ga prejeli s sklicem seje od dne 12.07. 1994. Odločali bomo po vrstnem redu predlogov in po postopku, ki je določen s 64. členom poslovnika.</p>
                  <p>Prehajamo na določitev dnevnega reda. Najprej umiki. Komisija za spremljanje in nadzor lastninskega preoblikovanja družbene lastnine na podlagi 3. odstavka 64. člena poslovnika predlaga, da se z dnevnega reda te seje umakneta 21. in 22. točka, to sta predlog zakona o lastninskem preoblikovanju igralnic - druga obravnava in predlog zakona o lastninskem preoblikovanju Loterije Slovenije - druga obravnava. O predlogu kolegij predsednika Državnega zbora ni razpravljal. Želi poročevalec komisije besedo? Prosim, gospod Rejc. Gospod Rejc, predlagam, da malo počakamo, da bomo uredili tehniko.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani predsednik, gospe in gospodje! Lepo vas pozdravljam na začetku 23. seje Državnega zbora. Komisija za spremljanje in nadzor lastninskega preoblikovanja družbene lastnine je na 38. seji 11.7.1994 obravnavala tudi predlog dnevnega reda oziroma predlog zakonov za lastninjenje loterije in iger na srečo. Ugotovili smo, da niso dani pogoji, da bi to temo obravnavali, ker je bil tudi zadnjič sprejet sklep, da se pred tem obravnava tudi obvezna razlaga 4. člena veljavnega zakona o igrah na srečo, da se sprejme osnovni zakon o igrah na srečo, ki vpliva na loterijo in tudi na podjetja, ki se ukvarjajo z igrami na srečo in zato predlagamo, da se z dnevnega reda današnje seje oziroma 23. seje Državnega zbora umakneta oba zakona. Upam, da boste to potrdili. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod Rejc. Želi besedo predstavnik sekretariata? (Ne.) Želi besedo predstavnik Vlade? (Ne.) Želijo besedo predstavniki poslanskih skupin? (Ne.)</p>
                  <p>Prehajamo na glasovanje. Na glasovanje dajem predlog za umik predloga zakona o lastninskem preoblikovanju igralnic - druga obravnava z dnevnega reda te seje. Ugotovimo sklepčnost! (70 prisotnih.)</p>
                  <p>Kdo je za? (49 poslancev.) Je kdo proti? (2 poslanca.)</p>
                  <p>Ugotavljam, da je predlog za umik te točke z dnevnega reda sprejet.</p>
                  <p>Na glasovanje dajem predlog za umik predloga zakona o lastninskem preoblikovanju Loterije Slovenije - druga obravnava - z dnevnega reda te seje. Ugotovimo sklepčnost! (74 prisotnih.)</p>
                  <p>Kdo je za? (69 poslancev.) Je kdo proti? (2 poslanca.)</p>
                  <p>Ugotavljam, da je predlog za umik te točke z dnevnega reda sprejet.</p>
                  <p>Vlada Republike Slovenije predlaga Državnemu zboru, da se z dnevnega reda umakne 27. točka, to je strategija učinkovite rabe in oskrbe Slovenije z energijo. O predlogu kolegij predsednika Državnega zbora ni razpravljal. Želi besedo predstavnik Vlade? (Ne.) Želi besedo poročevalec matičnega delovnega telesa? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog Vlade za umik strategije učinkovite rabe in oskrbe Slovenije z energijo z dnevnega reda te seje. Ugotovimo sklepčnost! (76 prisotnih.)</p>
                  <p>Kdo je za? (53 poslancev.) Je kdo proti? (5 poslancev.)</p>
                  <p>Ugotavljam, da je predlog za umik te točke z dnevnega reda sprejet.</p>
                  <p>Vlada Republike Slovenije predlaga Državnemu zboru, da se z dnevnega reda umakne 29. točka, to je predlog zakona o obrambi in se uvrsti na dnevni red naslednje seje Državnega zbora. O predlogu kolegij predsednika Državnega zbora ni razpravljal. Želi besedo predstavnik Vlade? (Ne želi.) Želi poročevalec matičnega delovnega telesa besedo? Prosim, gospod Kopše ima besedo.</p>
               </sp>
               <sp>
                  <speaker>JOŽEF KOPŠE:</speaker>
                  <p>Kolegice in kolegi! Vlada je akceptirala predloge odbora in to je dobro. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Kopše. Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog Vlade za umik predloga zakona o obrambi z dnevnega reda te seje. Ugotovimo sklepčnost! (73 prisotnih.)</p>
                  <p>Kdo je za? (59 poslancev.) Je kdo proti? (10 poslancev.)</p>
                  <p>Ugotavljam, da je predlog za umik te točke z dnevnega reda sprejet.</p>
                  <p>Dodatnih predlogov za umik posameznih točk z dnevnega reda nismo prejeli. Prosim, gospod Poljšak in potem gospa Metka Karner-Lukač.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Hvala lepa za besedo. Pod točko 11. je predlagana obravnava predloga zakona o spremembah in dopolnitvah zakona o lastninskem preoblikovanju podjetij - hitri postopek, torej pod EPA 638, tukaj piše hitri postopek. Sem eden od  vlagateljev, ki smo vložili spremembo. Ne predlagamo, ampak menimo, glede na to, da smo vložili pobudo volivcev za vložitev zahteve za razpis prehodnega zakonodajnega referenduma, pobudo, ki je opremljena z zahtevo za razpis tega referenduma in z ustreznimi podpisi podpore volivcev. Menimo, da se ta zakon, ker je odprta pot, da gre na referendum in če zberemo 40 tisoč podpisov, potem se o tej zadevi mora izvesti referendum. Če mi to obravnavamo in v primeru, da pade, potem nastane v tem kolizija.</p>
                  <p>S tem, ko je dana pobuda, da gre temu prednost oziroma prosim Sekretariat za pravne zadeve, da da tolmačenje. Mislim, da je normalno, da se ta točka umakne z dnevnega reda. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Poljšak. Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.)</p>
                  <p>Na glasovanjem dajem predlog za umik 11. točke dnevnega reda. Prosim, gospod Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Sprašujem Državni zbor oziroma vodstvo oziroma zakonodajno službo. Ali je potrebno o tem glasovati ali gre avtomatično z dnevnega reda? Vprašanje sem postavil in prosim, če pravna služba to odgovori, ker je treba odgovoriti.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Gospod Poljšak, na dnevni red je bila ta točka uvrščena in mi moramo o tem glasovati, da jo damo z dnevnega reda.</p>
                  <p>Naj ponovim, na glasovanje dajem predlog za umik 11. točke dnevnega reda, in sicer predlagatelja gospoda Poljšaka predlog zakona o spremembah in dopolnitvah zakona o lastninskem preoblikovanju podjetij - hitri postopek. Ugotovimo sklepčnost! (73 prisotnih.)</p>
                  <p>Kdo je za? (48 poslancev.) Je kdo proti? (10 poslancev.)</p>
                  <p>Ugotavljam, da je predlog za umik te točke z dnevnega reda sprejet.</p>
                  <p>Besedo dajem gospe Metki Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovani predsednik, poslanke in poslanci! Predlagam, da se umakne z dnevnega reda točka 19, to je predlog zakona o Računskem sodišču - tretja obravnava in točka 20, predlog zakona o Agenciji Republike Slovenije za plačilni promet, nadziranje in informiranje - tretja obravnava.</p>
                  <p>Oba zakona sta izzvala v javnosti veliko polemiko in bojazen. Zakon o Računskem sodišču zato, da je koncipiran tako, da ne bo učinkovitega nadzora nad porabo sredstev davkoplačevalcev. In zakon o Agenciji Republike Slovenije za plačilni promet pa v tem smislu, da izvršna oblast ne more nadzirati sama sebe, posebno, dokler obstaja še družbena lastnina in niso zaključeni in izvedeni revizijski postopki do konca; da se lastninski procesi še odvijajo tako v gospodarski sferi kot da se še niso začeli v gospodarskih javnih službah odvijati. Menimo, da bi bilo v roku do naslednjega zasedanja potrebno pridobiti še mnenje neodvisnih strokovnih institucij in posameznih strokovnjakov. Za mnenje o Računskem sodišču smo že zaprosili tri ugledne neodvisne strokovnjake, ki tudi menijo, da zakon ne bo dajal tistega, kar od njega pričakujemo oziroma kar naj bi dajal. Dejstvo je, da se s sprejemom obeh zakonov ne mudi tako zelo, da bi to moralo biti danes in mislim, da bi bilo tudi v interesu Vlade, torej povečanje njenega renomeja, ker le mislim, da si ne želi v celoti podrediti oba nadzorna organa. Zato predlagam, da si vzamemo čas še en mesec in da to stvar danes umaknemo z dnevnega reda. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospa Metka Karner-Lukač. Gospa Lukač predlaga, da umaknemo z dnevnega reda 19. in 20. točko. Najprej predlagam, da razpravljamo o predlogu za umik 19. točke dnevnega reda. Prosim, gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovani, gospod predsednik, spoštovane</p>
                  <p>poslanke in poslanci! Glede na to, da je ta predlog nov, ker gre za pomembno temo, bi prosil za odmor poslanske skupine, hkrati bi prosil za ta odmor tudi iz razloga, ker vem, da prihaja vrsta predlogov za razširitve dnevnega reda in mi pravzaprav niti ne vemo, kaj vse se bo predlagalo in bi vas prosil, če smem, gospod predsednik, da bi nam pred tem odmorom prebrali, katere razširitve nameravate predlagati.</p>
                  <p>Tretje bi prosil, če se lahko v tem odmoru poskusi popraviti ozvočenje, ker tako pači glas, da bo vse strah govoriti, kar je lahko koristno, ampak ni najboljše.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Peršak. To vašo željo bom izpolnil.</p>
                  <p>Razširitve, ki so predlagane, so naslednje:</p>
                  <p>Vlada Republike Slovenije predlaga, da zbor razširi dnevni red s predlogom zakona o ratifikaciji garancijske pogodbe (Projekt slovenskih avtocest vzhod-zahod) med republiko Slovenijo in Evropsko banko za obnovo in razvoj.</p>
                  <p>S predlogom zakona o ratifikaciji sporazuma med Vlado Republike Slovenije in Vlado Združenih držav Amerike o spodbujanju investicij.</p>
                  <p>S predlogom zakona o zagotavljanju sredstev za odplačilo kreditov za trajna obratna sredstva in kreditov za izvedbo nujnih investicijskih del Slovenskih železarn - hitri postopek.</p>
                  <p>S predlogom zakona o Varnostno obveščevalni dejavnosti - hitri postopek.</p>
                  <p>S predlogom zakona o spremembah in dopolnitvah prostorskih sestavin dolgoročnega in srednjeročnega plana Republike Slovenije.</p>
                  <p>Poslanci: Maks Lavrinc, Jože Lenič in Jožef Školč predlagajo zboru, da dnevni red razširi s predlogom zakona o spremembi zakona o izvrševanju kazenskih sankcij - hitri postopek.</p>
                  <p>Poslanci: Franc Lipoglavšek, Zmago Jelinčič in Branko Janc predlagajo razširitev dnevnega reda z obravnavo predloga zakona o dopolnitvah zakona o Banki Slovenije, po hitrem postopku.</p>
                  <p>Odbor za infrastrukturo in okolje predlaga razširitev dnevnega reda s predlogom zakona o javnih cestah - prva obravnava. Predlog zakona o prevozih v cestnem prometu - druga obravnava.</p>
                  <p>Komisija za spremljanje lastninskega preoblikovanja družbene lastnine predlaga razširitev dnevnega reda s predlogom skupine poslancev za sprejem obvezne razlage 4. člena zakona o igrah na srečo.</p>
                  <p>Poslanska skupina Slovenske ljudske stranke predlaga razširitev dnevnega reda z obravnavo gradiva o odpravljanju posledic neurja dne  29.06.1994 in dodeljevanjem stanovanjskih kreditov in stanovanj nekaterim državnim funkcionarjem pod ugodnimi pogoji.</p>
                  <p>To so predlagane razširitve. Gospod Peršak, zahtevate oziroma predlagate odmor? Koliko? Pol ure. Sejo bomo nadaljevali ob 11. uri.</p>
               </sp>
               <stage>(Seja je bila prekinjena ob 10.30 uri in se je nadaljevala ob 11.00 uri.)</stage>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Spoštovane kolegice, spoštovane kolegi, gospe in gospodje! Nadaljujemo 23. sejo Državnega zbora Republike Slovenije. Ugotovimo sklepčnost! (58 prisotnih.)</p>
                  <p>Ugotavljam, da je Državni zbor sklepčen in lahko odloča. Besedo dajem gospodu Peršaku.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovani poslanke in poslanci! Poslanska skupina je premislila predlog, da se zakon o Agenciji itd. in zakon o Računskem sodišču umakneta z dnevnega reda te seje in obravnavata verjetno v septembru in sklenila, da bo podprla ta predlog. Razloga za to sta predvsem dva. Eden je ta, da je v zakonu nekaj določb, ki so postale izrazito sporne in je po našem mnenju treba ta vprašanja do kraja razčistiti tudi s pomočjo strokovnjakov. Mi smo, najbrž kot še kdo, pridobili nekaj mnenj strokovnjakov s tega področja in v glavnem oporekajo rešitvam v zakonu in zato pač mislimo, da je pametno to urediti in si vzeti čas, ne pa z nekim izsiljenim glasovanjem na vrat na nos. Ne bi rad izrekel nekih političnih kvalifikacij.</p>
                  <p>Drugič, da je vendarle treba konzultirati, bolj kot mogoče doslej, tudi s strani poslancev primerljivo zakonodajo drugih držav. Glede na to, da sem prosil za ta odmor tudi razširitev in da ne bom hodil kasneje gor, bi rad povedal, da v nobenem primeru ne moremo podpreti predloga za razširitev dnevnega reda s točko, ki zadeva zakon o varnostno-obveščevalni dejavnosti, ki naj bi šel celo po hitrem postopku. Mislimo, da je tema preveč delikatna in pomembna, da bi jo lahko sprejeli tako rekoč z enim zamahom. Še zlasti glede na to, da je zakon prišel v Državni zbor 15.7.1994 in da je bil vmes vikend, to se pravi, en sam delovni dan, tako da smo zakon dobili dejansko v roke šele včeraj. Poslanci nismo imeli možnosti konzultirati kogarkoli, kaj o tem zakonu misli. Zakon sicer ni ne vem kako obsežen, je pa tembolj pomemben in bomo glasovali proti uvrstitvi na dnevni red in proti hitremu postopku, če bi bil uvrščen na dnevni red. Predlagam pa, če je to mogoče, da vendarle ravnamo razumno in da se ta predlog umakne, ker bi bilo to najbolj smiselno.</p>
                  <p>Poleg tega smo nekako ugotovili, da je vendarle pametno, verjetno zaradi mnogih razlogov, obravnavati zakon o javnih cestah, ki je v prvi obravnavi in obvezno razlago 4. člena in nekatere druge točke, ki jih predlagajo poslanci. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod Peršak. Predlagam, da združimo razpravo o umiku 19. in 20. točke. Glasujemo pa o vsaki posebej. Želi besedo predstavnik Vlade? Prosim, gospod Kovačič, državni sekretar v Ministrstvu za finance.</p>
               </sp>
               <sp>
                  <speaker>BORIS KOVAČIČ:</speaker>
                  <p>Ne morem se strinjati, da točke 19 ne bi uvrstili na dnevni red. Dovolj strokovno smo pripravljali in dovolj smo se pogovarjali z raznimi strokovnjaki, da smo pripravili zakon, tako kot je bil predlagan za sprejem na u za kreditno-monetarno politiko in finance. Ta zakon je pravzaprav podlaga za nadaljevanje davčne reforme in mislim, da mora povsod davčna reforma, davčna politika in pobiranje davkov soditi pod Vlado in ta zakon to omogoča. Mislim, da v kolikor to ne bo uvrščeno na dnevni red in ne bo sprejeto, potem je tudi davčna reforma vprašljiva oziroma nadaljnji postopki v davčni reformi. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa državnemu sekretarju. Želi besedo predstavnik matičnega delovnega telesa? Gospod Janez Kopač.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Mi smo predlagali uvrstitev in sprejem seveda tako 19. kot 20. točke, torej predloga zakona o Računskem sodišču in o Agenciji za plačilni promet, nadziranje in informiranje. Razprava gospe Lukačeve in gospoda Peršaka po odmoru se je nanašala predvsem na predlog zakona o Računskem sodišču in argument, zakaj ne obravnava tega danes je bil, da bi bilo potrebno pridobiti še dodatna strokovna mnenja. Pri tem je potrebno reči naslednje. Predlog zakona se je pripravljal od avgusta lanskega leta. Do januarja letošnjega leta se je pripravljal predlog zakona v prvi obravnavi. Govorim o predlogu zakona o Računskem sodišču. V tem času so bili s strani Vlade kot predlagatelja, za kar je Državni zbor pač Vlado zadolžil, kontaktirani vsi relevantni strokovnjaki, od tistih, ki so na SDK do raznih profesorjev in podobno. Poleg tega je potrebno reči tudi to, da je potem sedaj, naknadno v tretji obravnavi gospa Lukačeva razposlala pismo trem ljudem, ki se ukvarjajo sicer s komercialno revizijo, gre za profesorja Tulka, za gospoda Pernarja in za gospoda Oderja. Oba sta, slednja, sta iz Slovenskega inštituta za revizijo. Oni so poslali določene pripombe in te pripombe je Odboru za finance tudi upošteval in jih v obliki amandmajev predlagal Državnemu zboru. Tako, da na noben način ne more držati trditev, da je predlog zakona strokovno pomanjkljivo pripravljen ali pa, da niso bili v zadostni meri konzultirani strokovnjaki ali pa celo to, da njihova mnenja niso bila upoštevana. Če je to izraženo kot trditev, nič od tega ne drži. Toliko glede zakona o Računskem sodišču.</p>
                  <p>In to, da je stvar, bom rekel proučena, in da je bila strokovno in korektno pripravljena, dokazuje tudi dejstvo, da na predlog zakona, z izjemo amandmaja Odbora za finance, ni vložen niti en sam amandma. Mislim, da torej na noben način predlog zakona o Računskem sodišču ni in ne more biti sporen.</p>
                  <p>Predlog zakona o Agenciji za plačilni promet, nadziranje in informiranje pa je bil seveda precej politiziran, čeprav mislim, da gre za pretiravanje. Gre predvsem za strokovni problem, gre za predlog zakona, kot je bil napisan v skladu z dogovorom med vodstvom SDK in Ministrstvom za finance že avgusta lani. Ta dogovor sta tudi podpisali obe strani, torej gospa Logarjeva in gospod Gaspari kot minister in zakon temu dogovoru sledi.</p>
                  <p>Nadaljnja reforma, seveda davčna, tako kot je omenil gospod Kovačič, ni mogoča, če ta zakon ni sprejet, govorim pa samo o reformi davčni službe. Kompletna reforma davčnega sistema in davčne politike bi bila zaustavljena. Kompetence davčne službe, ki jih ta predlog zakona povečuje in so nujno potrebne za učinkovitejšo izterjavo davkov, bi seveda ne bile omogočene in mislim, da je to za to državo zelo slabo. Potrebno je vedeti, da Agencija za plačilni promet, nadziranje in informiranje ima štiri vrste področja dela ali pa, v njenem področju dela so štiri tematike. Gre za statistično službo, o čemer sploh nimam nobenega govora, gre za plačilni promet, za davčno nadziranje in za revizijo lastninskega preoblikovanja podjetij. Pri plačilnem prometu smo sedaj v shizofreni situaciji, ko je Banka Slovenije po zakonu odgovorna za plačilni sistem, nima pa nobenega vpliva na plačilni promet. Predlog tega zakona v tretji obravnavi to shizofreno situacijo, ki onemogoča normalno vodenje monetarne politike v naši državi, urejuje. In to na zadovoljiv način, na katerega nihče ni imel nobene pripombe niti nobenega amandmaja. Predlog ali pa področje dela v zvezi z davčnim nadziranjem je ravno tako strokovno in korektno rešeno in na njega ni bilo nobenih pripomb v obliki amandmajev. Edino, kar je naletelo na spornost v razpravi, je predlog oziroma je področje dela, ki se tiče revizije lastninskega preoblikovanja podjetij. To se je odbor po svojih najboljših močeh trudil urediti tako, na podlagi amandmaja gospoda Rejca iz druge obravnave, da se kompetence v zvezi z nadzorom nad tem prenesejo neposredno na Državni zbor. Mislim, da je stvar s tem tudi urejena.</p>
                  <p>Zato torej ne vidim nobene argumentirane zahteve, ne morem se strinjati s tem, da bi bila zahteva za neobravnavo teh dveh nujnih zakonov in priprava nujna. Teče in je prisotna v tem parlamentu že več kot leto dni, da bi bilo treba pa sedaj še nekaj proučiti, kar do sedaj v tem letu je bilo proučeno. Navsezadnje sta zakona pripravljena natančno tako, kot ju je skozi proceduro izglasoval Državni zbor v prvi in drugi obravnavi in to, moram reči, v prvi obravnavi s praktično soglasno sprejetim stališčem, v drugi obravnavi pa z veliko večino. Tako, da ne vidim res nobenega razloga za to, da bi sedaj s tem ponovno odlašali oziroma razlog si mislim, ne morem pa nikakor reči, da bi bil strokovno ali kako drugače utemeljen. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želijo besedo predstavniki poslanskih skupin? Prosim, gospa Lukačeva. Gospa Lukačeva ima besedo.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Hvala lepa. Če se gospod Kovačič strinja s tem, da se uvrsti na dnevni red točka 19 in točka 20, najbrž je irelevantno vprašanje in tudi o tem bomo odločili mi. Tudi kako strokovno sta oba zakona pripravljena, najbrž tudi ne more odločati predlagatelj. To je prvo.</p>
                  <p>Pod drugo, kar se tiče pojasnila gospoda Kopača, strinjam se, mi smo res nekatera strokovna mnenja, zlasti za zakon o Računskem sodišču, že dobili. Pridobivamo še strokovna mnenja o zakonu o Agenciji Republike Slovenije za plačilni promet. Vendar bi želela poudariti, da kljub temu, če danes steče tretja obravnava in tudi, če bi poslanci priložili oziroma vložili amandmaje, se obeh zakonov ne da ustrezno popraviti. Zato si je smiselno vzeti čas, da bomo videli, kaj bomo v tem času pridobili in potem na septembrski seji obravnavali. Morda bo pa to celo ustrezna zadeva; dajte nam še čas, da tudi sami ustrezno preštudiramo materijo. Saj vendar glede Računskega sodišča vzpostavljamo popolnoma novo institucijo in želimo, da bi delovala tako, da bi bil dejansko denar davkoplačevalcev najbolj smotrno uporabljen. Prav tako, tudi za Agencijo Republike Slovenije za plačilni promet menimo, da si plačilnega prometa Vlada ne more podrediti, da si tudi informiranja ne more Vlada podrediti in tudi ne revizije lastninskega preoblikovanja, kljub temu - tega si ne znam zamišljati, da sem v službi v nekem podjetju, kjer mi je direktor poznam, kjer imam svojega direktorja, ki me plačuje, jaz bom pa delala neka poročila, katera bo nadziral nek drug organ. Odvisnost od Vlade vsekakor je. V tem nasprotujemo. Predlagam, da si vzamemo en mesec časa, ničesar se v tem času ne bo zgodilo in ni usoden ta mesec. Vzemimo si čas in razmislimo o tem, da bomo sprejeli ustrezne zakone. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospa Lukačeva. Besedo ima gospod Frim.</p>
               </sp>
               <sp>
                  <speaker>STANE FRIM:</speaker>
                  <p>Gospod predsednik, spoštovane poslanke in poslanci! Tudi v naši skupini Slovenskih krščanskih demokratov smo obravnavali zakon o Agenciji za plačilni promet, nadziranje in informiranje in z našega vidika ni sporno, da Agencija pride pod odgovornost Vlade v delu, ko gre za davčni nadzor in informiranje. Torej, v smeri tega, da se v Sloveniji vzpostavi enotna davčna služba, kar je izpolnjevanje te davčne reforme.</p>
                  <p>Tudi ni sporno, da ima Banka Slovenije pristojnosti nad plačilnim prometom in druge pristojnosti, ki so tukaj. Tudi to določilo ni sporno, mogoče ga velja nekoliko dodelati. V zakonu, kar je za nas bistveno, je opredeljen nadzor nad izvedbo revizijskih postopkov podjetij s strani Državnega zbora. Torej, ta Agencija bo še vedno odgovorna v tem delu za opravljanje revizij lastninskega preoblikovanja Državnemu zboru in Rejčevi komisiji, ki se ukvarja s spremljanjem nadziranja lastninskega preoblikovanja.</p>
                  <p>Sporno je lahko le določilo, ki opredeljuje nadzor Agencije nad javno porabo in podrejenost Agencije Vladi v tem delu. Vendar, hkrati imamo postopek v Računskem sodišču, ki bo edino odgovorno za nadzor nad javno porabo, to pa stopi v veljavo s 1.1.1995 leta. Zato v naši poslanski skupini menimo za potrebno, da se to določilo toliko spremeni, da do 1.1.1995 leta ta Agencija, v delu ko opravlja nadzor nad javno porabo, ostane pod pristojnostjo Državnega zbora. S tem datumom naprej, ko bo izpostavljeno delovanje Računskega sodišča pa ta institucija opravlja ta nadzor. Zato je potrebno določilo v tej smeri dodelati. Torej, ni nobene škode, če se ta obravnava v tretji fazi, ki jo imamo sedaj pred nami, preloži na septembrsko zasedanje Državnega zbora in dodela v tej smeri. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Govorijo samo vodje poslanskih skupin. Želi še kdo besedo v imenu poslanske skupine? Prosim, gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. V naši poslanski skupini smo ves čas temeljito ocenjevali pripravo teh dveh zakonov in tudi tehtali, ali je prav in potrebno, da se Računsko sodišče in Agencija oblikujeta in na kakšen način naj bo odgovornost, predvsem Agencije, do Vlade oziroma Državnega zbora oblikovana. Naše prepričanje je, da so, kar zadeva vsebinske opredelitve, rešitve, ki so bile predlagane v tretji obravnavi, kazale še na nekatere nejasnosti. Predvsem na nejasnost, ali bo Državni zbor opravljal nadzor nad lastninskim preoblikovanjem za vse revizije, ali samo tiste, ki so že začete in ali bo Državni zbor opravljal nadzor nad delom Agencije, dokler bo opravljala tudi kontrolo javne porabe in dokler ne bo to prevzelo Računsko sodišče. V teh dveh točkah se nam je zdelo prav razmišljati, kako zakon dopolniti in v tej smeri smo vložili tudi dva amandmaja. Oba amandmaja, po naših informacijah, je odbor soglasno podprl in zagotovil, da se v času, dokler ne bo oblikovano Računsko sodišče in v času, dokler ne bodo končane vse revizije, že začete in na novo postavljene, se kontrola tega dela poslovanja Agencije opravlja v Državnem zboru. Kar nas zadeva, je s tem Državni zbor - če bo tudi večina poslancev te amandmaje podprla, jaz pa verjamem, da jih bo - zagotovil, da bo v tistem delu, kjer Agencija mora biti samostojna in neodvisna, da bi lahko to kontrolo opravljala, zagotovil, da ne bo odvisna od Vlade, ampak bo odvisna od Državnega zbora. Mi kakšne druge nove rešitve danes ne vidimo. Ne verjamem, da bi jo videli tudi septembra, ker diskusija, ki se je sedaj spolitizirala, je šla v smeri, ali si želi država oziroma Vlada podrediti Agencijo in Računsko sodišče ali ne. Na teh dveh točkah je bila utemeljena, ti točki sta pa z amandmaji odpravljeni. Mislim, da je prav, da zakon obravnavamo na tej seji, da je prav, da tudi amandmaje in zakon sprejmemo, posebej iz razloga, ker mislimo, da je nujno potrebno, da se priprave za začetek dela Računskega sodišča prično čim prej, da bo Računsko sodišče pričelo normalno delovati.</p>
                  <p>Naj vas spomnim, da je bil tudi na naš predlog ob drugi obravnavi sprejet sklep, ki opozarja na to, da se pred uveljavitvijo dela Računskega sodišča ponovno preveri ali so vsi pogoji za to izpolnjeni ali ne, ker smo menili, da bi bilo slabo, da bi Agencija ne mogla več opravljati kontrolo nad porabo javnih sredstev, Računsko sodišče pa za to še ne bi bilo usposobljeno in bi imeli mesec, dva, tri ali pol leta nekaj praznine, ker kontrola mora biti vsakodnevna, tudi to je bilo sprejeto in po našem prepričanju ni vsebinskih razlogov, da se o tej stvari ne bi odločalo. Mi bomo za to, da se to uvrsti na dnevni red in da se sprejmejo amandmaji in tudi zakon. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Potrč. Želi še kdo v imenu poslanske skupine? (Ne želi.) Želite, gospoda Lukačeva, še dodatno podkrepiti? (Ne.)</p>
                  <p>Če ne, dajem na glasovanje predlog za umik 19. točke dnevnega reda, in sicer predlog zakona o računskem sodišču, tretja obravnava. Ugotovimo sklepčnost! (78 prisotnih.)</p>
                  <p>Kdo je za umik? (34 poslancev.) Je kdo proti? (41 poslancev.)</p>
                  <p>Ugotavljam, da umik ni sprejet.</p>
                  <p>Na glasovanje dajem predlog za umik 20. točke dnevnega reda, to je predlog zakona o Agenciji Republike Slovenije za plačilni promet, nadziranje in informiranje, tretja obravnava. Se opravičujem, bomo ponovili. Ugotovimo sklepčnost! (75 prisotnih.)</p>
                  <p>Kdo je za umik? (36 poslancev.) Je kdo proti? (38 poslancev.)</p>
                  <p>Ugotavljam, da tudi ta predlog ni sprejet.</p>
                  <p>Je še kakšen dodaten predlog za umik? (Ne.)</p>
                  <p>Prehajamo na obravnavo predlogov za razširitev dnevnega reda. Vlada Republike Slovenije predlaga, da Državni zbor razširi dnevni red s predlogom zakona o ratifikaciji garancijske pogodbe med Republiko Slovenijo in Evropsko banko za obnovo in razvoj; s predlogom zakona o ratifikaciji sporazuma med Vlado Republike Slovenije in Vlado Združenih držav Amerike o spodbujanju investicij; s predlogom zakona za zagotavljanje sredstev za odplačilo kredita za trajna obratna sredstva in kreditov za izvedbo nujnih investicijskih del Slovenskih železarn - hitri postopek; s predlogom zakona o varnostno obveščevalni dejavnost - hitri postopek; s predlogom odloka o spremembah in dopolnitvah prostorskih sestavin dolgoročnega in srednjeročnega družbenega plana Republike Slovenije.</p>
                  <p>Poslanci: Maks Lavrinc, Jožef Lenič, Jožef Školč predlagajo zboru, da dnevni red razširi s predlogom zakona o spremembi zakona o izvrševanju kazenskih sankcij - hitri postopek.</p>
                  <p>Poslanci: Franc Lipoglavšek, Zmago Jelinčič in Branko Janc predlagajo razširitev dnevnega reda z obravnavo predloga zakona o dopolnitvah zakona Banke Slovenije po hitrem postopku.</p>
                  <p>Odbor za infrastrukturo in okolje predlaga širitev dnevnega reda s predlogom zakona o javnih cestah - prva obravnava in s predlogom zakona o prevozih v cestnem prometu - druga obravnava.</p>
                  <p>Komisija za spremljanje in nadzor lastninskega preoblikovanja družbene lastnine predlaga razširitev dnevnega reda s predlogom skupine poslancev za sprejem obvezne razlage 4. člena zakona o igrah na srečo.</p>
                  <p>Poslanska skupina Slovenske ljudske stranke pa predlaga razširitev dnevnega reda z obravnavo gradiva  odpravljanje posledic neurja, dne 29. junija 1994 in dodeljevanje stanovanjskih kreditov in stanovanj nekaterim državnim funkcionarjem pod ugodnimi pogoji.</p>
                  <p>Prehajamo na obravnavo in odločanje o posameznih predlogih.</p>
                  <p>Prehajamo na obravnavo predloga Vlade Republike Slovenije za razširitev dnevnega reda s predlogom zakona o ratifikaciji garancijske pogodbe slovenskih avtocest vzhod - zahod med Republiko Slovenijo in Evropsko banko za obnovo in razvoj.</p>
                  <p>Želi besedo predstavnik Vlade? (Ne želi.)</p>
                  <p>Želi besedo predstavnik sekretariata? (Ne.)</p>
                  <p>Želijo besedo predstavniki poslanskih skupin? (Ne.)</p>
                  <p>Na glasovanje dajem predlog za razširitev dnevnega reda z navedenim predlogom zakona. Ugotovimo sklepčnost! (78 prisotnih.)</p>
                  <p>Kdo je za? (53 poslancev.) Je kdo proti? (2 poslanca.)</p>
                  <p>Ugotavljam, da je predlog za razširitev dnevnega reda sprejet in bo zbor navedeni zakon obravnaval kot 6.a) točko dnevnega reda.</p>
                  <p>Prehajamo na obravnavo predloga Vlade Republike Slovenije za razširitev dnevnega reda, s predlogom zakona o ratifikaciji sporazuma med Vlado Republike Slovenije in Vlado Združenih držav Amerike - spodbujanje investicij.</p>
                  <p>Želi besedo predstavnik Vlade? (Ne želi.)</p>
                  <p>Želi besedo predstavnik sekretariata? (Ne želi.)</p>
                  <p>Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog za razširitev dnevnega reda z navedenim predlogom zakona. Ugotovimo sklepčnost! (75 prisotnih.)</p>
                  <p>Kdo je za? (50 poslancev.) Je kdo proti? (4 poslanci.)</p>
                  <p>Ugotavljam, da je predlog za razširitev dnevnega reda sprejet in bomo navedeni zakon obravnavali kot 6.b) točko dnevnega reda.</p>
                  <p>Prehajamo na obravnavo predloga Vlade Republike Slovenije za razširitev dnevnega reda s predlogom zakona za zagotavljanje sredstev za odplačilo kreditov za trajna obratna sredstva in za izvedbo nujnih investicijskih del Slovenskih železarn - hitri postopek.</p>
                  <p>Želi besedo predstavnik Vlade? (Ne želi.)</p>
                  <p>Želi besedo predstavnik sekretariata? (Ne želi.)</p>
                  <p>Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog za razširitev dnevnega reda z navedenim predlogom zakona. Ugotovimo sklepčnost! (76 prisotnih.)</p>
                  <p>Kdo je za? (36 poslancev.) Je kdo proti? (25 poslancev.)</p>
                  <p>Ugotavljam, da je predlog za razširitev dnevnega reda sprejet in bo zbor navedeni zakon obravnaval kot 16.a) točko dnevnega reda.</p>
                  <p>Na glasovanje dajem tudi predlog, da se navedeni zakon sprejme po hitrem postopku. Ugotovimo sklepčnost! (72 prisotnih.)</p>
                  <p>Kdo je za? (28 poslancev.) Je kdo proti? (29 poslancev.)</p>
                  <p>Ugotavljam, da predlog za obravnavo po hitrem postopku ni sprejet in bomo obravnavali predlog zakona v prvi obravnavi.</p>
                  <p>Prehajamo na obravnavo predloga Vlade Republike Slovenije za razširitev dnevnega reda s predlogom zakona o varnostno obveščevalni dejavnosti, hitri postopek. Želi besedo predstavnik Vlade? Prosim, gospod Ferš, v.d. direktorja SOVA.</p>
               </sp>
               <sp>
                  <speaker>DRAGO FERŠ:</speaker>
                  <p>Hvala lepa gospod predsednik. Spoštovane poslanke in poslanci! Vlada Republike Slovenije Državnemu zboru predlaga, da predlog zakona o varnostno-obveščevalni dejavnosti obravnava in sprejme na podlagi 201. člena poslovnika Državnega zbora po hitrem postopku. Vlada predlaga Državnemu zboru, da sprejme navedeni zakon po hitrem postopku zaradi izrednih interesov države, ker je nujno potrebno čimprej ugotoviti natančnejše razmejitev delovnih področij posamezne varnostno obveščevalne službe, koordinacijo njihovega dela in nadzor ter vrste pogojev in načinov uporabe posebnih operativnih metod in sredstev dela. Navedeno je dejansko predpogoj za boljšo učinkovitost dela na tem področju, posredno pa seveda tudi zagotavlja višjo stopnjo nacionalne varnosti. Na problem čim hitrejše zakonske ureditve predmetnega področja je opozorila tudi Komisija Državnega zbora za nadzor nad delom varnostnih in obveščevalnih služb.</p>
                  <p>S sprejemom zakona bi odpravili ovire, ki v praksi na varnostno-obveščevalnem področju nastopajo zaradi neusklajenosti zakona o notranjih zadevah, zakona o obrambi in zaščiti z ustavo iz leta 1991 in seveda tudi z resolucijo o izhodiščih nacionalne varnosti Republike Slovenije. V tem času smo pripravljeni vsem delovnim telesom Državnega zbora raztolmačiti osnovno vsebino zakona, v kolikor bi menili, da je to potrebno. Vlada je ocenila, da je nujno razmere na tem področju urediti z zakonom in zato predlaga, da se predlog zakona uvrsti...</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Gospod Ferš, se opravičujem. Jaz bi vas prosil res prijazno, da damo mir v dvorani, da lahko poročevalec poroča. Prosim gospod Ferš, imate besedo.</p>
               </sp>
               <sp>
                  <speaker>DRAGO FERŠ:</speaker>
                  <p>Hvala. Da se uvrsti na dnevni red in sprejme po hitrem postopku. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod Ferš. Želijo besedo predstavniki sekretariata? (Ne.) Želijo besedo predstavniki poslanskih skupin? Prosim, gospod Šešerko, gospod Žaro Pregelj, gospod Jelinčič.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod predsednik, spoštovani zbor! Ta predlog smo dobili včeraj, danes naj bi ga po hitrem postopku sprejemali. Kljub temu nam ga je uspelo pogledati od včeraj do danes in smo ugotovili, da je predlagatelj, če je ocenjeval, da gre za tako akutne stari, kot smo ravnokar slišali, da je imel že nekaj mesecev možnost, da pripravi to gradivo in ga nam predloži.</p>
                  <p>Dejansko gre za ključna vprašanja nacionalne varnosti pri tem, gre pa tudi za pomembne posege in omejevanje človekovih pravic, zato je prav, da si ta zbor temeljito ogleda ta zakon, ga primerja z zakonodajo po drugih državah, zavaruje ustrezno človekove pravice in učinkovito delovanje državnih služb in zato ni, po našem prepričanju, podlage za hitro sprejemanje tega zakona. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Besedo ima gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Poslanska skupina Ljudske stranke meni, da ni mogoče sprejemati tak zakon po hitrem postopku, kajti tudi ni obrazložitev podana tako, da bi bilo jasno, za kakšno ogroženost oziroma, za kakšne izredne potrebe države gre. V kolikor obstajajo utemeljene potrebe države, jih je potrebno tudi konkretno navesti. Če niso za javnost, jih lahko ustrezno preko zaupnih dokumentov. Vsekakor je zelo nenavadno, da je predlagatelj zakon vložil pred dvemi dnevi in zahteva, da ga zbor obravnava po hitrem postopku. Zakon, ki je v resnici izredno pomemben in ki sodi med normalne zakone. Tu ne gre za novelo, ne gre za nič takega, kar se lahko naredi na podlagi hitrega postopka.</p>
                  <p>Obstaja sum, da nekdo želi na hitro nekaj narediti, kar bi mu mogoče celo ustrezalo. Vprašanje pa je, če bi ustrezalo državi in njeni nacionalni varnosti. Zato menimo, da tega zakona Državni zbor ne sme obravnavati po hitrem postopku, niti ni potrebno, da ga obravnava na tej seji. Vsekakor pa bi se moralo o tem izreči matično delovno telo, kolikor mi je znano, se je dodelitev zgodila šele včeraj in tega komisija ni mogla obravnavati. Zato predlagam še proceduralni predlog, da se, preden odločamo, o tem izjasni še Komisija za nadzor obveščevalnih služb. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Gospod Jelinčič ima besedo. Hvala, gospod Žarko Pregelj.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Dober dan. Slovenska nacionalna stranka bo glasovala proti hitremu postopku sprejemanja tega zakona, kajti tematika tega zakona je preveč kompleksna in preveč drobljiva, da bi lahko kar na hitro sprejemali zakon o obveščevalni dejavnosti. Slovenija je res prestreljena z obveščevalnimi službami, in po izjavi gospoda Drnovška, da ne verjame svojim obveščevalnim službam mislim, da potrebujemo ta zakon. Vendar nikakor in pod nobenim pogojem tega zakona ne smemo sprejemati po hitrem postopku. Drugače bomo prišli v enako stanje, v kakršnem smo sedaj. Zato bo Slovenska nacionalna stranka glasovala proti sprejetju tega zakona po hitrem postopku. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Jelinčič. Želi še kdo v imenu poslanskih skupin? Prosim, gospod Frim.</p>
               </sp>
               <sp>
                  <speaker>STANE FRIM:</speaker>
                  <p>Spoštovani! Tudi pri Slovenskih krščanskih demokratih se zavedamo sicer občutljivosti tega področja delovanja varnostno-obveščevalnih in informativnih služb in se zavedamo, da je potrebno to področje čim prej urediti. Vendar, v komisiji za nadzor smo sicer dobili nekaj primerjalnih zakonskih regulativ v drugih državah in menimo, da v tem kratkem času ni mogoče opraviti kvalitetne razprave o tem zakonu, kar pa ta zakon gotovo zahteva, ker gre za tako občutljivo področje in prav tako ne podpiramo hitrega postopka. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Frim. Želi še kdo v imenu poslanske skupine? Prosim, gospod Jagodnik. Potem pa še gospod Peršak.</p>
               </sp>
               <sp>
                  <speaker>JOŽE JAGODNIK:</speaker>
                  <p>Gospod predsednik, kolegice in kolegi! Tudi mi se pridružujemo tistemu, kar smo sedaj slišali. Res gre za izredno pomembno in občutljivo področje, zato menimo, da je potreben normalen in kvaliteten postopek, kar v tem primeru ni omogočeno. In še nekaj. Mislimo, da bi kot zainteresirano delovno telo, čeprav to ni naša kompetenca, moral biti pritegnjen tudi Odbor za notranjo politiko in pravosodje. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Se opravičujem, ker sem še enkrat prišel. Že prej sem rekel, da ne vidim nobenih pogojev za to, da se zakon obravnava po hitrem postopku. S kolegi ga sedaj pravzaprav beremo spotoma, ko teče ta razprava in to prvič. Mislimo, da tudi ni mogoče, da se uvrsti v prvem branju. Prvo branje zakona je pravzaprav najpomembnejše. Takrat se sprejemajo stališča, kako naj se zakon dodela, kaj se naj v zakonu spremeni, se pravi konceptualni in vsebinski sklepi se morajo sprejeti. Na podlagi tega branja si seveda ustvariš tudi vtis, ali zakon lahko gre v prvo branje ali ne. Če ga zdaj šele beremo, seveda o tem ne moremo glasovati. Predlagam oziroma mi bomo glasovali proti hitremu postopku in proti uvrstitvi. Mislimo, če je zakon septembra normalno pripravljen, pride v prvo obravnavo, da je to popolnoma ustrezno. Če bo takrat dobro pripravljen in če bodo stališča pripravljena, ga bo lahko tudi relativno hitro sprejeti kasneje. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala gospod Peršak. Želi še kdo? Prosim, gospod Školč.</p>
               </sp>
               <sp>
                  <speaker>JOŽEF ŠKOLČ:</speaker>
                  <p>Predlog za razširitev dnevnega reda s tem zakonom je tudi pri nas povzročil precej burne reakcije, toda na koncu smo se odločili, da predlog kljub vsemu podpremo. Tako da se čudim, da temu nasprotujejo vsi tisti, ki so še ne dolgo nazaj ob različnih priložnostih govorili, da je to področje popolnoma neurejeno. Največ so bili seveda predstavniki prav tistih poslanskih skupin, ki zdaj trdijo, da na to diskusijo niso pripravljeni.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Gospod Školč, ne gre za repliciranje. Gre za stališče poslanske skupine Liberalne demokracije. Prosim.</p>
               </sp>
               <sp>
                  <speaker>JOŽEF ŠKOLČ:</speaker>
                  <p>Absolutno za to gre. Tudi se nisem skliceval niti na en stavek, ki je bil izrečen na današnji seji ampak na vse tisto, kar se dogaja okrog varnostnih in obveščevalnih služb ves ta zadnji čas. Menim, da dokler v Vladi niso nastale razmere, da se je sploh tak zakon lahko predlagal, o katerih ne bi rad zdaj govoril, tega predloga nismo mogli dobiti, zato podpiramo, da gre ta zakon na dnevni red in da se te stvari začne urejati, da niso prepuščene niti komisijam Državnega zbora niti improvizacijam različnih služb oziroma vladnih ministrstev. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Školč. Želi še kdo v imenu poslanske skupine? Gospod Žare Pregelj, vprašujem ali vztrajate pri svojem proceduralnem predlogu? Namreč vse dopoldne bomo izgubili zaradi tega. Glede na stališče poslanskih skupin pa mislim, da je izglasovanje več kot jasno.</p>
                  <p>Jaz vas prosim, če se lahko nekako dogovorimo, da ne bi izgubili dopoldne zaradi tega. Prosim, gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Resnično zakon ni nepripravljen za obravnavo na zboru. Zavedati se moramo, da so taki interventni posegi za razširitev dnevnega reda vedno jasno utemeljeni, če so nastopile okoliščine po sklicu seje Državnega zbora. Vsi ti razlogi bi morali obstajati. Zato je prav, da ugotovi matični odbor, ali so vsi ti razlogi obstajali. Lahko bi pa tudi vi, predsednik, ugotovili, ali so vsi ti razlogi obstajali. Jaz sem razumel glede na to, da se je pač pojavil predlog za razširitev, da so verjetno ti razlogi obstajali. Jaz jih ne poznam. Zato predlagam in vztrajam pri tem predlogu, da o tem razpravlja matična komisija. Kajti gre le za področje, ki je zelo delikatno in ga ne moremo reševati tako na hitro kot neko uskladitev z novo zakonodajo. Tu ne gre zgolj za uskladitev, gre tudi verjetno za drugačno politiko do varnostno-obveščevalnih služb. Na hitro sem uspel ugotoviti, da je nekaj členov zelo delikatnih in menim, da se mora do tega opredeliti matična komisija. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Žare Pregelj. Gospod Šter, želite dodatno obrazložiti predlog? (Ne.) Potem dajem predlog proceduralne narave, ki ga je dal gospod Žarko Pregelj, na glasovanje in sicer, da se sestane takoj matično delovno telo in razpravlja in predlaga Državnemu zboru kako in kaj postopek v zvezi s predlogom zakona o varnostno obveščevalni dejavnosti. Ugotovimo sklepčnost! (72 prisotnih.)</p>
                  <p>Kdo je za? (24 poslancev.) Je kdo proti? (44 poslancev.)</p>
                  <p>Ugotavljam, da predlog proceduralne narave ni bil sprejet.</p>
                  <p>Na glasovanje dajem predlog zakona za razširitev dnevnega reda z navedenim predlogom zakona. Ugotovimo sklepčnost! (75 prisotnih.)</p>
                  <p>Kdo je za? (20 poslancev.) Je kdo proti? (45 poslancev.)</p>
                  <p>Ugotavljam, da predlog za razširitev dnevnega reda ni sprejet.</p>
                  <p>Prehajamo na obravnavo predloga Vlade Republike Slovenije za razširitev dnevnega reda s predlogom odloka o spremembah in dopolnitvah prostorskih sestavin dolgoročnega in srednjeročnega družbenega plana Republike Slovenije - prva obravnava. Želi besedo predstavnik Vlade? (Ne želi.) Želi besedo poročevalec matičnega delovnega telesa? Prosim, gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Odbor za infrastrukturo in okolje je predlog Vlade za razširitev dnevnega reda s predlogom sprememb in dopolnitev prostorskih sestavin dolgoročnega in srednjeročnega družbenega plana Republike Slovenije obravnaval na seji v četrtek, in sicer zgolj predhodno v smislu nujnosti uvrstitve na dnevni red. Odbor se strinja, da se ta predlog uvrsti. Ker gre v bistvu za odlok in se ga sprejema običajno na podlagi našega poslovnika v enofaznem postopku, zakon, ki pa obravnava pripravo sprememb prostorskega plana pa predvideva dvofazni postopek, je nastopilo določeno nerazumevanje oziroma nejasnost, ki jo mora verjetno deloma razrešiti še Sekretariat za zakonodajo. Odbor tudi ni opravil vsebinske razprave. Imeli smo namen opraviti to razpravo včeraj, pa se je žal predhodna obravnava variant avtocest na prednostnem odseku med Šentjakobom in Vranskim zavlekla do pozne ure in odbor vsebinskega mnenja še nima. Tako, da dejansko je odbor zgolj sprejel stališče, da se predlaga razširitev, nikakor pa nima še pripravljenih ne stališč ne ničesar drugega v zvezi z vsebino odloka. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Pregelj. Želijo besedo predstavniki poslanskih skupin? Kdo želi besedo? Gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Dovolite mi, da nastopim še v vlogi predstavnika poslanske skupine.</p>
                  <p>Poslanska skupina Slovenske ljudske stranke sicer meni, da je obravnava predloga sprememb pomembna, nikakor pa ne tako nujna, da jo je treba na vrat na nos opraviti na tej seji. Gradivo smo dobili šele prejšnji četrtek. Se pravi, pred slabimi štirimi dnevi in ni bilo mogoče tako obsežen akt ustrezno obdelati. Gre za zelo kompleksno spremembo, kjer so določene zadeve tudi sporne. Poleg tega je verjetno prav, da se tak predlog sprememb, ki bo imel očitne vplive na kategorizacijo posameznih cest, na povezave med posameznimi kraji, občinami, da ne govorim celo o regijah se pravi, pomembno je, da se tak akt da v javno obravnavo. Za to je potreben določen čas. Na hiter način se ga vsekakor ne da sprejeti. Mislim, da to ni korektno, zato smo se v Slovenski ljudski stranki odločili, da predlagamo, da gre sprememba in dopolnitev prostorskih sestavin dolgoročnega plana raje na septembrsko sejo. Medtem pa naj se omogoči vsem zainteresiranim občinam in drugim predstavnikom lokalne samouprave, da podajo svoje mnenje. Kajti gre le za dokument, ki bo določal cestne, magistralne, lokalne, tudi kolesarske poti, se pravi, omogočal bo vzpostavitev ustreznih povezav, zato je prav, da se ga pač v miru obdela.</p>
                  <p>Poleg tega ta dokument ni nujno potreben za spoštovanje dinamike gradnje avtocest, za to imamo drugačne postopke, to je zakon o urejanju naselij in drugih posegov v prostor, znameniti hitri postopki, tako da v resnici lahko ta akt v miru obdelamo, da pustimo lokalnim skupnostim, da ga preštudirajo, nakar bi ga pa mi septembra vzeli v prvo branje in potem pač oktobra in novembra pa v drugo. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Žaro Pregelj. Želi še kdo v imenu poslanske skupine? Prosim, gospod Lenič.</p>
               </sp>
               <sp>
                  <speaker>JOŽE LENIČ:</speaker>
                  <p>Gospod predsedujoči, spoštovane dame in gospodje! Poslanski klub LDS bo obravnavo tega odloka na tej seji podprl.</p>
                  <p>1. Menimo, da je prav ta dokument najbolj krovni pri celotnem projektu avtocest, kajti prav ta obravnava prostorsko dimenzijo tega problema in zato menimo, da je prav, da se končno spopademo s tem dokumentom, ki na nek način predstavlja temelje in nam bo omogočil lažjo in bolj konstruktivno razpravo naprej.</p>
                  <p>2. Uvrstitev na dnevni red bomo podprli tudi zato, ker bo postopek, saj tako je bilo predlagano, tekel dvofazno, kar pomeni, da se bomo s tem dokumentom ponovno srečali jeseni, tako da argument, da bomo to že danes sprejemali, ki ga je predstavil gospod Pregelj, mislim da ne stoji. Iz teh dveh razlogov in še nekaterih drugih, se opravičujem, če sem repliciral, bomo podprli, da se odlok uvrsti na dnevni red. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo v imenu poslanske skupine? (Ne.) Želi predlagatelj dodatno obrazložiti svoj predlog? (Ne.)</p>
                  <p>Na glasovanje dajem predlog za razširitev dnevnega reda z navedenim predlogom odloka. Ugotovimo prisotnost! (59 prisotnih.)</p>
                  <p>Kdo je za? (35 poslancev.) Je kdo proti? (20 poslancev.)</p>
                  <p>Ugotavljam, da je predlog za razširitev dnevnega reda sprejet in bo zbor navedeni odlok obravnaval kot 44.a točko dnevnega reda.</p>
                  <p>Prehajamo na obravnavo predloga poslanca Maksa Lavrinca, Jožeta Leniča in Jožefa Školjča za razširitev dnevnega reda s predlogom zakona o spremembi zakona o izvrševanju kazenskih sankcij, hitri postopek. Želi besedo sam predlagatelj? Prosim, gospod Lavrinc.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Zaradi že sedaj preobsežnega dnevnega reda in pa zaradi tega, ker malo dvomimo, da je izpolnjen pogoj iz petega odstavka 64. člena poslovnika, predlagam oziroma umikam predlog za uvrstitev na to sejo.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Lavrinc. Prehajamo na obravnavo predloga poslancev Franca Lipoglavška, Zmaga Jelinčiča in Branka Janca za razširitev dnevnega reda s predlogom zakona o dopolnitvi zakona o Banki Slovenije, hitri postopek.</p>
                  <p>Želi besedo predstavnik predlagateljev? Prosim, gospod Lipoglavšek.</p>
               </sp>
               <sp>
                  <speaker>FRANC LIPOGLAVŠEK:</speaker>
                  <p>Hvala lepa. Spoštovane kolegice, kolegi! Zakon o Banki Slovenije določa način dela, organiziranost, odnos med državo in banko, izdajanje, emisijo itn., vsa ta pomembna vprašanja, med drugim pa tudi deleže Banke Slovenije v deležih bank v poslovnih bankah in hranilnicah. Ne določa pa na nek način organiziranost oziroma vključevanja drugih subjektov ali sodelovanja Banke Slovenije pri drugih javnih oziroma družbenih podjetij.</p>
                  <p>V fazi lastninskega preoblikovanja pa je naš edini proizvajalec banknotnih papirjev Papirnica Radeče, Radeče-papir na nek način pod velikim pritiskom tujih bančnih oziroma tujih proizvajalcev vrednostnih papirjev, in sicer po nakupu 51% deleža te papirnice. To je ena izmed bolje opremljenih papirnic v tem delu Evrope, spada med 6 najboljših papirnic in zato je ta interes seveda zelo velik. Gre za to, da bi se na tak način tuji partnerji lahko izognili konkurenci oziroma bi postali solastniki ali pa pretežni lastniki te pomembne proizvajalke vrednostnih papirjev.</p>
                  <p>Gre tudi za to, da je triletna prekinitev odnosov z Narodno banko Jugoslavije, za katero je prej Papirnica Radeče delala bankotne papirje, pustila posledice v tekočem poslovanju te organizacije in je pred zelo težkimi problemi in je seveda njen interes, da se lastninsko vprašanje čim hitreje reši na tak način, da se iz preteklega poslovanja zadeve sanirajo. Ker je v fazi reševanja tudi vsa ostala papirna industrija v Sloveniji, kjer so pa problemi seveda še mnogo večji, bi se s takim načinom reševanja tudi Papirnice Radeče na nek način začelo reševanje papirne industrije.</p>
                  <p>Zakaj hitri postopek? Hitri postopek preprosto zaradi tega, ker mora sedaj vodilna struktura v Radeče-papir odgovoriti ponudnikom, tujim organizacijam, o nakupu pretežnega dela, kjer je 51% interes, in zato, ker je s koncem leta seveda tudi  rok za zaključek lastninskega preoblikovanja. Gre za to, da je ta tovarna dobro opremljena, da proizvaja strateške materiale in s tem, ko bi Banka Slovenije prevzela na nek način 51% delež, bi  postala solastnica in bi bil vzpostavljen tudi kontrolni delež Državnega zbora, ker Državni zbor letno obravnava poročilo Banke Slovenije.</p>
                  <p>Prav tako pa je mogoče s temi vrednostnimi papirji zadeve reševati v kompenzacijskih poslih v državnih nabavah zunaj, mislim to predvsem pri nabavah oborožitve. Ker ta papir je primeren tudi za filterske zadeve in za druge stvari, ki se uporabljajo v oboroževalni industriji. Torej, hitri postopek je potreben iz razlogov, ki sem jih navedel. Predlagam, da se spremeni ta člen in da se sprejme ta zakon na 23. zasedanju. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod Lipoglavšek. Želi besedo predstavnik Sekretariata za zakonodajo? (Ne.) Želi besedo predstavnik Vlade? (Ne.) Želijo besedo predstavniki poslanskih skupin? Prosim, gospod Jelinčič, gospa Metka Karner Lukač.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Mi absolutno podpiramo predlog zakona, hkrati smo pa tudi za hitri postopek. Dejstvo je, če bi izgubili Papirnico Radeče, izgubimo poleg tega, da v kratkem tovarno, ki dobro nosi denar in dober denar, izgubimo tudi enega paradnih konj slovenske industrije. Tristo let in več je ta papirnica vztrajala, se upirala nemškim in drugim poskusom vpada s kapitalom in poskusom odkupa. Danes tovarni grozi, da jo bodo kupili Nemci in takoj, v dveh, treh letih po odkupu proizvodnjo pripeljali na nič in jo zaprli. Razlog za nakup te tovarne, ki je med tremi najboljšimi na svetu namreč izdeluje papir za bankovce, ki bistveno presega kvalitetno, bistveno presega papirje drugih proizvajalcev v svetu in seveda, tujci bi radi to odkupili in prevzeli zgolj in samo tržišče. Mislim, da si Slovenija ne sme dovoliti česa takega in tukaj ne govorimo o tem, ali Papirnico Radeče lahko rešimo, ampak govorimo o tem, ali jo hočemo rešiti. Mislim, da jo hočemo rešiti. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod Jelinčič. Gospa Lukačeva ima besedo.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>V poslanski skupini Slovenske ljudske stranke podpiramo ta predlog in menimo, da ga je potrebno obravnavati po hitrem postopku. Gre namreč za specifično podjetje, samo 6 podjetij imamo v svetu, ki izdelujejo banknotne papirje, da ima to podjetje, da imajo ti banknotni papirji visoko stopnjo zaščite. Dejstvo je, da podjetje razpolaga z moderno tehnologijo, ima veliko tradicijo in da ima možnost osvojiti zunanje trge. Da je sedaj le v stiski zaradi tega, ker jo je najbolj prizadela izguba jugoslovanskega tržišča. Sedaj je v obliki lastninskega vložka s sorazmerno majhnimi sredstvi podjetje možno rešiti in mu pomagati tako da začne v nekaj letih normalno poslovati. Kar se tiče 51% deleža, bi pa potem kasneje</p>
                  <p>razpravljali, ker se nam zdi, da je visok. Ampak, to kasneje. Mi bomo ta predlog podprli. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospa Lukačeva. Želi še kdo? Prosim, gospod Verzolak. V imenu koga, boste govoril?</p>
               </sp>
               <sp>
                  <speaker>IVAN VERZOLAK:</speaker>
                  <p>V Samostojni poslanski skupini bomo podprli ta predlog, ker mislimo, da je res smotrn in se bomo tudi zavzeli za hitri postopek. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo v imenu poslanske skupine? Gospod Frim.</p>
               </sp>
               <sp>
                  <speaker>STANE FRIM:</speaker>
                  <p>Spoštovani! Tudi v naši poslanski skupini menimo, da s tem zakonom nekako posegamo v pristojnosti Banke Slovenije, ker gre za rešitev, po kateri naj bi se reševalo del papirne industrije. Jasno, da se mi tudi zavzemamo za to, da se najde rešitev tega problema in da se ti vitalni deli papirne industrije v Sloveniji zaščitijo in splavajo v pozitivne vode.</p>
                  <p>Vendar menimo, da danes za obravnavo tega zakona nimamo pogojev, saj nimamo niti mnenja Vlade niti mnenja Banke Slovenije. Ta zakon bi pravzaprav morala obravnavati, ker gre za lastninjenje, tudi Komisija za spremljanje lastninskega preoblikovanja podjetij.</p>
                  <p>Dokler nimamo vseh teh mnenj, ni pogojev za obravnavo tega zakona. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod Frim. Želi še kdo v imenu poslanske skupine? (Ne želi.) Želite gospod Lipoglavšek še dodatno obrazložiti? Prosim.</p>
               </sp>
               <sp>
                  <speaker>FRANC LIPOGLAVŠEK:</speaker>
                  <p>Hvala lepa. Strinjam se s tistimi, ki pravijo, da sedaj ni pogojev. Ravno zato je zakon vložen, da bi se zakonski pogoji na nek način zagotovili. Moram vam reči, da ima tako rešitev Zvezna Republika oziroma Nemčija, ki ima v svoji lasti tako tovarno, tak način oziroma taka rešitev je v Franciji, ni pa v sosednji Avstriji. V sosednji Avstriji ima Avstrijska banka le tiskarno, nima pa proizvodnje papirja, je pač različna ureditev in različne rešitve.</p>
                  <p>Tako, da je mogoče prvo in drugo. Mislim, da je ta povezava med nacionalno banko in med edinim proizvajalcem povsem nekaj normalnega v svetu in zato mislim, da ni razlogov, da ne bi tega podprli. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod Lipoglavšek. Na glasovanje dajem predlog za razširitev dnevnega reda z navedenim predlogom zakona. Prosim? (Govor iz klopi.) (Ne.) Samo v imenu poslanske skupine, če želi kdo besedo. Želi še kdo besedo v imenu poslanske skupine? (Ne želi.)</p>
                  <p>Če ne, dajem na glasovanje predlog za razširitev dnevnega reda z navedenim predlogom zakona. Prosim. Obrazložitev glasu.</p>
               </sp>
               <sp>
                  <speaker>JOŽE LENIČ:</speaker>
                  <p>Gospod predsednik, spoštovane dame in gospodje! Glasoval bom proti. Povedal bom, zakaj bom glasoval proti.</p>
                  <p>Menim, da je ves zakon pripravljen tako, posebej še njegova obrazložitev, da na nek način zavaja nas, poslance. Če preberemo pod točko č) finančne in druge posledice, pravi: sprejetje tega zakona ne bo imelo direktnih finančnih in drugih posledic za proračun države. In potem ta  znana formula o nekem solastništvu Banke Slovenije.</p>
                  <p>Vsakomur mora biti jasno, da če imajo tam dolgove, ki jih sami ne morejo pokriti, da bo to zadevo nekdo moral plačati. In v zakonu se predlaga, da bo to plačala Banka Slovenije neki drugi banki in s tem seveda presežek Banke Slovenije ne bo šel v proračun, kot se to običajno dogaja.</p>
                  <p>Skratka, mislim, da je ta obrazložitev dobesedno zavajajoča. Nimamo ne mnenja Vlade ne mnenja Banke Slovenije in se mi zdi to nek lobistični ad hoc zakon, ki je  za moj način obravnave zakonov popolnoma nemogoč. Zato bom glasoval proti.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo obrazložiti glas? Prosim, gospod Kopše, potem gospa Lukačeva.</p>
               </sp>
               <sp>
                  <speaker>JOŽEF KOPŠE:</speaker>
                  <p>Glasoval bom za. Mogoče bom še malo širše obrazložil zakaj za. To je še ena od redkih tovarn papirja razen Sladkogorske ki ji vsaka čast in njeni direktorici, ki jo vodi, ki je ostala slovenska. To je en razlog.</p>
                  <p>Drugo, da ne drži ugotovitev gospoda Leniča, da bo zaradi tega proračunskega denarja manj v proračunu iz Banke Slovenije. Mogoče da, ampak samemu proračunu nič ne škoduje. Predvsem zato, ker iz proračuna ne bo šlo za socialne transfere za delavce iz Radeč. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Svoj glas bo obrazložila gospa Lukačeva.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Glasovala bom za. Mnenje Vlade lahko pridobimo, to ni problem, to se lahko hitro naredi. Poleg tega pa me tudi ne skrbi to, kar skrbi gospoda Leniča, da bi tukaj Banka Slovenije, ne vem, pokrivala ne vem kakšen dolg. Verjetno je treba te materiale prebrati, saj smo jih dobili vsi, posebno tisti, ki smo v Odboru za gospodarstvo, to ni kaj. In končno, država po tem, kar ta dopolnitev zakona ponuja, pridobi pravzaprav zelo velik lastninski delež, vreden okoli osemdeset milijonov mark, če je to tako.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Svoj glas bo obrazložila gospa Pozsončeva in potem gospod Kocijančič.</p>
               </sp>
               <sp>
                  <speaker>MARIA POZSONEC:</speaker>
                  <p>Hvala lepa gospod predsednik. Spoštovani! Glasovala bom za razširitev, ker ne želim razprodaje Slovenije. (Aplavz iz dvorane.)</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Gospod Kocijančič.</p>
               </sp>
               <sp>
                  <speaker>MAG. JANEZ KOCIJANČIČ:</speaker>
                  <p>Spoštovani gospod predsednik, kolegice in kolegi! Glasujemo o uvrstitvi na dnevni red. Problem je očitno pereč. Predlog je podan. Mnenja so različna. Jaz mislim, da to narekuje, da zadevo uvrstimo na dnevni red in odgovorno vodimo vsebinsko diskusijo...</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>In boste glasovali?</p>
               </sp>   
               <sp>   
                  <speaker>MAG. JANEZ KOCIJANČIČ:</speaker>
                  <p>...bom glasoval za.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo besedo oziroma razložiti svoj glas, ker zdaj je to že bolj beseda kot pa obrazložitev glasu?</p>
                  <p>Na glasovanje dajem torej predlog za razširitev dnevnega reda z navedenim predlogom zakona. Ugotovimo sklepčnost! (73 prisotnih.)</p>
                  <p>Kdo je za? (56 poslancev.) Je kdo proti? (5 poslancev.)</p>
                  <p>Ugotavljam, da je predlog za razširitev dnevnega reda sprejet in bo navedeni zakon obravnavan pod 16.b) točko dnevnega reda.</p>
                  <p>Na glasovanje dajem tudi predlog, da se navedeni zakon sprejme po hitrem postopku. Ugotovimo sklepčnost! (71 prisotnih.)</p>
                  <p>Kdo je za? (49 poslancev.) Je kdo proti? (12 poslancev.)</p>
                  <p>Ugotavljam, da je predlog za sprejem navedenega zakona po hitrem postopku sprejet.</p>
                  <p>Prehajamo na obravnavo predloga Odbora za infrastrukturo in okolje za razširitev dnevnega reda s predlogom zakona o javnih cestah - prva obravnava.</p>
                  <p>Želi poročevalec odbora besedo? Gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Odbor je navedeni zakon obravnaval in predlagal uvrstitev na dnevni red te seje, glavni razlog pa je v bistvu pomembnost tega zakona. Glede na to, da bo obravnava po normalni proceduri, bo jasno sprejet pozno jeseni, zato je prav, da mu omogočimo normalni potek, kajti od tega zakona je odvisna potem priprava ustreznega nacionalnega programa za gradnjo magistralnih cest. Poleg tega je ta zakon tudi temelj za vrsto nejasnosti, ki sedaj obstajajo v transportnih dejavnostih in je ravno zakon o cestah temelj drugim aktom. Zato se je odbor odločil, da kljub temu, da je dnevni red dokaj obsežen, predlaga zboru, da ga razširi s to točko.</p>
                  <p>Če dovolite, bi pojasnil še naslednji zakon, da ne bom še enkrat skakal gor - o prevozu v cestnem prometu. Tam gre za drugo obravnavo. Odbor tudi za ta zakon predlaga, da se razširi dnevni red te seje. Kasneje smo dobili ustno informacijo, da je druga obravnava tega zakona povezana, mislim, da z obrtnim zakonom, tako da bi o tem verjetno kazalo še nekoliko razmisliti. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala gospod Žaro Pregelj. Želi besedo predstavnik sekretariata? (Ne želi.) Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za razširitev dnevnega reda z navedenim predlogom zakona. Ugotovimo sklepčnost! (67 prisotnih.)</p>
                  <p>Kdo je za? (41 poslancev.) Je kdo proti? (14 poslancev.)</p>
                  <p>Ugotavljam, da je predlog za razširitev dnevnega reda sprejet. Zbor bo navedeni zakon obravnaval kot 42. a) točko dnevnega reda.</p>
                  <p>Prehajamo na obravnavo predloga Odbora za infrastrukturo in okolje za razširitev dnevnega reda s predlogom zakona o prevozu v cestnem prometu. Predsednik odbora je že dal svojo obrazložitev. Želi besedo predstavnik sekretariata? (Ne želi.) Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za razširitev dnevnega reda z navedenim predlogom zakona. Ugotovimo sklepčnost! (65 prisotnih.)</p>
                  <p>Kdo je za? (34 poslancev.) Je kdo proti? (14 poslancev.)</p>
                  <p>Ugotavljam, da je predlog za razširitev dnevnega reda sprejet in bo zbor navedeni zakon obravnaval kot 42. b) točko dnevnega reda.</p>
                  <p>Na glasovanje dajem tudi predlog za skrajšanje roka. Morebitne amandmaje se lahko vlaga do začetka obravnave na seji zbora. Ugotovimo sklepčnost! (58 prisotnih.)</p>
                  <p>Kdo je za? (42 poslancev.) Je kdo proti? (2 poslanca.)</p>
                  <p>Ugotavljam, da je predlog za skrajšanje rokov za vlaganje amandmajev sprejet.</p>
                  <p>Prehajamo na obravnavo predlogov Komisije za nadzor lastninskega preoblikovanja družbene lastnine za razširitev dnevnega reda s predlogom skupine poslancev za sprejem obvezne razlage 4. člena zakona o igrah na srečo. Želi poročevalec komisije besedo? Prosim, gospod Izidor Rejc.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani predsednik, gospe in gospodje! Komisija je na zadnji seji sprejela sklep, da predlaga uvrstitev na 23. sejo dnevnega reda Državnega zbora obvezno razlago 4. člena zakona o igrah na srečo. Namreč, na 19. seji, 22. aprila je bil sprejet sklep, da se do naslednjih sej opravi obvezna razlaga tega 4. člena. Danes četrta seja po tej 19. seji in seveda ta obvezna razlaga se nanaša na delo revizije na področju lastninskega preoblikovanja oziroma na področju lastninjenja in delovanja podjetij, ki se ukvarjajo s posebnimi igrami na srečo in loterije po eni stani, po drugi strani pa je seveda ta revizija, ki se nanaša tudi na zakon o začasni prepovedi lastninskega preoblikovanja, ki smo jo sprejeli na zadnji seji oziroma predzadnji seji Državnega zbora, kjer se uvede takojšnja revizija in so</p>
                  <p>odločbe že dane in revizija v teku, je vezana seveda tudi na to razlago oziroma na to obvezno razlago 4. člena veljavnega zakona. Predlagam oziroma prosim, da se ta zadeva sprejme na dnevni red in se s tem seveda omogoči normalni postopek revizije in seveda tudi potem sprejem zakona o lastninskem preoblikovanju podjetij, ki se ukvarjajo s posebnimi igrami na srečo in z loterijo. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod Rejc. Želi besedo predsednik matičnega..., predstavnik matičnega delovnega telesa gospod Kopač?</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa za besedo. Mi smo kot matično delovno telo ta predlog obvezne razlage že večkrat obravnavali, predlagali smo Državnemu zboru, da ga tudi zavrne. Rad bi pa predvsem glede na obrazložitev, zakaj bi bilo potrebno to dati na dnevni red povedal, da to, kar je povedal gospod Rejc, ne drži. Revizija SDK, ki je šla v podjetja, ki prirejajo posebne igre na srečo, ima natančna navodila in natančne kriterije, kaj mora narediti. Ti kriteriji so bili določeni v zakonu o začasni prepovedi lastninskega preoblikovanja podjetij, ki prirejajo posebne igre na srečo, ki smo ga sprejeli pred dvema mesecema in za katerega so bili sprejeti tudi vsi amandmaji, ki jih je predlagal gospod Rejc oziroma njegova komisija in stvar funkcionira. Torej za svoje funkcioniranje ne potrebuje te obvezne razlage.</p>
                  <p>Rad bi pa povedal še to, čeprav seveda zdaj ni govor o vsebini, če bi bila sprejeta ta obvezna razlaga, potem so seveda v tem trenutku proglašeni za kaznive vsi srečolovi gasilskih društev, ki v teh poletnih mesecih prirejajo srečolove in podobno. Skratka, stvar se kompletno ustavi. Ampak res, to je govor o vsebini, ki zdaj pri obravnavi dnevnega reda ni na mestu. Želel sem povedati samo to, da obrazložitev, zakaj ravno danes na dnevni red, kot jo je podal gospod Rejc, ni utemeljena. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi besedo predstavnik sekretariata? Prosim, proceduralno gospod Žare Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani!  Sprašujem, v kakšni vlogi je zdaj nastopil gospod Kopač. Kot sem jaz razumel, v tem primeru ni matični odbor Odbor za finance. Niti ni jasno, ali je Odbor za finance dal kakšno poročilo o teh sklepih, ki jih je pripravila Komisija za nadzor lastninskega preoblikovanja. Zato bi prosil obrazložitev, v kakšni vlogi je tukaj nastopal gospod Kopač.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Gospod Žare Pregelj, jaz sem včeraj opravil razgovor z gospodom Izidorjem Rejcem in gospodom Kopačem na temo predloga, ki ga je dal gospod Izidor Rejc, da prevzame matičnost njegov odbor. Po razgovoru, ki smo ga opravili, moram reči, da se nismo uspeli dogovoriti in da je ostala stvar taka, da je predlagatelj spremembe oziroma zahteva tolmačenje komisija gospoda Izidorja Rejca s tem, da ostaja še naprej matično delovno telo, ki ga vodi gospod Kopač. Gospod Izidor Rejc bo dodatno obrazložil.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani predsednik, gospe in gospodje! Moram gospoda Kopača toliko popraviti, da tu ne gre za srečolove in podobne stvari. Tu je govor o 4. členu, ki jasno določa v zakonu o igrah na srečo, da se lahko ukvarjajo s posebnimi igrami na srečo samo pravne osebe v družbeni lastnini. To stoji v zakonu in to je tisto bistveno določilo. To je, da ne more biti lastnik posebnih iger na srečo mešana lastnina, tujci ali zasebni lastniki. To je osnovna dilema.</p>
                  <p>Glede matičnosti moram pa povedati, da je prvotna zahteva za tolmačenje zakona o igrah na srečo, zakona o davkih občanov, zakona o računovodstvu, je tudi gospod Kopač podpisal v naslednji fazi poleg ostalih 12 podpisanih. Potem, ko se je pa ta zadeva zmanjšala samo na obvezno razlago 4. člena zakona o igrah na srečo, je pa odpadla tudi matičnost Odbora za finance in kreditno-monetarno politiko. Menimo in to smo menili v naši Komisiji  za spremljanje lastninskega preoblikovanja, da smo matični mi, ker se vse to nanaša na lastninska razmerja. In če so lastninska razmerja nekako v posesti ali pa nekako v delovnem področju naše komisije potem je to tisto. Mi samo predlagamo, da se ta stvar razreši, ker na osnovi tega bomo razrešili potem tudi problem lastninjenja loterije in posebnih iger na srečo. To je vse in mislim, da je prav, da se ta obvezna razlaga opravi, ker je bil tudi sklep Državnega zbora na 19. seji, da se ta zadeva opravi. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi besedo predstavnik Vlade? (Ne.) Želijo besedo predstavniki poslanskih skupin?</p>
                  <p>Razumem, gospod Rejc, da ste s tem dodatno obrazložili tudi svoj predlog za razširitev dnevnega reda.</p>
                  <p>Na glasovanje dajem predlog za razširitev dnevnega reda z navedenim predlogom za sprejem obvezne razlage. Obrazložitev glasu, gospod Ivo Hvalica.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa, gospod predsednik! Spoštovani zbor! Formalno sem ta predlog vložil že oktobra oziroma novembra lanskega leta. Mislim, da bi bil zadnji čas, da se o tem izrečemo. Glasoval bom za, da končno to pride na dnevni red, ker sicer bom res mislil, da je tu nekaj zadaj. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo obrazložiti svoj glas?</p>
                  <p>Če ne, dajem na glasovanje predlog za razširitev dnevnega reda z navedenim predlogom za sprejem obvezne razlage. Ugotovimo sklepčnost! (74 prisotnih.)</p>
                  <p>Kdo je za? (35 poslancev.) Je kdo proti? (36 poslancev.)</p>
                  <p>Ugotavljam, da predlog za razširitev dnevnega reda ni bil sprejet.</p>
                  <p>Prehajamo na obravnavo predloga poslanske skupine Slovenske ljudske stranke za razširitev dnevnega reda z obravnavo gradiva za odpravljanje posledic neurja z dne 29.6.1994. Včeraj sem govoril z Vlado, prosil za material, material je danes zjutraj prišel v parlament, ga razmnožujejo in mislim, da ga bomo imeli do druge ure na mizi.</p>
                  <p>Želi predstavnik predlagatelja besedo? Prosim, gospod Podobnik.</p>
               </sp>
               <sp>
                  <speaker>JANEZ PODOBNIK:</speaker>
                  <p>Spoštovani gospod predsednik, poslanke in poslanci! Poslanska skupina Slovenske ljudske stranke predlaga razširitev dnevnega reda s točko odprava posledic neurja, ki je bilo 29.6.1994. Kot je znano, je takrat neurje močno prizadelo občine Zagorje, Žalec, Trbovlje, Hrastnik, Litija, prav tako pa so kasneje neurja ravno tako močno prizadela področja v Sloveniji, če omenim vsaj nekatera: predele v Beli Krajini, občina Gornja Radgona, Lenart, v bližini Golnika. Prav tako pa je tudi sinoči neurje močno prizadelo nekatera področja na Štajerskem.</p>
                  <p>V poslanski skupini menimo, da zaradi izredno velike škode, ki jo je povzročilo neurje 29.6.1994 je potrebno, da o tem neurju, o kratkoročnih in dolgoročnih sanacijah spregovori Državni zbor. Ob tem bi želeli posebej poudariti, da so nekateri predeli, ki so bili prizadeti, tudi demografsko ogroženi, če omenimo samo prizadeto krajevno skupnost Tabor v občini Žalec. In zato je toliko pomembneje, da bi za takimi neurji hitro in usklajeno prišla tudi pomoč.</p>
                  <p>Prav tako smo v obdobju, ko spreminjamo sistem solidarnosti pri odpravljanju elementarnih nesreč. Mislim, da je ta izkušnja, ki se je zgodila pri tem neurju, lahko dobra pomoč, da bomo to spremembo solidarnosti resnično dobro premislili. Mi smo veseli tega podatka, da je Vlada pripravila gradivo, torej bo lahko v skladu s poslovnikom točka uvrščena na dnevni red. Kljub temu pa smo predsedniku Državnega zbora prejšnji teden posredovali vse dopise občin, ki so bile prizadete, z opisom škode, ki so jo bili deležni. Menimo, da so vsi formalni pogoji, da je točka na dnevnem redu.</p>
                  <p>In še nekaj. Predlagamo, da bi to točko obravnavali v začetku dnevnega reda današnje seje. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Želi besedo predstavnik sekretariata? (Ne.) Želi besedo predstavnik Vlade? (Ne.) Želijo besedo predstavniki poslanskih skupin? (Ne.)</p>
                  <p>Na glasovanje dajem predlog za razširitev dnevnega reda z obravnavo navedenega gradiva. Ugotovimo sklepčnost! (67 prisotnih.)</p>
                  <p>Kdo je za? (51 poslancev.) Je kdo proti? (3 poslanci.)</p>
                  <p>Ugotavljam, da je predlog za razširitev dnevnega reda sprejet.</p>
                  <p>Prehajamo na obravnavo predloga poslanske skupine Slovenske ljudske stranke za razširitev dnevnega reda z obravnavo gradiva dodeljevanje stanovanjskih kreditov in stanovanj nekaterim državnim funkcionarjem pod ugodnimi pogoji. Želi predstavnik predlagatelja besedo? Prosim, gospod Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani predsednik, spoštovani zbor! Poslanska skupina Slovenske ljudske stranke predlaga, da to točko uvrstimo na dnevni red te seje. Zadeva je povzročila veliko razburjenja tudi v javnosti. Predvsem pa je pokazala, da to področje ni ustrezno urejeno in je zaradi tega tudi lahko prišlo do take odločitve stanovanjske komisije, ki seveda jemlje ugled državnim institucijam. Menimo, Vlada do sedaj ni ustrezno ukrepala. Mi smo sicer priložili neka gradiva, ki jih je izdelala Vlada oziroma njene službe, vendar menimo, da ti ukrepi ne zadostujejo, da bi o tem moral resno spregovoriti Državni zbor odgovornosti in tudi o tem, kako naj se ta problematika zakonsko uredi. Ne samo, ko gre za fond službenih stanovanj za funkcionarje v državnih organih, ampak tudi problematiko kreditiranja in reševanja tega problema v drugih para-državnih institucijah. Tako se je npr. v tem času slišalo, da tako kot je delala vladna stanovanjska komisija, delajo tudi nekatere druge ustanove npr. Banka Slovenije in podobno. Banka Slovenije je banka v sanaciji. Če delajo tako ustanove, ki se financirajo iz državnega proračuna, potem je, ali sanirajo na račun javnega dolga in podobne zadeve, potem je to seveda problematika, za katero je prav gotovo odgovoren tudi Državni zbor. Predlagam, da to točko uvrstimo na dnevni red.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Zagožen. Želi morda? Gospa Metka Karner-Lukač v imenu odbora?</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovani zbor! Ko so prodrli ti podatki v javnost, sem se 23. 6. obrnila na predsednika Vlade in sicer, da uveljavi svoj vpliv, da nam vladne službe dajo ustrezne podatke, da bi lahko Odbor za nadzor proračuna in javnih financ razpravljal o tej problematiki.</p>
                  <p>Odbor je razpravljal 5.7., do takrat še ni prejel ustrezne informacije, prejel jo je en dan kasneje. Menimo, da ta informacija ni ustrezna, vendar je pa odbor kljub temu razpravljal o problematiki na podlagi izjav, ki so jih dali takrat predstavniki Vlade na samem odboru, kakor tudi na podlagi vladnega komunikeja, ki je bil objavljen v časopisih. Predsednika Vlade sem prosila, naj nam posredujejo informacijo o tem, na podlagi kakšne pravne osnove so bili ti krediti in stanovanja podeljena oziroma službena stanovanja, iz katerih sredstev so se podeljevali krediti, kdo je o tem odločal, komu so bili krediti dani in komu so bila dana službena stanovanja.</p>
                  <p>Nadalje, ali je prihajalo do prekvalifikacije službenih stanovanj v najemna, ki jih je bilo kasneje po stanovanjskem zakonu možno odkupiti, kdo je takšna stanovanja odkupil in po kakšni ceni. Ker ustreznega odgovora nismo dobili, vendar so bili pa člani odbora seznanjeni z mojim vprašanjem, se je potem na odboru izoblikovalo mnenje, da je potrebno ne samo te podatke pridobiti za čas mandatarstva gospoda Drnovška, ampak od leta 1990 naprej, torej od takrat, ko so bile izvedene večstrankarske volitve. Potem, da je potrebno te podatke razširiti še s tem, da nam predložijo, pod kakšnimi pogoji so bili krediti dani, kako so bili krediti zavarovani, torej, ali so izvedene hipoteke in kako se kontrolira namenskost uporabe teh sredstev.</p>
                  <p>Odbor je sprejel še nekaj sklepov. Jaz jih bom kasneje razmnožila in vam jih dala. Zanimalo nas je, kako se ta problematika ureja v Ministrstvu za notranje zadeve in v Ministrstvu za obrambo; pod kakšnimi pogoji se krediti podeljujejo in kako se rešuje stanovanjska problematika v SPIZ, RTV, Banki Slovenije, v Ljubljanski banki, v Zavodu za zdravstveno zavarovanje in pod kakšnimi pogoji to dajejo. Odbor priporoča Vladi, da nemudoma sprejme pravilnik o dodeljevanju stanovanjskih posojil in zagotovi javnost in preglednost stanovanjskih sredstev. Odbor predlaga, da loči tri stanovanjske sklade, torej treh vej oblasti in v okviru posameznega sklada loči na del za voljene in imenovane funkcionarje in en del za druge delavce.</p>
                  <p>Menim, da bi bilo to točko nujno uvrstiti na dnevni red. Kot veste, ni v pristojnosti tega odbora, da zahteva od Vlade, da reagira na te naše sklepe. Do sedaj nismo prejeli materiala, ki bi zagotovil realizacijo teh sklepov in dvomim, glede na dosedanje delo in kako se sklepi odbora izvajajo, kako jih je Vlada pripravljena izvajati, da bi odbor lahko pričakoval, da se ti sklepi realizirajo.</p>
                  <p>Menim, da bi bilo prav, da bi s temi sklepi Državni zbor zadolžil Vlado, da to realizira. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospa Lukačeva. Želi besedo predstavnik sekretariata? (Ne želi.) Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.) Prosim, gospod Igor Omerza.</p>
               </sp>
               <sp>
                  <speaker>MAG. IGOR OMERZA:</speaker>
                  <p>Kot predstavnik poslanske skupine LDS bi predlagatelje prosil, če lahko razširimo točko. Namreč, imamo problem, da imamo tudi sporno nadaljevanje neprofitnih stanovanj v Mestu Ljubljana, ker tam skupščina ne funkcionira, da bi dodali še informacijo o dodeljevanju neprofitnih stanovanj Izvršnega sveta Mesta Ljubljane. To bi dal kot predlog.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Gospod Omerza, problem je v tem, da ni gradiva, ne vem, kako to uvrstiti na dnevni red.</p>
               </sp>
               <sp>
                  <speaker>MAG. IGOR OMERZA:</speaker>
                  <p>Nekaj gradiva je v moji preiskovalni komisiji. Za gradivo,ki smo ga zaprosili že pred dvemi, tremi meseci, pa seveda Izvršni svet preiskovalni komisiji ne dostavi potrebnega gradiva. To je problem.</p>
                  <p>Obstaja pa del gradiva, ki ga lahko takoj predam za to točko in na katerega osnovi bi se dalo razpravljati.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>To se pravi, gre za neprofitna stanovanja, ki jih dodeljuje Izvršni svet Mesta Ljubljane. To je predlog v imenu poslanske skupine LDS. Prosim, gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Poslanska skupina Slovenske nacionalne stranke se seveda strinja z uvrstitvijo te točke na dnevni red in to iz več razlogov. Zaradi moralnega in etičnega odmeva v javnosti, upravičenega negativnega odmeva teh kreditov, po drugi strani pa zaradi globljega pomena, ki stoji za tem in to je poskus podrejevanja tega parlamenta, članov parlamenta Vladi na svoj posredni način. O tem bomo seveda ob točki razpravljali. Kar se pa tiče predloga predstavnika poslanske skupine LDS, bi pa opozoril, da imamo za ta namen ustanovljeno preiskovalno komisijo. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo v imenu poslanske skupine? Ne želi. Prosim, gospod Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani zbor! Ne nasprotujem temu, da Državni zbor razpravlja tudi o problematiki, ki jo predlaga gospod Omerza, ampak najbrž kot posebno točko na podlagi nekega delnega poročila preiskovalne komisije, ki jo vodi.</p>
                  <p>Ne bi rad, da bi o tej točki dnevnega reda, ki je bila dovolj jasno določena, mešali nekaj drugega, kar direktno v to področje ne sodi. Govoril sem o problematiki, za katere je neposredno odgovoren Državni zbor. Tu gre za odgovornost Mesta Ljubljane za delovanje z mestnim skladom stanovanj. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo? Če ne, dajem najprej na glasovanje predlog, ki ga je dal gospod Omerza, da se obravnava kot posebna točka v okviru te točke, vprašanje neprofitnih stanovanj, ki jih dodeljuje Izvršni svet Mesta Ljubljane. Prosim, gospod Žarko Pregelj, proceduralno.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Tega mehanizma ne poznam. Predlagatelj, ki predlaga razširitev, je popolnoma avtonomen. Iz poslovnika mi ni znano, da bi lahko dajal amandma na predlog za razširitev. To je dejansko amandma na predlog za razširitev. Mislim, to ni možno. To je lahko samostojen predlog za razširitev in je stvar predsednika Državnega zbora, če bo dal na glasovanje. Toda ta predlog, ki ga je vložila poslanska skupina, ki je popolnoma samostojen in mislim, da se ga ne da spreminjati. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Gospod Žarko Pregelj, tako sem tudi mislil. Gre za samostojen predlog, ki ga je podal gospod Igor Omerza.</p>
                  <p>Glasujemo torej o tem samostojnem predlogu, ki ga je dal gospod Igor Omerza, da Državni zbor obravnava na tej seji tudi vprašanje neprofitnih stanovanj, ki jih dodeljuje Izvršni svet Mesta Ljubljane. Ugotovimo sklepčnost! (68 prisotnih.)</p>
                  <p>Kdo je za? (49 poslancev.) Je kdo proti? (5 poslancev.)</p>
                  <p>Ugotavljam, da predlog sprejet.</p>
                  <p>Na glasovanje dajem predlog za razširitev dnevnega reda s točko dodeljevanje stanovanjskih kreditov in stanovanj nekaterim državnim funkcionarjem po ugodnih pogojih, kar je predlagala poslanska skupina Slovenske ljudske stranke. Ugotovimo sklepčnost! (72 prisotnih.)</p>
                  <p>Kdo je za? (66 poslancev.) Je kdo proti? (2 poslanca.)</p>
                  <p>Ugotavljam, da je predlog sprejet in bo zbor navedeni zakon obravnaval kot 46.b točko.</p>
                  <p>Predlog gospoda Omerze kot 46.c točko.</p>
                  <p>Dodatnih predlogov za razširitev dnevnega reda ni.</p>
                  <p>Želi v zvezi s tem kdo besedo?</p>
                  <p>Prosim, gospod Janez Podobnik.</p>
               </sp>
               <sp>
                  <speaker>JANEZ PODOBNIK:</speaker>
                  <p>Gospod predsednik, imam samo vprašanje, kdaj bomo obravnavali točko projekt lokalne samouprave, glede na znano dejstvo, da je ustavno sodišče pač sprejelo sklep na tem področju. Predlagam, da bi ne bila to točka na dvainpetdesetem mestu, ampak takoj, ko bi Komisija za lokalno samoupravo pripravila ustrezno gradivo, da bi Državni zbor to točko obravnaval. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Janez Podobnik.</p>
                  <p>Gospod Janez Podobnik, glede na to, da ste dali to pobudo, bi postavil vprašanje Državnemu zboru. Ali ni oportuno, da umaknemo točko 52. iz tega dnevnega reda, in ko bo material, skličemo izredno sejo, kjer bi obravnavali lokalno samoupravo? Mislim, da je to oportuno. Gospod Janez Podobnik?</p>
                  <p>To se pravi, da umaknemo to točko z dnevnega reda in da obravnavamo problematiko lokalne samouprave na izredni seji. Jaz mislim, da je to zahtevna problematika, da potrebuje posebno obravnavo Državnega zbora.</p>
                  <p>Prosim, gospod Janez Podobnik.</p>
                  <p>Seveda bom dal ta predlog na glasovanje.</p>
               </sp>
               <sp>
                  <speaker>JANEZ PODOBNIK:</speaker>
                  <p>Jaz se s tem predlogom strinjam. Mislim pa, da bi morali sprejeti dogovor, da bo ta izredna seja še med 23. sejo Državnega zbora.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Prosim, gospod Ciril Ribičič.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Spoštovani! Podpiram to, kar je predlagal predsednik Rigelnik. Bi pa omenil še en argument, zaradi katerega bi bilo smiselno, da to obravnavamo. Namreč, danes Občinska skupščina v Kopru presoja vprašanje, ali so dani pogoji, da se 31. julija izvede referendum ali ne. Nova situacija je nastala zaradi tega, ker je Ustavno sodišče s svojim sklepom zaustavilo priprave na referendum in en teden te priprave niso potekale. Iz Občinske skupščine Koper so nas obvestili, da bodo Državnemu zboru v zvezi s tem predlagali svoj sklep in predlog. Seveda smo pa le v Državnem zboru tisti, ki lahko sklepamo o takšnem predlogu. To bi bil še en argument za takšno izredno sejo. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Gospod Kopše.</p>
               </sp>                     
               <sp>   
                  <speaker>JOŽEF KOPŠE:</speaker>
                  <p>Podprl bi predlog gospoda Janeza Podobnika, predvsem iz naslednjih razlogov, da je izredna seja  med to sejo Državnega zbora in pred 27. julijem, ker nekateri začetni roki začnejo teči za občinske volitve in je nujno pred 27. julijem imeti to izredno sejo.</p>
                  <p>Torej, podpiram predlog gospoda Janeza Podobnika.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo? Če ne, dajem v bistvu en predlog na glasovanje.</p>
                  <p>Prvič, da umaknemo lokalno samoupravo kot 52. točko z dnevnega reda te seje in da skličemo v okviru te seje, to se pravi do 29. julija, izredno sejo, ki jo bomo obravnavali - vprašanje lokalne samouprave.</p>
                  <p>Seveda, zahtevali smo gradivo in jaz upam, da ga bomo tudi dobili. Brez gradiva bo verjetno težka razprava.</p>
                  <p>Želi kdo besedo v zvezi s tem? Če ne, dajem ta predlog na glasovanje. Ugotovimo sklepčnost! (72 prisotnih.)</p>
                  <p>Kdo je za? (64 poslancev.) Je kdo proti? (1 poslanec.)</p>
                  <p>Ugotavljam, da je predlog sprejet.</p>
                  <p>Prehajamo na obravnavo in odločanje o predlogih za skrajšanje rokov.</p>
                  <p>V sklicu 23. seje Državnega zbora so vključeni tudi predlogi zakonov, ki so bili poslancem posredovani v roku, krajšem od tridesetih dni, kot to določa drugi odstavek 52. člena poslovnika. Z namenom, da bi omogočili obravnavo teh zakonov na tej seji, kolegij predsednika Državnega zbora predlaga, da zbor skladno z 2. odstavkom 179. člena poslovnika Državnega zbora odloči o skrajšanju 30-dnevnega roka za predložitev gradiva poslancem za naslednje predloge aktov:</p>
                  <p>- predlog obrtnega zakona - druga in tretja obravnava,</p>
                  <p>- predlog zakona o političnih strankah - druga obravnava,</p>
                  <p>- predlog sprememb in dopolnitev poslovnika Državnega zbora Republike Slovenije - prva obravnava.</p>
                  <p>Zaradi kasnejše predložitve navedenih zakonov poslancem je potrebno odločiti tudi o skrajšanem roku za vložitev amandmajev k predlogu obrtnega zakona - druga in tretja obravnava, k predlogu zakona o političnih strankah - druga obravnava, k predlogu zakona o Slovenski akademiji znanosti in umetnosti - tretja obravnava, k predlogu zakona o Računskem sodišču - tretja obravnava, k predlogu zakona o Agenciji Republike Slovenije za plačilni promet, nadziranje in informiranje - tretja obravnava. In sicer se morebitne amandmaje k navedenim predlogom zakonov lahko vlaga do začetka obravnave na seji Državnega zbora.</p>
                  <p>Prehajamo na odločanje o posameznih predlogih. Na glasovanje dajem predlog za skrajšanje rokov za predložitev gradiva in vlaganje amandmajev k predlogu obrtnega zakona - druga in tretja obravnava. Ugotovimo sklepčnost! (61 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Ugotavljam, da je predlog za skrajšanje rokov sprejet.</p>
                  <p>Na glasovanje dajem predlog za skrajšanje rokov za predložitev gradiva in vlaganje amandmajev k predlogu zakona o političnih strankah - druga obravnava. Ugotovimo sklepčnost! (70 prisotnih.)</p>
                  <p>Kdo je za? (46 poslancev.) Je kdo proti? (2 poslanca.)</p>
                  <p>Ugotavljam, da je predlog za skrajšanje rokov sprejet.</p>
                  <p>Na glasovanje dajem predlog za skrajšanje rokov za predložitev predloga sprememb in dopolnitev poslovnika Državnega zbora Republike Slovenije - prva obravnava. Ugotovimo sklepčnost! (57 prisotnih.)</p>
                  <p>Kdo je za? (38 poslancev.) Je kdo proti? (3 poslanci.)</p>
                  <p>Ugotavljam, da je predlog za skrajšanje rokov sprejet.</p>
                  <p>Na glasovanje dajem predlog za skrajšanje roka za vlaganje amandmajev k predlogu zakona o Slovenski akademiji znanosti in umetnosti - tretja obravnava. Ugotovimo sklepčnost! (61 prisotnih.)</p>
                  <p>Kdo je za? (35 poslancev.) Je kdo proti? (2 poslanca.)</p>
                  <p>Ugotavljam, da je predlog za skrajšanje roka sprejet.</p>
                  <p>Amandmaji k predlogu zakona se lahko vlagajo na seji.</p>
                  <p>Na glasovanje dajem predlog za skrajšanje roka za vlaganje amandmajev k predlogu zakona o Računskem sodišču - tretja obravnava. Ugotovimo sklepčnost! (58 prisotnih.)</p>
                  <p>Kdo je za? (36 poslancev.) Je kdo proti? (4 poslanci.)</p>
                  <p>Ugotavljam, da je predlog za skrajšanje roka sprejet.</p>
                  <p>Amandmaji k predlogu zakona se lahko vlagajo do začetka obravnave na seji.</p>
                  <p>Na glasovanje dajem predlog za skrajšanje roka za vlaganje amandmajev k predlogu zakona o Agenciji Republike Slovenije za plačilni promet, nadziranje in informiranje - tretja obravnava. Ugotovimo sklepčnost! (56 prisotnih.)</p>
                  <p>Kdo je za? (27 poslancev.) Je kdo proti? (3 poslanci.)</p>
                  <p>Ugotavljam, da je predlog za sklepčnost roka sprejet in sicer se amandmaji k predlogu zakona lahko vlagajo do začetka obravnave na seji.</p>
                  <p>Prehajamo na obravnavo in na odločanje o predlogih za združevanje obravnav in sicer, Odbor za gospodarstvo predlaga zboru, da na tej seji opravi drugo in tretjo obravnavo predloga zakona o skladu za dekomisijo Jedrske elektrarne Krško in predloga obrtnega zakona. Kolegij predsednika navedena predloga podpira. Odbor za kulturo, šolstvo in šport predlaga zboru, da na tej seji opravi drugo in tretjo obravnavo predloga zakona o nagradah Republike Slovenije na področju šolstva in predloga zakona o Bloudkovih priznanjih. Kolegij predsednika o predlogih ni razpravljal. Prehajamo na odločanje o posameznih predlogih. Na glasovanje dajem predlog za združitev druge in tretje obravnave predloga zakona o skladu za dekomisijo Jedrske elektrarne Krško. Ugotovimo sklepčnost! (58 prisotnih.)</p>
                  <p>Kdo je za? (28 poslancev.) Je kdo proti? (9 poslancev.)</p>
                  <p>Ugotavljam, da je zbor združitev druge in tretje obravnave predloga zakona sprejel.</p>
                  <p>Na glasovanje dajem predlog za združitev druge in tretje obravnave predloga obrtnega zakona. Ugotovimo sklepčnost! (51 prisotnih.)</p>
                  <p>Kdo je za? (22 poslancev.) Je kdo proti? (14 poslancev.)</p>
                  <p>Ugotavljam, da je zbor predlog za združitev druge in tretje obravnave predloga zakona sprejel.</p>
                  <p>Prehajamo na obravnavo predloga za združitev druge in tretje obravnave predloga zakona o nagradah Republike Slovenije na področju šolstva. Želi poročevalec odbora besedo? (Ne želi.) Želi besedo predstavnik sekretariata za zakonodajo? (Ne želi.) Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za združitev druge in tretje obravnave omenjenega predloga zakona. Ugotovimo sklepčnost! (55 prisotnih.)</p>
                  <p>Kdo je za? (16 poslancev.) Je kdo proti? (9 poslancev.)</p>
                  <p>Ugotavljam, da je zbor predlog za združitev druge in tretje obravnave predloga zakona sprejel.</p>
                  <p>Prehajamo na obravnavo predloga za združitev druge in tretje obravnave predloga zakona o Bloudkova priznanja. Želi poročevalec odbora besedo? (Ne želi.) Želi besedo predstavnik sekretariata, Vlade, predstavniki poslanskih skupin? (Ne.) Na glasovanje dajem predlog za združitev druge in tretje obravnave omenjenega predloga zakona. Ugotovimo sklepčnost! (56 prisotnih.)</p>
                  <p>Kdo je za? (26 poslancev.) Je kdo proti? (3 poslanci.)</p>
                  <p>Ugotavljam, da je zbor predlog za združitev druge in tretje obravnave predloga zakona sprejel.</p>
                  <p>Posamezni predlagatelji zakonov predlagajo zboru, da jih sprejmemo po hitrem postopku in sicer: Vlada Republike Slovenije za predlog zakona o spremembah in dopolnitvah zakona o Slovenskem odškodninskem skladu; predlog zakona o spremembah in dopolnitvah zakona o jamstvu Republike Slovenije za obveznosti podjetja Petrol, Zemeljski plin d. o. o. Ljubljana za plačilo stroškov prenosa zemeljskega plina; predlog zakona o spremembah zakona o gospodarskih družbah in predlog zakona o spremembah in dopolnitvah zakona o sodelovanju delavcev pri upravljanju. Poslanca Maria Pozsonec in Alberto Battelli za predlog zakona o spremembi zakona o notariatu. Kolegij predsednika predloge za sprejem navedenih zakonov po hitrem postopku podpira, hkrati pa soglaša z Odborom za notranjo politiko in pravosodje, da se predlog zakona o spremembi zakona o notariatu sprejme v rednem postopku. Prehajamo na obravnavo in odločanje o posameznih predlogih.</p>
                  <p>Na glasovanje dajem predlog Vlade za sprejem predloga zakona o spremembah in dopolnitvah zakona o Slovenskem odškodninskem skladu po hitrem postopku. Ugotovimo sklepčnost! (57 prisotnih.)</p>
                  <p>Kdo je za? (25 poslancev.) Je kdo proti? (16 poslancev.)</p>
                  <p>Ugotavljam, da je predlog sprejet.</p>
                  <p>Na glasovanje dajem predlog Vlade za sprejem predloga zakona o spremembah in dopolnitvah zakona o jamstvu Republike Slovenije za obveznosti podjetja Petrol, Zemeljski plin d. o. o. Ljubljana za plačilo stroškov prenosa zemeljskega plina po hitrem postopku. Ugotovimo sklepčnost! (60 prisotnih.)</p>
                  <p>Kdo je za? (19 poslancev.) Je kdo proti? (12 poslancev.)</p>
                  <p>Ugotavljam, da je predlog sprejet.</p>
                  <p>Na glasovanje dajem predlog Vlade za sprejem predloga zakona o spremembah zakona o gospodarskih družbah po hitrem postopku. Ugotovimo sklepčnost! (59 prisotnih.)</p>
                  <p>Kdo je za? (19 poslancev.) Je kdo proti? (17 poslancev.)</p>
                  <p>Ugotavljam, da je predlog sprejet.</p>
                  <p>Na glasovanje dajem predlog Vlade za sprejem predloga zakona o spremembah in dopolnitvah zakona o sodelovanju delavcev pri upravljanju, po hitrem postopku. Prosim, obrazložitev glasu, gospod Janez Podobnik.</p>
               </sp>
               <sp>
                  <speaker>JANEZ PODOBNIK:</speaker>
                  <p>Spoštovani gospod predsednik. Glasoval bom proti hitremu postopku. Ne vidim nobenih razlogov, da bi takšen zakon sprejemali po hitrem postopku. Tudi sam sploh vsebine zakona ne podpiram, tudi matično delovno telo ga ne podpira. Ko sem prebral argument Vlade, zakaj je napisala, da naj bi šel zakon po hitrem postopku, je bil edini argument ta, ker da je pač interes tujega kapitala tisti oziroma tujih vlagateljev, ki želijo in zahtevajo nekatere spremembe pri tem zakonu. Mislim, da je to nedopustno in to ne more biti argument, niti po poslovniku, da bi šel takšen zakon po hitrem postopku in bom glasoval proti predlogu Vlade.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo obrazložiti svoj glas? Če ne, dajem predlog na glasovanje. Ugotovimo sklepčnost! (63 prisotnih.)</p>
                  <p>Kdo je za? (19 poslancev.) Je kdo proti? (35 poslancev.)</p>
                  <p>Ugotavljam, da predlog ni sprejet.</p>
                  <p>Zbor bo obravnaval ta predlog kot predlog zakona ob prvi obravnavi, seveda.</p>
                  <p>Prehajamo na obravnavo predloga poslanke Marie Pozsonec in Roberta Battellija za sprejem predloga zakona o spremembi zakona o notariatu po hitrem postopku. Želi predstavnik predlagatelja besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Poslanske skupine? (Ne želijo.)</p>
                  <p>Na glasovanje dajem predlog za sprejem predloga zakona o spremembi zakona o notariatu po hitrem postopku. Ugotovimo sklepčnost! (61 prisotnih.)</p>
                  <p>Kdo je za? (32 poslancev.) Je kdo proti? (22 poslancev.)</p>
                  <p>Ugotavljam, da je predlog sprejet.</p>
                  <p>Poslanci Metka Karner-Lukač, Marijan Poljšak in Žarko Pregelj so Državnemu zboru predložili predlog zakona o spremembah in dopolnitvah zakona o lastninskem preoblikovanju podjetij. To je že urejeno.</p>
                  <p>Ker ni dodatnih predlogov v zvezi z dnevnim redom, prehajamo na sprejem dnevnega reda. V zvezi z dnevnim redom vas želim obvestiti, da bo zbor pod točko Volitve in imenovanja obravnaval: predlog odloka o razrešitvi predsednice Višjega sodišča v Ljubljani; predlog odloka o razrešitvi sodnice Višjega sodišča v Ljubljani, predlog odloka o razrešitvi sodnika Temeljnega sodišča v Kranju; predlog odloka o razrešitvi sodnice Temeljnega sodišča v Ljubljani; predlog odloka o razrešitvi sodnika Temeljnega sodišča v Murski Soboti; predlog odloka o razrešitvi sodnice Temeljnega sodišča v Novem mestu; predlog odloka o razrešitvi sodnika Temeljnega sodišča v Novem mestu; predlog odloka o razrešitvi predsednice Temeljnega sodišča v Celju; predlog odloka o razrešitvi predsednika Temeljnega sodišča v Novem mestu; predlog odloka o razrešitvi sodnika Temeljnega sodišča v Mariboru; predlog odloka o razrešitvi sodnika Temeljnega sodišča v Murski Soboti. Pod to točko bo zbor imenoval tudi zadeve, ki jih bo Komisija za volitve, imenovanja in administrativne zadeve predložila med sejo.</p>
                  <p>Tako predlagam za današnjo sejo dnevni red, kot ste ga prejeli s sklicem in sprejetimi dopolnitvami in mi dovolite, da ga ne berem.</p>
                  <p>Na glasovanje dajem predlog dnevnega reda v celoti. Prosim, gospod Jagodnik.</p>
               </sp>
               <sp>
                  <speaker>JOŽE JAGODNIK:</speaker>
                  <p>Gospod predsednik, ne glede na to, da tri ure in dve minuti sprejemamo dnevni red, bi se vendarle ob tem dnevnem redu še malo ustavil. Rad bi namreč predlagal zboru naslednje. Pod 51. točko imamo poslanska vprašanja in pobude. Ni mi jasna odločitev, zakaj se ta točka uvršča praviloma četrti ali peti dan, mislim začetka zasedanja, to je v petek. Prepričan sem, da je mnogo pobud, zelo aktualnih, in na mnoge pobude zahteva življenje odgovor zdaj, danes ali pa čimprej. Predlagam, da se 51. točka uvrsti na jutrišnji del zasedanja. Sam imam eno teh pobud, zaradi katerih zahtevam odgovore dveh ministrstev iz naše spoštovane Vlade. Ne zahtevam jih zase, ampak vsaj za eno tovarn, ki računajo na garancije, ki smo jih v Državnem zboru obljubili, odprli proces, ne pa tudi dali. Takih tovarn je po mojem podatku v tem trenutku, ali pa delovnih organizacij, okoli 38 v Sloveniji. Zaradi nesoglasij, zaradi - ne vem kako bi to imenoval čudnih razmer, odnosov med dvema ministrstvoma, nekatere tovarne že danes stojijo. Ena med njimi je v Mariboru, kjer je 1200 ljudi brez dela in kjer so v petek začeli stavko. Mislim, da bodo s tem pritiskom tudi nadaljevali. Delo bi imeli, če bi se ministrstvi prej dogovorili, če bi prej dobili garancijo. Zaradi te garancije bi prej prišli do kredita, tako traja pismena vojna med ministrstvi in prizadeto eno delovno organizacijo, pravim pa, da jih je v igri več kot 30, že debele tri mesece. Mislim, da je tak odnos nesprejemljiv in je upravičena jeza in revolt 1200 zaposlenih, ki ne razumejo kaj se pravzaprav pri oblasti, torej tudi tu pri nas v Državnem zboru, posebej pri Vladi, na to temo dogaja.</p>
                  <p>Skratka, predlagam, da pobude in vprašanja, ker druge poslovniške možnosti nisem videl, uvrstimo nekoliko naprej, torej jutri. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Jadnik. Moram reči, da so poslanke in poslanci že včeraj postavljali Vladi vprašanja, zato je verjetno v tem trenutku težko zahtevati od Vlade, da jutri že pride z odgovori.</p>
                  <p>Predlagal bi, gospod Jagodnik takole, da se dogovorimo. Opravil bom razgovor s predsednikom Drnovškom, če je Vlada sposobna jutri odgovarjati na vprašanja, potem bi to točko uvrstili jutri ob 10.00 uri na dnevni red. V četrtek ne moremo, ker zaseda Vlada. Prosim? (Govor iz klopi.) Moj predlog gre v smer, če Vlada lahko odgovarja jutri na ta vprašanja, jaz bom to pobudo dal, bo odgovarjala jutri. Ta predlog, ki ga je dal gospod Jagodnik, dajem na glasovanje. Mislim, da bi tako najlažje razrešili ta problem. Ugotovimo sklepčnost! (62 prisotnih.)</p>
                  <p>Kdo je za? (34 poslancev.) Je kdo proti? (19 poslancev.)</p>
                  <p>Gospod Jagodnik, opravil bom razgovor s predsednikom Drnovškom in poskušal to zagotoviti. Če ne bo šlo, se bo potrebno posebej dogovoriti kako in kaj.</p>
                  <p>Še nekaj obvestil. Na tej seji bomo večje število predlogov zakonov sprejemali po hitrem postopku...</p>
                  <p>Se opravičujem. Moramo še glasovati o dnevnem redu. Na glasovanje dajem predlog dnevnega reda v celoti. Ugotovimo sklepčnost! (60 prisotnih.)</p>
                  <p>Kdo je za? (50 poslancev.) Je kdo proti? (4 poslanci.)</p>
                  <p>Ugotavljam, da je predlog dnevnega reda 23. seje Državnega zbora sprejet.</p>
                  <p>Prosim. Proceduralno. Izvoli.</p>
               </sp>
               <sp>
                  <speaker>IVO HVALICA:</speaker>
                  <p>Hvala za besedo, gospod predsednik! Mislim, da izražam mnenje vseh, da bi dobili prečiščen dnevni red na mizo skupaj z navedbo EPA in številko Poročevalca, ne pa okleščen brez teh podatkov, ker to služi za lažje delo.</p>
                  <p>Torej, isti dnevni red, kot ga imamo sedaj, dopolnjen, ampak s temi podatki, kot je ta iz 12. julija. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Ivo Hvalica. To bom zagotovil.</p>
                  <p>Na tej seji bomo večje število zakonov sprejemali po hitrem postopku, zato poslanke in poslance prosim, da morebitne amandmaje čimprej pisno vložijo oziroma, da imajo pri ustni predstavitvi amandmajev tudi že pisni tekst, ki ga predložijo predsedujočemu, da ne bi prihajalo do morebitnih prekinitev pred glasovanjem.</p>
                  <p>Poslanke in poslance tudi prosim, da v skladu s 67. členom poslovnika vložijo pisne prijave k razpravi pred pričetkom razprave.</p>
                  <p>Točko vprašanja in pobude poslancev bomo obravnavali tako, kot smo se sedaj dogovorili, jutri od 10.00 do 12.00 ure. Na klop vam bo med sejo razdeljen tudi pregled vprašanj in pobud poslank in poslancev, ki so jih podali na 22. seji zbora, ter pregled vprašanj in pobud iz prejšnjih sej, na katere še niso bili posredovani odgovori.</p>
                  <p>Zbor bo 50. točko dnevnega reda, to je obvestilo o odstopu ministra za pravosodje in predlog za imenovanje ministrice za pravosodje opravil danes ob 16.00 uri.</p>
                  <p>V skladu z določbami poslovnika bo zbor odločal o vsaki točki sproti, razen, če ne bo drugače dogovorjeno. S tem v zvezi vas opozarjam, da mora biti zbor sklepčen ne samo ob glasovanju, ampak tudi med razpravo. Obveščam vas, da bom odmor vsak dan zasedanja predvidoma od 14.00 do 16.00 ure. Obveščam vas, da bo tudi seja zbora v skladu z dogovorom v kolegiju potekala ta teden do petka do 15.00 ure ter ves prihodnji teden, vključno s ponedeljkom, in se bo končala v petek, 29.7.1994, ob 14.00 uri.</p>
                  <p>Zaradi obsežnega dnevnega reda vas prosim za racionalno delo, da bi sejo lahko tudi zaključili.</p>
                  <p>Prehajamo na <title>1. TOČKO DNEVNEGA REDA - PONOVNO ODLOČANJE O ZAKONU O OMEJEVANJU UPORABE TOBAČNIH IZDELKOV</title>.</p>
                  <p>Državni svet Republike Slovenije je na seji dne 29.6.1994 sklenil, da na podlagi tretje alinee prvega odstavka 27. člena Ustave Republike Slovenije zahteva, da Državni zbor ponovno odloča o zakonu o omejevanju uporabe tobačnih izdelkov. Želi predstavnik Državnega sveta obrazložiti zahtevo sveta? Prosim, predsednika sveta, dr. Ivana Kristana.</p>
               </sp>
               <sp>
                  <speaker>DR. IVAN KRISTAN:</speaker>
                  <p>Spoštovani gospod predsednik, spoštovane gospe poslanke, spoštovani gospodje poslanci! V odsotnosti članice Državnega sveta, gospe Majde Šlajmer-Japelj, bom obrazložil naš odložni veto na zakon o omejevanju uporabe tobačnih izdelkov. Državni svet je pri tem odložnem vetu izhajal iz namena zakona, to pa je omejevanje uporabe tobačnih izdelkov. To je končno tudi cilj Svetovne zdravstvene organizacije, ki v svojih številnih resolucijah, od leta 1970 do 1993 jih je bilo sprejetih 13 na to temo, zavezuje članice na zmanjšanje uporabe tobaka in ki sprejema ukrepe za dosego tega cilja. Med temi je tudi prepoved reklamiranja tobaka, tobačnih izdelkov. Petletni program Svetovne zdravstvene organizacije pod geslom "Evropa brez kajenja" načrtuje, da bi se do leta 1995 zmanjšala poraba tobačnih izdelkov za približno 50% in da bi imeli v teh državah najmanj 80% nekadilcev. To bi seveda lahko dosegli tudi s prepovedjo reklamiranja tobaka in tobačnih izdelkov. Slovenija je seveda članica Svetovne zdravstvene organizacije in jo ti akti Svetovne zdravstvene organizacije zavezujejo.</p>
                  <p>Ob dnevu proti kajenju, 31. maja 1994, je komisar Svetovne zdravstvene organizacije izjavil, da vsako leto umre približno 450 tisoč ljudi zaradi kajenja. Od tega 250 tisoč neposredno zaradi raka in približno 200 tisoč zaradi bolezni srca in ožilja kot posledica kajenja. Zaradi tega se Svetovna zdravstvena organizacija intenzivno zavzema za vse akcije za odvračanje mladine od kajenja.</p>
                  <p>Družba daje ogromna sredstva za zdravljenje posledic kajenja. V končni konsekvenci in končni bilanci je dohodek, ki ga daje tobačna industrija, veliko manjši kot pa je škoda zaradi smrtnih žrtev, zaradi invalidnosti, zaradi stroškov zdravljenja itd. Zato se vse več držav odloča za omejevanje porabe tobaka. Po eni strani za popolno prepoved reklamiranja, torej tudi posredno in druge za delno, zgolj za neposredno. Med prvimi državami je po nekaterih podatkih preko 20 takšnih držav, ki popolnoma prepovedujejo reklamiranje.</p>
                  <p>Tobačna industrija seveda išče nove trge, ki jih izguja v kriznih državah, ki gredo na strožje prepovedi reklamiranja. Ti novi trgi so pa Vzhoda Evropa in nerazviti.</p>
                  <p>Eno izmed vprašanj, ki je bilo v zvezi z odložnim vetom in tudi pri odločanju na Državnem svetu, je bilo vprašanje pariške konvencije o blagovnih znamkah. Mi smo nekako presodili, da to sklicevanje v tej zvezi ni povsem korektno in da ni res, da bi nam grozile tožbe zaradi prepovedi reklamiranja, ker ima zaščita zdravja, ta pa je podana na osnovi aktov Svetovne zdravstvene organizacije, prednost pred zaščito blagovnih znamk tobaka. Slovenija je, kot smo ugotovili članica Svetovne zdravstvene organizacije in uživa to varstvo zdravja s strani Svetovne zdravstvene organizacije.</p>
                  <p>V pariški konvenciji o blagovnih znamkah je med drugim tudi določeno, da vsaka država sama presodi, pod katerimi pogoji bo varovala blagovno znamko oziroma je ne bo varovala oziroma jo bo prepovedala, če je v nasprotju z javnim interesom. In varstvo zdravja, varovanje mladine pred tobakom itn. je nedvomno v takem javnem interesu, ki ima zaščito pred reklamiranjem tobaka. Druge države, ki so prepovedale tudi posredno reklamiranje, zavračajo sklicevanje na takšen način sklicevanja na pariško konvencijo.</p>
                  <p>Državni svet meni, da je 10. člen zakona nekonsistenten in da ima tretji odstavek zadnjega, pravzaprav zadnji del tretjega odstavka nasproten učinek, kot ga pa želi doseči prvi odstavek tega člena, to pa je prepoved reklamiranja tobaka in tobačnih izdelkov. Tako je dejansko namesto prepovedi reklamiranja tobaka nastal dokaj liberalen sistem vsaj posrednega reklamiranja tobaka, saj se logotipi tobačnih izdelkov lahko pojavljajo praktično na vseh izdelkih.</p>
                  <p>Mi dodatno opozarjamo, da tretji odstavek 10. člena tudi nima sankcije v kazenskih določbah, torej ni sankcioniran, razen tega ugotavljamo, da ni res trditev direktorja tobačne tovarne, češ, da je slovenski zakon najstrožji zakon, kar jih poznamo. To je nedvomno netočno, ker vrsta sedanjih zakonov, ki so sprejeti, seveda bistveno točni, ker v celoti prepovedujejo reklamiranje tobaka. Ker po poslovniku Državnega zbora ni možno z amandmajem črtati ta sporni del tretjega odstavka 10. člena, to pa so besede: če takšni izdelki s svojim videzom ali namenom uporabe neposredno spodbujajo uporabo tobaka in tobačnih izdelkov, predlaga Državni svet, da Državni zbor takšen zakon zavrne in da takoj po hitrem postopku sprejme nov predlog brez te sporne določbe. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala predsedniku Državnega sveta dr. Kristanu. Želi besedo predstavnik Vlade? Minister Voljč ima besedo.</p>
               </sp>
               <sp>
                  <speaker>DR. BOŽIDAR VOLJČ:</speaker>
                  <p>Spoštovane gospe in gospodje poslanci! Očitno je, da je materija v zvezi s pravnimi vprašanji neposredne in posredne uporabe logotipa v naši družbi za nas novo vprašanje in da je v vsem veliko nerazumevanja. Tudi sam dolgo časa nisem čisto natančno vedel, kakšni so mednarodni predpisi v zvezi s tem. Rad bi povedal, da sem danes zjutraj še enkrat preveril na Uradu za oblikovanje industrijske lastnine, kaj naš predlagani 10. člen, kajti samo ta je sporen, v praksi pomeni. In če gre za tretji odstavek tega spornega člena, kjer je govor o tem, da neposredno reklamiranje ni dovoljeno, potem je razlaga, da je dovoljeno posredno reklamiranje. V 1. odstavku tega člena pa piše, da je prepovedano vsakršno reklamiranje.</p>
                  <p>Rad bi v praksi, če dovolite, razložil. Če imam nalivno pero, potem vemo, da nalivno pero služi pisanju in da to ni izdelek tobačnega proizvajalca. Če na to nalivno pero tobačni proizvajalec prilepi logotip, je to neposredna oblika reklamiranja, ki po tem zakonu ni dovoljena. Če je nalepljen logotip na vozilo, ki je last proizvajalca tobačnih izdelkov, potem gre tu za neposredno reklamiranje, ki po tem zakonu ni dovoljeno, kajti vozila niso namenjena temu. Tobačni proizvajalec bi lahko logotip po tem zakonu nalepil na predmet samo v primeru, če bi proizvodnja nalivnih peres tudi sodila v njegov proizvodni program. To velja tudi za bombažne oziroma tekstilne izdelke, za senčnike itd.</p>
                  <p>Zakon je tak, da tudi če bi, recimo, tako so mi rekli na Uradu za varovanje industrijske lastnine, če bi, recimo, tovarna Šumi začela proizvajati čokoladne pipe oziroma čokolade v obliki pipe, lahko po tem zakonu to prepovemo.</p>
                  <p>Prepuščam besedo vam, kakorkoli se boste odločili, da bomo spoštovali to. V primeru, da bo veto izglasovan v Državnem zboru, bomo na ministrstvu skušali takoj pripraviti novo varianto zakona in jo bomo po hitrem postopku posredovali v obravnavo Državnemu zboru, kajti kajenje in njegove posledice predstavljajo pač prevelik zdravstveni problem, da bi lahko na tem področju še dalj časa odlašali. Pripravljene imamo vse aktivnosti, ki bodo iz zakona izhajale. Če pa bo izglasovan veto, bo to sprejeto malo kasneje. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala, gospod minister. Zahtevo Državnega sveta je obravnaval tudi Odbor za zdravstvo. Prosim poročevalca odbora, da predstavi mnenje. Gospod Kociper ima besedo.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa, gospod predsednik! Spoštovane gospe in gospodje! Odbor za zdravstvo, delo, družino in socialne politiko je na svoji 44. seji, dne 14.7.1994, obravnaval zahtevo Državnega sveta za ponovno odločanje o zakonu o omejevanju uporabe tobačnih izdelkov. Navkljub sprejemanju argumentov, ki jih je navedel Državni svet v svoji zahtevi in utemeljitvam, ki jih je dal Državni svet ob zahtevi za ta veto, se je večina članov odbora odločila za to, da Državni zbor ponovno obravnava ta zakon in ga ponovno potrdi. Prevladala je namreč ocena, da je bolje ponovno potrditi tak zakon, ki ni popoln kot pa sprejemati po novem postopku cel zakon. Tak zakon, ki bi ga Državni zbor potrdil, pa je možno spremeniti z dvema ali tremi dodatki oziroma spremembami dveh, treh členov. Zato Odbor Državnega zbora za zdravstvo, delo, družino in socialno politiko predlaga Državnemu zboru, da Državni zbor ponovno obravnava zakon o omejevanju uporabe tobačnih izdelkov in da ta zakon potrdi. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Kociper. Nisem razumel: ponovna obravnava. Ponovno glasuje. Državni zbor ponovno glasuje, ne obravnava. To dajemo na glasovanje. Pri tem vas moram opozoriti, da mora pri ponovnem odločanju skladno z 2. odstavkom 91. člena Ustave Republike Slovenije za sprejem navedenega zakona glasovati večina poslancev zbora. To se pravi 46 ali več.</p>
                  <p>Želi kdo obrazložiti svoj glas? Prosim, gospod Ciril Ribičič.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Spoštovani! Glede na to, da poslovnik ne dopušča razprave o tem področju, o takem vetu, niti ne omogoča sprememb zakona, ker oboje mislim, da bi bilo zelo smiselno in večina bi morala razmišljati pri spremembah poslovnika, se pač omejuje na obrazložitev glasu. Sam ne bom podprl predlaganega zakona, ker sem bil že v obravnavi tega zakona za strožje omejitve kot jih predvideva. Za takšne strožje omejitve je tudi Državni svet, za obrazložitev glasu pa sem se odločil zaradi tega, ker je bilo precej razprave med poslanci, ali naj vztrajajo pri svojem stališču ali naj ga spremenijo zaradi vloženega veta. In sicer je bilo slišati argumente v tem smislu, da, če bo danes zakon padel in torej veto izglasovan, da v tem primeru tako velja strožji prejšnji zakon, kar je ena obrazložitev in druga obrazložitev, ki gre v nasprotno smer, da če danes zakon pade, potem pač smo v situaciji, ko nimamo opravka niti s tistimi omejitvami, ki so bile z večino glasov sprejete v Državnem zboru. Osebno mislim, da ni nobenih argumentov za to, da bi zaradi tega, ker je Državni svet, ki je, kot rečeno pristaš strožjih omejitev, kdorkoli spreminjal to svoje stališče vsaj zaradi vloženega veta, ni za to nobenega razloga. Jaz sem bil za strožje omejitve prej in sem tudi danes in zaradi tega ne bom moral podpreti sprejema tega zakona. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo obrazložiti? Gospod Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod predsednik, spoštovani zbor! Jaz bom, tako kot predlaga odbor, glasoval za sprejem tega zakona. Zakaj? Zaradi tega, ker očitno je tobačna industrija zelo spretno pomešala tukaj v teh naših krogih, in verjetno je tudi nekaj naše naivnosti skupne in posamezne pri stvari. Poglejte, govorimo, moramo zavrniti ta zakon zaradi tega, ker bomo potem imeli strožji režim, ker stari zakon zagotavlja boljše stanje. Ampak, saj moraš biti slep in gluh in ne vem še kaj, da ne opaziš, da na vsakem vogalu po sedaj veljavnem zakonu visi reklama in seveda nobenih regulativov ni za kajenje na javnih mestih. Sedaj, pride nekdo in pravi, vržimo vse skupaj v koš, potem bomo na boljšem. V resnici nas želijo prepričati, da bomo imeli mirno vest, in da bo lahko tobačna industrija delala, kar bi želela. Jasno je, da lahko, tako kot je odbor pravilno ugotovil, z malenkostnimi korekturami napravimo tisto, kar ti zagovorniki pravijo, ti, ki hočejo sedaj imeti zakon v košu in seveda, moram povedati, da govorim tudi zaradi tega, ker hodijo nekateri na radio in celo tam razlagajo, da vsi, ki bomo danes glasovali za ohranitev tega zakona, deloma v interesu tobačne industrije. To je svet popolnoma na glavi. Se pravi, hočejo ostro rešitev in hkrati bodo ustvarili brezzakonsko stanje za dolgo obdobje, pri čemer pričakujem, da ko bo zakon ker pričakujem tudi, da ne bomo danes uspeli, danes bo tudi tobačna industrija uspela in bo vrgla ta zakon v koš. Potem, ko bo zakon ponovno prišel, ob vsem optimizmu ministra, da je njihov aparat že pripravljen, da bo zelo hitro prišel z novimi rešitvami, se bo cela stvar tukaj odvila in vlekla brez konca in kraja zelo dolgo časa, gotovo mesece in mesece, medtem ko bo tobačna industrija, tako kot to dela danes in vse dni do sedaj, divjala okoli po ulicah in kasirala svoje. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo obrazložiti svoj glas? Prosim, gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa gospod predsednik, spoštovane kolegice in kolegi! Od zakona, ki je bil zastavljen, po moji osebni meri bolj, se pravi bolj rigorozno, čeprav se z nekaterimi strinjam in sem tudi že zadnjič izjavil, da prepoved pač ne prinaša ne vem kaj, ampak mislim, da je bil omiljen do takšne mere v to smer, da nekako vzgaja - nekateri bodo spet rekli: to je dobro, to je slabo, tega ni, ne sme biti. Strinjam se s predlogom predsednika matičnega odbora, ki je rekel, da naj se ta zakon, tudi če ni najboljši, usmeri v tisto smer, o kateri smo zadnjič govorili; da ne moremo prepovedati kajenja, ampak da moramo dopovedati... in danes mislim, da je v drugo smer govoril tudi predsednik sveta. Koliko je stroškov na račun kajenja in da je v minusu, ko govorimo o tobačni industriji, pa o stroških za zdravljenje, o posledicah tobačne industrije. Mislim, da zakon, tak kot je, moramo podpreti, in razmisliti v nadaljevanju, kakšne negativne posledice bodo za tobačno industrijo, ker mislim, da ne bodo velike, ker je bilo že zadnjič povedano, da vas spomnim. Ne glede na to, če ne bo nobenega ali pa če bo kakšno oglaševanje tobaka, bodo ljudje kadili, tudi mladi bodo kadili, ker je to izziv, tudi če ni nobene reklame. Mislim, da je treba omejevati reklamo, ne glede na to. Zmanjšali bomo možnost vabila, predvsem mladih, da se vključujejo v vrste kadilcev in potencialnih tudi bolnikov in mislim, da tak zakon, kot je - ni najboljši - ampak je prav, da ga sprejmemo. Jaz glasujem za to, da ga sprejmemo. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa, gospod Geržina. Ali želi še kdo obrazložiti svoj glas? Prosim, gospa Jadranka Šturm-Kocjan.</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala za besedo. Spoštovani gospod predsednik, poslanke in poslanci! Mene že ves čas v razpravah ob tem zakonu moti to, da se v glavnem kot srž problema pojavlja tobačna industrija. Sama sem prepričana, da govoriti o kajenju pomeni govoriti o vzorcu vedenja, ki ga sama ne podpiram in za katerega mislim, da ni prispevek h kvaliteti našega življenja. Zato bom glasovala proti temu zakonu in mislim, da je to tudi priložnost, da ga ponovno pregledamo, predelamo in naredimo boljšega kot je. Me pa k temu tudi zavezuje sklep Odbora za socialo Skupščine občine Koper, ki me je še posebej prosil, da se tako odločim, kot sem povedala. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Ali želi še kdo obrazložiti svoj glas? (Ne.) Ugotovimo sklepčnost! (69 prisotnih.)</p>
                  <p>Kdo je za? (41 poslancev.) Je kdo proti? (15 poslancev.)</p>
                  <p>Ugotavljam, da Državni zbor pri ponovnem odločanju zakona o omejevanju uporabe tobačnih izdelkov ni sprejel.</p>
                  <p>Prehajamo na <title>2. TOČKO DNEVNEGA REDA - PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO RUSKE FEDERACIJE ZA DOBAVE ZEMELJSKEGA PLINA IZ RUSKE FEDERACIJE V REPUBLIKO SLOVENIJO.</title></p>
                  <p>Predlog zakona je v obravnavo zboru predložila Vlada Republike Slovenije. Ali želi predstavnik Vlade besedo? Prosim, če vsaj 46 poslank in poslancev ostane v dvorani. Ali želi predstavnik odbora besedo? (Ne.) Sekretariat? Poslanske skupine? Poslanke, poslanci?</p>
                  <p>Ker ne želi nihče razpravljati, prehajamo na obravnavo in odločanje o posameznih členih zakona, s tem, da zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (42 prisotnih.) Moram reči, da je za mene najmanjši problem, da vstanem in grem, ampak to pomeni, da se bomo dalj časa mučili v tejle dvorani. Mislim, da ni korektno in ni pošteno od vas, ki ste zunaj, namesto, da bi bili tu. Prosim še šefe poslanskih skupin, da zagotovijo prisotnost poslancev in poslank v dvorani. Ugotovimo sklepčnost! (52 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da je predlog sprejet.</p>
                  <p>Ker k členu ni vložen noben amandma in v skladu s pravkar sprejetim zakonom, dajem na glasovanje vse člene skupaj. Ugotovimo sklepčnost! (48 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da so vsi členi..(kaj ni prav?).. predloga akta sprejeti.</p>
                  <p>V obravnavo dajem naslov zakona. Želi kdo besedo? Če ne, dajem naslov zakona na glasovanje. Ugotovimo sklepčnost! (54 prisotnih.)</p>
                  <p>Kdo je za? (48 poslancev.) Je kdo proti? (2 poslanca.)</p>
                  <p>Ugotavljam, da smo naslov zakona sprejeli.</p>
                  <p>Na glasovanje dajem zakon v celoti. Ugotovimo sklepčnost! (55 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da je predlog zakona sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA O SODELOVANJU V KULTURI IN IZOBRAŽEVANJU MED VLADO REPUBLIKE SLOVENIJE IN VLADO REPUBLIKE HRVAŠKE</title>.</p>
                  <p>Predlog zakona je v obravnavo zboru predložila Vlada. Želi predstavnik Vlade besedo? Odbor? Sekretariat? Poslanske skupine? Poslanke in poslanci?</p>
                  <p>Ker ne želi nihče razpravljati, prehajamo na obravnavo in odločanje o posameznih členih predloga zakona, s tem, da zboru predlagam, da skladno z zadnjo alineo 189. člena poslovnika, razpravlja in glasuje o vseh členih skupaj, kjer ni amandmajev. Pred seboj imam amandma Odbora za mednarodne odnose, in sicer: za 2. členom predloga zakona o ratifikaciji sporazuma o sodelovanju v kulturi in izobraževanju med Vlado Republike Slovenije in Vlado Republike Hrvaške se doda nov 3. člen, ki se glasi: "Republika Slovenija ob ratifikaciji daje izjavo, da se določba 9. člena sporazuma nanaša na italijansko in madžarsko narodno skupnost." Dosedanji 3. in 4. člen zakona o ratifikaciji navedenega sporazuma postaneta 4. in 5. člen.</p>
                  <p>Želi kdo besedo? Če ne, dajem ta amandma na glasovanje. Ugotovimo sklepčnost! (52 prisotnih.)</p>
                  <p>Kdo je za? (40 poslancev.) Je kdo proti? (3 poslanci.)</p>
                  <p>Ugotavljam, da je amandma sprejet.</p>
                  <p>Na glasovanje dajem vse preostale člene. Ugotovimo sklepčnost! (56 prisotnih.)</p>
                  <p>Kdo je za? (39 poslancev.) Je kdo proti? (2 poslanca.)</p>
                  <p>Ugotavljam, da smo sprejeli.</p>
                  <p>Na glasovanje dajem še naslov zakona.</p>
                  <p>Želi kdo besedo? (Ne želi.)</p>
                  <p>Na glasovanje dajem torej naslov zakona. Ugotovimo sklepčnost! (50 prisotnih.)</p>
                  <p>Kdo je za? (46 poslancev.) Je kdo proti? (3 poslanci.)</p>
                  <p>Ugotavljam, da smo naslov zakona sprejeli.</p>
                  <p>Na glasovanje dajem predlog zakona v celoti. Ugotovimo sklepčnost! (49 prisotnih.)</p>
                  <p>Kdo je za? (34 poslancev.) Je kdo proti? (4 poslanci.)</p>
                  <p>Ugotavljam, da je predlog zakona v celoti sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>4. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI EVROPSKEGA SPORAZUMA O POMEMBNEJŠIH PROGAH MEDNARODNEGA KOMBINIRANEGA TRANSPORTA IN PRIPADAJOČIH NAPRAVAH</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Želi predstavnik odbora besedo? (Ne.) Želi predstavnik sekretariata besedo? (Ne.) želijo predstavniki poslanskih skupin? (Ne.) Želijo poslanke in poslanci besedo? (Ne.)</p>
                  <p>Ker ne želi nihče razpravljati, prehajamo na obravnavo in odločanje o posameznih členih predloga zakona, s tem, da zboru predlagam, skladno z zadnjo alineo 189. člena poslovnika, da razpravlja in glasuje o vseh členih skupaj. Ugotovimo sklepčnost! (46 prisotnih.)</p>
                  <p>Kdo je za? (33 poslancev.) Je kdo proti? (3 poslanci.)</p>
                  <p>Ugotavljam, da je predlog sprejet.</p>
                  <p>Ker k členom ni bil vložen noben amandma, in skladno s pravkar sprejetim sklepom, dajem na glasovanje vse člene skupaj. Ugotovimo sklepčnost! (50 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da so vsi členi skupaj sprejeti.</p>
                  <p>V razpravo in na glasovanje dajem naslov zakona. Želi kdo besedo? Če ne, ugotovimo sklepčnost. (Gospod Školč, lepo prosim, če z gospo Skukovo opravite potrebno razpravo kasneje, pa ... To je nova poslovniška določba. Res bi prosil, če bi zasedli svoje mesto in da ne bi kdo drug pritiskal.) Ugotovimo sklepčnost! (56 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da smo naslov zakona sprejeli.</p>
                  <p>Na glasovanje dajem predlog akta v celoti. Ugotovimo sklepčnost! (49 prisotnih.)</p>
                  <p>Kdo je za? (35 poslancev.)</p>
                  <p>Opravičujem se, obrazložitev glasu. Ponovili bomo glasovanje.</p>
               </sp>
               <sp>
                  <speaker>ŠTEFAN MATUŠ:</speaker>
                  <p>Hvala za besedo. Spoštovane poslanke, spoštovani poslanci! Glasoval bom proti temu, in sicer zakaj? V tem sporazumu Slovenija ni priznana kot država. Če preberemo: Jugoslavija, Beograd, Koper, Ljubljana, Reka, Zagreb. Pristopimo k sporazumu, kjer praktično Slovenija ni priznana kot država. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Je predstavnik Vlade tukaj? Prebral bom poročilo Odbora za mednarodne odnose, morda bo to kaj razjasnilo, in sicer: Odbor Državnega zbora Republike Slovenije za mednarodne odnose je na svoji 48. seji, ki je bila 6. julija 1994, obravnaval predlog zakona o ratifikaciji evropskega sporazuma o pomembnejših progah mednarodnega kombiniranega transporta in pripadajočih napravah. V razpravi je predstavnik Ministrstva za promet in zveze pojasnil, da so v sedanji verziji navedenega sporazuma slovenske proge, terminali in mejni prehodi navedeni v okviru Jugoslavije, vendar bo to ustrezno popravljeno z aneksom, ki ga je ekonomska komisija OZN že sprejela in ga bo posredovala generalnemu sekretarju OZN. Odbor je soglašal z navedenim predlogom zakona in zato predlagal Državnemu zboru Republike Slovenije, naj predlog obravnava na svoji seji in ga sprejme. Mislim, da to razjasnjuje delno tole vaše vprašanje.</p>
                  <p>Na glasovanje dajem predlog akta v celoti. Ugotovimo sklepčnost! (49 prisotnih.)</p>
                  <p>Kdo je za? (29 poslancev.) Je kdo proti? (15 poslancev.)</p>
                  <p>Ugotavljam, da je predlog zakona sprejet.</p>
                  <p>S tem zaključujem to točko dnevnega reda.</p>
                  <p>Prehajam na <title>5. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED REPUBLIKO AVSTRIJO, BOLGARIJO, MADŽARSKO, POLJSKO, SLOVAŠKO IN REPUBLIKO SLOVENIJO O VZPOSTAVITVI SODELOVANJA V VZGOJI IN IZOBRAŽEVANJU V OKVIRU SREDNJEEVROPSKEGA PROGRAMA O IZMENJAVI UNIVERZITETNIH ŠTUDIJEV</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik Vlade  besedo? (Ne želi.) Odbor? (Ne želi.) Sekretariat? (Ne želi.) Predstavniki poslanskih skupin? (Ne želijo.) Poslanke in poslanci? (Ne želijo.)</p>
                  <p>Ker ne želi nihče razpravljati, prehajam na obravnavo in odločanje o posameznih členih predloga zakona. Zboru predlagam, da skladno z zadnjo alineo 189. člena poslovnika, razpravlja in glasuje o vseh členih skupaj. Ugotovimo sklepčnost! (49 prisotnih.)</p>
                  <p>Kdo je za? (39 poslancev.) Je kdo proti? (2 poslanca.)</p>
                  <p>Ugotavljam, da je predlog sprejet.</p>
                  <p>Ker k členom ni bil vložen noben amandma, skladno s pravkar sprejetim sklepom dajem na glasovanje vse člene skupaj. Ugotovimo sklepčnost! (50 prisotnih.)</p>
                  <p>Kdo je za? (38 poslancev.) Je kdo proti? (Nihče.)</p>
                  <p>Ugotavljam, da so vsi členi predloga akta sprejeti.</p>
                  <p>V obravnavo in odločanje dajem naslov zakona. Želi kdo besedo? Če ne, ugotovimo sklepčnost. Ugotovimo sklepčnost! (47 prisotnih.)</p>
                  <p>Kdo je za? (41 poslancev.) Je kdo proti? (1 poslanec.)</p>
                  <p>Ugotavljam, da je naslov zakona sprejet.</p>
                  <p>Na glasovanje dajem predlog zakona v celoti. Ugotovimo sklepčnost! (54 prisotnih.)</p>
                  <p>Kdo je za? (40 poslancev.) Je kdo proti? (Nihče.)</p>
                  <p>Ugotavljam, da je predlog zakona sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>6. TOČKO DNEVNEGA REDA - NA OBRAVNAVO PREDLOGA ZAKONA O RATIFIKACIJI KREDITNE POGODBE (PROJEKT SLOVENSKIH AVTOCEST VZHOD-ZAHOD) MED REPUBLIKO SLOVENIJO IN EVROPSKO BANKO ZA OBNOVO IN RAZVOJ</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne želi.) Predsednik odbora? (Ne želi.) Sekretariat? (Ne želi.) Poslanske skupine? (Ne želijo.) Poslanke in poslanci? (Ne želijo.)</p>
                  <p>Ker ne želi nihče več razpravljati, prehajam na obravnavo in odločanje o posameznih členih predloga zakona. Zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (53 prisotnih.)</p>
                  <p>Kdo je za? (30 poslancev.) Je kdo proti? (Nihče.)</p>
                  <p>Ugotavljam, da je predlog sprejet.</p>
                  <p>Ker k členu ni bil vložen noben amandma, skladno s pravkar sprejetim členom dajem na glasovanje vse člene...</p>
                  <p>Prosim. Proceduralno. Izvolite, gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Pogrešam mnenje Odbora za finance. Mislim, da v takšnih primerih bi moralo biti tudi mnenje Odbora za finance, ker gre za posledice za državni proračun.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Da, gospod Žaro Pregelj. Po poslovniku daje mnenje matično delovno telo. Gospod Kopač, oziroma njegov odbor kot zainteresirano telo se ni oglasilo in nimam kaj drugega, kot da dam ta predlog na glasovanje. Torej, k členu ni bil vložen noben amandma in skladno s pravkar sprejetim sklepom dajem torej vse člene skupaj na glasovanje. Ugotovimo sklepčnost! (52 prisotnih.)</p>
                  <p>Kdo je za? (35 poslancev.) Je kdo proti? (Nihče.)</p>
                  <p>Ugotavljam, da so vsi členi predloga akta sprejeti.</p>
                  <p>V obravnavo in na glasovanje dajem naslov zakona. Želi kdo besedo? (Ne.) Če ne, dajem naslov zakona na glasovanje. Ugotovimo sklepčnost! (52 prisotnih.)</p>
                  <p>Kdo je za? (35 poslancev.) Je kdo proti? (2 poslanca.)</p>
                  <p>Ugotavljam, da smo sprejeli naslov zakona.</p>
                  <p>Na glasovanje dajem predlog akta v celoti. Ugotovimo sklepčnost! (48 prisotnih.)</p>
                  <p>Kdo je za? (32 poslancev.) Je kdo proti? (2 poslanca.)</p>
                  <p>Ugotavljam, da je predlog zakona v celoti sprejet.</p>
                  <p>Prehajamo na <title>6.A TOČKO DNEVNEGA REDA - NA OBRAVNAVO PREDLOGA ZAKONA O RATIFIKACIJI GARANCIJSKE POGODBE (PROJEKT SLOVENSKIH AVTOCEST VZHOD-ZAHOD) MED REPUBLIKO SLOVENIJO IN EVROPSKO BANKO ZA OBNOVO IN RAZVOJ</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Odbor? (Ne.) Sekretariat? (Ne.) Poslanske skupine? (Ne.) Poslanke in poslanci? (Ne.) S tem zaključujem razpravo. Zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (47 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ker k členu ni bil vložen noben amandma, skladno s pravkar sprejetim sklepom dajem na glasovanje vse člene skupaj. Ugotovimo sklepčnost! (54 prisotnih.)</p>
                  <p>Kdo je za? (42 poslancev.) Je kdo proti? (1 poslanec.)</p>
                  <p>Ugotavljam, da so vsi členi skupaj sprejeti.</p>
                  <p>V obravnavo in na glasovanje dajem naslov zakona. Želi kdo besedo? (Ne želi.) Ugotovimo sklepčnost! (55 prisotnih.)</p>
                  <p>Kdo je za? (35 poslancev.) Je kdo proti? (2 poslanca.)</p>
                  <p>Ugotavljam, da je naslov zakona sprejet.</p>
                  <p>Na glasovanje dajem predlog akta v celoti. Ugotovimo sklepčnost! (55 prisotnih.)</p>
                  <p>Kdo je za? (31 poslancev.) Je kdo proti? (6 poslancev.)</p>
                  <p>Ugotavljam, da je predlog zakona v celoti sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>6.B TOČKO DNEVNEGA REDA - NA OBRAVNAVO PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO ZDRUŽENIH DRŽAV AMERIKE K SPODBUJANJU INVESTICIJ</title>.</p>
                  <p>Predlog zakona je zboru v obravnavo predložila Vlada Republike Slovenije. Želi predstavnik Vlade besedo? (Ne.) Odbora? (Ne.) Sekretariata? (Ne.) Poslanske skupine? (Ne.) Poslanke in poslanci? (Ne.) S tem zaključujem razpravo in zboru predlagam, da</p>
                  <p>skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (50 prisotnih.)</p>
                  <p>Kdo je za? (37 poslancev.) Je kdo proti? (7 poslancev.)</p>
                  <p>Ugotavljam, da je predlog sprejet.</p>
                  <p>Ker k členom ni bil vložen noben amandma, skladno z pravkar izglasovanim sklepom dajem na glasovanje vse člene skupaj. Ugotovimo sklepčnost! (52 prisotnih.)</p>
                  <p>Kdo je za? (41 poslancev.) Je kdo proti? (2 poslanca.)</p>
                  <p>Ugotavljam, da so vsi členi predloga akta sprejeti.</p>
                  <p>Na glasovanje dajem naslov zakona. Želi kdo besedo? (Ne.) Na glasovanje dajem naslov zakona. Ugotovimo sklepčnost! (50 prisotnih.)</p>
                  <p>Kdo je za? (41 poslancev.) Je kdo proti? (1 poslanec.)</p>
                  <p>Ugotavljam, da smo sprejeli naslov zakona.</p>
                  <p>Na glasovanje dajem predlog akta v celoti. Ugotovimo sklepčnost! (53 prisotnih.) Opravičujem se gospod Pregelj. Potrkajte, ker moram reči, da gledam na to tehniko in ne vidim roke.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Sedaj glasujemo čisto serijsko o celi vrsti zakonov, ki so sicer res zgolj ratifikacije, toda za njimi je kar bogata vsebina. In ta vsebina ni brez posledic za našo državo, za naš proračun in za marsikaj drugega, tudi za samostojnost. Bojim se, da gredo vsi ti zakoni preveč hitro mimo nas in da jih ne sprejemamo dovolj zavestno. Zato striktno glasujem proti, ker menim, da so bili dani po postopku, ki nam ni omogočal, da bi se do te mere v njih poglobili, da bi jih lahko zavestno podprli.</p>
                  <p>Moja odločitev je tudi tokrat proti, kajti ne morem glasovati za nekaj, o čemer me nihče ni prepričal oziroma tudi ni bila možna taka procedura, da bi se lahko o tem prepričal sam. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Sprašujem gospoda Pahorja, če želi mogoče obrazložiti? (Ne želi.)</p>
                  <p>Na glasovanje dajem predlog akta v celoti. Ugotovimo sklepčnost! (52 prisotnih.)</p>
                  <p>Kdo je za? (35 poslancev.) Je kdo proti? (9 poslancev.)</p>
                  <p>Ugotavljam, da je predlog zakona sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>7. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO KRALJEVINE BELGIJE O ZRAČNEM PROMETU</title>.</p>
                  <p>Predlog zakona je v obravnavo predložila Vlada republike Slovenije. Želi predstavnik Vlade besedo? (Ne.) Želi predstavnik odbora besedo, gospod Pahor? (Ne.) Želi predstavnik sekretariata besedo? (Ne.) Želijo predstavniki poslanskih skupin besedo? (Ne.) Želijo besedo poslanke in poslanci? (Ne.) S tem zaključujem razpravo.</p>
                  <p>Zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (54 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je predlog sprejet.</p>
                  <p>Ker  k členom ni bil vložen noben amandma in skladno z pravkar sprejetim sklepom dajem na glasovanje vse člene skupaj. Ugotovimo sklepčnost! (52 prisotnih.)</p>
                  <p>Kdo je za? (35 poslancev.) Je kdo proti? (1 poslanec.)</p>
                  <p>Ugotavljam, da so vsi členi predloga akta sprejeti.</p>
                  <p>V obravnavo in na glasovanje dajem naslov zakona. Želi kdo besedo? (Ne želi.)</p>
                  <p>Na glasovanje dajem naslov zakona. Ugotovimo sklepčnost! (55 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da smo naslov zakona sprejeli.</p>
                  <p>Na glasovanje dajem predlog akta v celoti. Ugotovimo sklepčnost! (52 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je predlog zakona sprejet.</p>
                  <p>S tem zaključujem to točko dnevnega reda.</p>
                  <p>Ali lahko še to, zadnjo ratifikacijo obdelamo; dve sta še?</p>
                  <p>Prehajamo na <title>8. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI FULBRIHTOVEGA PROGRAMA IZMENJAVE MEMORANDUMA O SOGLASJU MED VLADO REPUBLIKE SLOVENIJE IN VLADO ZDRUŽENIH DRŽAV AMERIKE</title>.</p>
                  <p>Želi predstavnik Vlade besedo? (Ne.) Odbor? (Ne.) Sekretariat? (Ne.) Poslanske skupine? (Ne.) Poslanke in poslanci? (Ne.)</p>
                  <p>Zaključujem razpravo in zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (49 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je predlog sprejet.</p>
                  <p>Ker k členu ni bil vložen noben amandma, v skladu s pravkar sprejetim sklepom dajem na glasovanje vse člene skupaj. Ugotovimo sklepčnost! (48 prisotnih.)</p>
                  <p>Kdo je za? (34 poslancev.) Je kdo proti? (1 poslanec.)</p>
                  <p>Ugotavljam, da so vsi členi predloga akta sprejeti.</p>
                  <p>V obravnavo in na glasovanje dajem naslov zakona.</p>
                  <p>Želi kdo besedo? (Ne želi.)</p>
                  <p>Na glasovanje dajem naslov zakona. Ugotovimo sklepčnost! (46 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da je naslov zakona sprejet.</p>
                  <p>Na glasovanje dajem predlog akta v celoti. Ugotovimo sklepčnost! (48 prisotnih.)</p>
                  <p>Kdo je za? (30 poslancev.) Je kdo proti? (1 poslanec.)</p>
                  <p>Ugotavljam, da je predlog zakona sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>9. TOČKO DNEVNEGA REDA - PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO KRALJEVINE ŠVEDSKE O MEDNARODNEM CESTNEM PREVOZU POTNIKOV IN BLAGA IN DODATNEGA PROTOKOLA K SPORAZUMU TER SPORAZUMA O SPREMEMBAH IN DOPOLNITVAH DODATNEGA PROTOKOLA</title>.</p>
                  <p>Predlog zakona je v obravnavo zboru predložila Vlada Republike Slovenije.</p>
                  <p>Želi predstavnik Vlade besedo? (Ne želi.) Odbora? (Ne želi.) Sekretariata? (Ne želi.) Poslanske skupine? (Ne želijo.)</p>
                  <p>Poslanke in poslanci? (Ne želite.)</p>
                  <p>Zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (49 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da je predlog sprejet.</p>
                  <p>Ker k členu ni bil vložen noben amandma, skladno s pravkar sprejetim sklepom dajem na glasovanje vse člene skupaj. Ugotovimo sklepčnost! (48 prisotnih.)</p>
                  <p>Kdo je za? (34 poslancev.) Je kdo proti? (Nihče.)</p>
                  <p>Ugotavljam, da so vsi členi predloga akta sprejeti.</p>
                  <p>V obravnavo in na glasovanje dajem naslov zakona.</p>
                  <p>Želi kdo besedo? (Ne želi.)</p>
                  <p>Na glasovanje dajem naslov zakona. Ugotovimo sklepčnost! (46 prisotnih.)</p>
                  <p>Kdo je za? (33 poslancev.) Je kdo proti? (Nihče.)</p>
                  <p>Ugotavljam, da smo naslov zakona sprejeli.</p>
                  <p>Na glasovanje dajem predlog akta v celoti. Ugotovimo sklepčnost! (47 prisotnih.)</p>
                  <p>Kdo je za? (30 poslancev.) Je kdo proti? (1 poslanec.)</p>
                  <p>Ugotavljam, da je predlog zakona sprejet.</p>
                  <p>S tem zaključujem to točko dnevnega reda in tudi dopoldanski del seje. Hvala.</p>
                  <p>Ob štirih je glasovanje o ministrici.</p>
               </sp>
               <stage>(Seja je bila prekinjena ob 14.05 uri in se je nadaljevala ob 16.10 uri.)</stage>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Spoštovane kolegice poslanke in kolegi poslanci, gospe in gospodje! Nadaljujemo 23. sejo Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Ciril Pucko, Peter Tancig, Vladimir Topler, Zoran Thaler, Nada Skuk, Andrej Lenarčič.</p>
                  <p>Ugotovimo prisotnost! Ugotavljam, da je navzočih 63 poslank in poslancev, tako je zbor sklepčen in lahko odloča.</p>
                  <p>Na to sejo sem vabil predstavnike Vlade Republike Slovenije in kandidatko za ministrico gospo Meto Zupančič. Vse prav lepo pozdravljam.</p>
                  <p>Prehajamo na prvi del <title>50. TOČKE DNEVNEGA REDA - OBVESTILO PREDSEDNIKA VLADE REPUBLIKE SLOVENIJE O ODSTOPU MINISTRA ZA PRAVOSODJE GOSPODA MIHA KOZINCA</title>.</p>
                  <p>Predsednik Vlade Republike Slovenije dr. Janez Drnovšek me je z dopisom obvestil, da je minister za pravosodje gospod Miha Kozinc ponudil odstop, katerega je sprejel, zato v skladu s 115. členom Ustave Republike Slovenije Državni zbor ugotavlja, da je minister gospod Miha Kozinc odstopil in mu preneha funkcija ministra za pravosodje z današnjih dnem, do imenovanje novega ministra pa mora opravljati tekoče posle. Gospod Miha Kozinc me je obvestil, da želi Državnemu zboru podati ustno pojasnilo. Prosim, gospod Miha Kozinc.</p>
               </sp>
               <sp>
                  <speaker>MIHA KOZINC:</speaker>
                  <p>Spoštovane poslanke, cenjeni poslanci, gospod predsednik! Bom seveda kratek, kolikor se kratek da biti glede na to, da sem globoko prepričan, da ima ta Državni zbor pred seboj dosti bolj važne naloge, kot da posluša izjave ministrov, ki odstopajo in to vedno bolj pogosto.</p>
                  <p>Vendar, preden končam ta svoj del nastopa pred Državnim zborom, bi se seveda rad zahvalil vsem vam, vsem vam za pomoč, ki ste jo izkazovali tako meni osebno kot Ministrstvu za pravosodje pri sprejemu sistemske zakonodaje, ki je v tem zadnjem obdobju niti ni bilo tako malo. Prav posebej bi se rad zahvalil vodstvu Državnega zbora gospodu predsedniku, vsem trem podpredsednikom in pa, na žalost, danes odsotni gospe Jožici Velišček za vso naklonjenost, ki so jo izkazovali do Ministrstva za pravosodje in do mene osebno, ko smo včasih morebiti tudi malo pozno predlagali tekste in pa seveda zakone in pa pri vseh amandmajih, ki so tukaj bili. Prav tako bi se prav posebno rad zahvalil odboru za, tako skrajšano mi rečemo Odboru za pravosodje in predsedniku, in če lahko tako rečem, prijatelju Vitodragu Puklu, ki je z vso naklonjenostjo spremljal sistemsko reformo celotnega pravosodja in pa celotnih drugih zakonov. Njihova in pa osebna pomoč gospoda Pukla je bila več kot dobrodošla in več kot na mestu in brez njega in brez celotnega odbora bi bila ta zakonodaja verjetno lahko drugačna.</p>
                  <p>Vendar, kot je povedal gospod predsednik, bi želel tudi obrazložiti svoj odstop. Dogodki, ki so potekali okoli sedaj že tako znamenite stanovanjske afere so bili približno takšni.</p>
                  <p>V ponedeljek sem gospodu predsedniku ponudil ustno odstop in da ne bi bilo kakšnih nesporazumov, ta odstop sem podal v torek, 21.6., v pisni obliki. V tem odstopu sem gospodu predsedniku zagotovil, in to trdim še vedno do danes, da je bilo delo Stanovanjske komisije v skladu z obstoječo zakonodajo in prakso in da pri tem delu ni prihajalo do nikakršnih napak.</p>
                  <p>Ravno tako sem mu sporočil, da če meni, da so kredit dobile osebe, ki do tega niso upravičene, da mu ponujam odstop z mesta pravosodnega ministra in odstop z mesta predsednika Stanovanjske komisije.</p>
                  <p>Glede na to, da je bil odstop sprejet in da glede na to, da ne bi imel sam pri sebi nikakršnega dvoma, da če sem morebiti jaz tista oseba, ki ni upravičena do kredita, sem se odločil, da ta kredit tudi vrnem, preden odidem s tem funkcije.</p>
                  <p>Želel bi poudariti vsem gospem in gospodom poslancem, ki so dobili ta kredit, da je ta kredit v celoti zakonit, da je v celoti v skladu s predpisi in da je v celoti v skladu z obstoječo prakso, ki se dogaja tako tukaj kot drugje.</p>
                  <p>Zato seveda, spoštovana dama in spoštovani gospodje, ni potrebno slediti mojemu primeru, kajti ena žrtev je v tej zadevi več kot zadosti. Hvala lepa za vašo pozornost.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Gospodu Mihi Kozincu, dosedanjemu ministru za pravosodje, se zahvaljujem za njegov prispevek, predvsem pri reorganiziranju pravosodnega sistema v skladu z ustavo, pri reorganizaciji državne uprave, pri novi kazenski zakonodaji in pri izvajanju zakona o denacionalizaciji. Vsa ta področja so zahtevna in občutljiva, zato je tudi ta funkcija toliko bolj izpostavljena.</p>
                  <p>Gospodu Kozincu želim uspešno delo v prihodnje.</p>
                  <p>Prehajamo na <title>DRUGI DEL 50. TOČKE DNEVNEGA REDA - OBRAVNAVA IN GLASOVANJE O PREDLOGU PREDSEDNIKA VLADE ZA IMENOVANJE GOSPE METE ZUPANČIČ ZA MINISTRICO ZA PRAVOSODJE</title>.</p>
                  <p>Predsednik Vlade dr. Janez Drnovšek je Državnemu zboru predlagal, da za ministrico za pravosodje imenuje gospo Meto Zupančič. Želi predsednik Vlade Republike Slovenije dr. Janez Drnovšek obrazložiti svoj predlog? Prosim gospod predsednik.</p>
               </sp>
               <sp>
                  <speaker>DR. JANEZ DRNOVŠEK:</speaker>
                  <p>Gospod predsednik, gospe in gospodje poslanci! Za kandidatko za ministrico za pravosodje sem predlagal gospo Meto Zupančič. Izhaja iz pravosodja, ima izkušnje v pravosodju. V razgovoru z njo sem ocenil, da ima zavzet, aktiven odnos do problemov, s katerimi se dandanes sooča pravosodje, da jih želi pošteno, dosledno razreševati. Zato sem ocenil, da bi bilo vredno in koristno ponuditi ji takšno priložnost in ocenil sem, da bi v tem trenutku težko predlagal boljšega kandidata iz kroga tistih kandidatov, ki sem jih ocenil oziroma evidentiral v postopku izbora.</p>
                  <p>Gospa Zupančič ni strankarsko opredeljena. Kandidatka je nestrankarska, to je sicer manj običajno v parlamentarnih sistemih, vendar se tudi to dogaja, tako pri nas kot po svetu. Ocenil sem, da to v sedanji situaciji ni slabost, da utegne biti celo prednost, da utegne prispevati k temu, da bomo pravosodje vzpostavljali kot neodvisno vejo oblasti in da utegne tudi pomagati pri tem, za kar si sam zelo prizadevam. Pri tem, pri videzu, ki ni samo videz, ki so resnična prizadevanja, da želimo, da država funkcionira tako kot je treba in ne v skladu s strankarskim ali samo strankarskimi interesi in da na ta način tudi odgovorimo na nekatere očitke, ki jih v zadnjem času slišimo, češ, da si ali vodilna stranka, ali koalicija, ali Vlada želi podrediti različne vzvode, mehanizme, oblasti.</p>
                  <p>Upam, da boste ta moj izbor potrdili in da bomo dobili dobro pravosodno ministrico. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa predsedniku Drnovšku.</p>
                  <p>Predlagana kandidatka se je predstavila Odboru za notranjo politiko in pravosodje in je odgovarjala na vprašanja članov odbora.</p>
                  <p>Predsednik odbora je poslal predsedniku Državnega zbora in predsedniku Vlade Republike Slovenije mnenje, ki ga je odbor sprejel ob predlagani kandidatki, in sicer je odbor podal pozitivno mnenje o gospe Meti Zupančič kot kandidatki za ministrico za pravosodje.</p>
                  <p>Želi poročevalec odbora besedo? (Ne.) Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.) Besedo dajem poslankam in poslancem. Kdo želi besedo? Prosim, gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Sicer ne bom razpravljal o kandidatki, ker menim, da je svoje povedala pred matičnim odborom in verjetno je prav, da se čim prej odločamo.</p>
                  <p>Hotel sem zgolj izraziti veselje nad izredno dolžino govora predsednika Vlade. Že dolgo nismo slišali tako dolgega nastopa in upam, da bo ta navada imela mlade in da bo imel več takšnih daljših in argumentiranih nastopov pred tem zborom. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa gospod Pregelj. Želi še kdo besedo? Prosim, gospod Matuš.</p>
               </sp>
               <sp>
                  <speaker>ŠTEFAN MATUŠ:</speaker>
                  <p>Hvala za besedo. Spoštovani! Kljub temu, da je kandidatka odgovarjala na Odboru za notranje zadeve in pravosodje, mi vendar ni jasna izjava, ki jo je dala, in sicer, kako naj razumemo izjavo, da naj se sodniki s plačami, ki jih imajo, izkažejo z delom, šele na to pa boste podprli povišanje njihovih plač.</p>
                  <p>Mislim, rad bi obrazložitev, s kakšnim delom? Kako? Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala gospod Matuš. Želi še kdo besedo? Prosim, gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod predsednik, kolegice in kolegi! Tudi jaz bi zastavil dodatno vprašanje kandidatki, predvsem zaradi moje lastne krivde in moje pozabe.</p>
                  <p>Zanima me njeno mišljene o statusu sodnika za prekrške. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa gospod Kopše. Želi še kdo besedo? Želi besedo kandidatka za ministrico za pravosodje, gospa Meta Zupančič? Prosim.</p>
               </sp>
               <sp>
                  <speaker>META ZUPANČIČ:</speaker>
                  <p>Hvala za besedo. Spoštovani zbor! Želela bi najprej na kratko odgovoriti na vprašanje glede sodnih plač. Menim, tako kot sem povedala že včeraj, da mora biti vsakdo ustrezno plačan svojemu delu. S tem nisem imela v mislih, da bi na kakršen koli način moralo naše pravosodno ministrstvo vplivati na delo sodnikov s tem, da bi jim določalo višino plače, kajti, nesporno dejstvo je, da je to naredil že zakon.</p>
                  <p>Zakon, ki ga je vaš cenjeni zbor sprejel, je točno določil to, kar sem rekla. Sodniki bodo ocenjevani tako glede kvalitete svojega dela kakor tudi glede strokovnih in drugih vprašanj, med drugim tudi hitrosti reševanja zadev. Postavili ste jim različne razrede, glede - tako kot sem rekla - kakovosti in glede dolžine dela.</p>
                  <p>V tem smislu so seveda sodniki odvisni od tega v kakšni smeri in koliko bodo za svoje delo tudi nagrajevani.</p>
                  <p>Posebej poudarjam, da menim, da bi se dalo delo v pravosodnih organih izboljšati. Seveda, če bomo vsi pripravljeni tem ljudem pomagati in sicer tako, da bomo modernizirali pravosodje in sprejeli takšno zakonodajo, ki bo skrajšala določene nepravilnosti oziroma stvari, ki po nepotrebnem podaljšujejo postopke.</p>
                  <p>Brez dvoma je nesporno dejstvo, da plača nima nobenega vpliva na to iz našega stališča, kako in na kakšen način bo sodnik nagrajevan. To je določeno z zakonodajo, ki ste jo vi sprejeli in te zakonodaje se moramo pač držati.</p>
                  <p>Poudarjam pa, in to sem hotela poudariti izrecno in še danes poudarjam to ponovno pred vašim zborom, da se bom izrecno zavzemala za zvišanje plač sodnikom v tem primeru in takrat, ko bodo sodniki in vse pravosodje pokazali pozitivne rezultate v smeri prizadevanja hitrejšega reševanja zadev.</p>
                  <p>Toliko bi bilo na prvo vprašanje. Kar pa se tiče vprašanja statusa sodnikov za prekrške, bi povedala, da je, kot vam je vsem znano, v predlogu zakon o rešitvi teh vprašanj in bo zakon prinesel veliko novitet na tem področju in kot vam je verjetno tudi že znano, bo dobil sodnik status okrajnega sodišča, tako da se bo tudi to vprašanje rešilo z ustrezno zakonodajo. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala gospe Zupančičevi. Ker ne želi nihče več razpravljati. ...Prosim, gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Gospo kandidatko bi vprašal kje se torej v tem njenem govoru najde prostor za neodvisnega sodnika in kdo bo ocenjeval delo teh sodnikov. Glede na vaš govor, ne vem, ali mogoče centralni komite vladajoče koalicije ali kdo drug.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo besedo? Boste odgovorili na to vprašanje? Prosim.</p>
               </sp>
               <sp>
                  <speaker>META ZUPANČIČ:</speaker>
                  <p>Hvala za besedo. Torej, čisto na kratko. Sprejeli ste zakon, iz katerega je razvidno vse to, kar me je gospod Jelinčič vprašal. Hvala za besedo.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Želi še kdo besedo? Ker ne želi nihče več razpravljati zaključujem razpravo.</p>
                  <p>V skladu z 2. odstavkom 265. člena poslovnika Državnega zbora se o imenovanju ministra glasuje tajno. Tajno se glasuje z glasovnicami in sicer tako, da bomo na glasovnici obkrožili besedo za ali besedo proti. Kandidatka bo izvoljena, če bo za glasovala večina poslancev, ki bodo oddali veljavne glasovnice. Tajno glasovanje vodi predsednik Državnega zbora s pomočjo pomočnika sekretarke Državnega zbora in štirih poslancev, ki jih izvoli Državni zbor.</p>
                  <p>Predlagam, da mi pri glasovanju pomagajo naslednji poslanci: Stane Frim, Lev Kreft, Janez Podobnik, Tone Peršak. Ali kdo temu predlogu nasprotuje? Če ne, dajem tak predlog na glasovanje. Ugotovimo sklepčnost! (72 prisotnih.)</p>
                  <p>Kdo je za? (66 poslancev.) Je kdo proti? (2 poslanca.)</p>
                  <p>Ugotavljam, da je predlog sprejet.</p>
                  <p>V skladu z drugim odstavkom 97. člena poslovnika Državnega zbora bodo poslancem vročene glasovnice, tako da pride vsak k mizi predsedujočega in pove svoje ime in priimek. Poslanec, ki pomaga predsedniku pri izvedbi glasovanja, izroči glasovnico, pomočnik sekretarke Državnega zbora pa označi pri imenu in priimku poslanca v seznamu, da mu je bila glasovnica vročena. Glasovali bomo v avli pred dvorano.</p>
                  <p>Prosim poslance in poslanke, da izpolnjene glasovnice dajo v glasovalno skrinjico, ki bo v dvorani na mizi predsedujočega. Glasovanje bo potekalo do 17.00 ure. Po končanem glasovanju prosim poslance, ki mi bodo pomagali pri glasovanju, da se zberejo v sobi 117. Sejo bomo nadaljevali ob 17.15 uri.</p>
                  <p>Prehajamo na izvedbo tajnega glasovanja.</p>
               </sp>
               <stage>(Seja je bila prekinjena ob 16.30 uri in se je nadaljevala ob 17.11 uri.)</stage>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Spoštovane kolegice poslanke, kolegi poslanci. Nadaljujemo  23. sejo Državnega zbora Republike Slovenije. Ugotovimo sklepčnost! Navzočih je 47 poslank in poslancev, tako je zbor sklepčen in lahko odloča.</p>
                  <p>Zapisnik o ugotovitvi izida glasovanja za imenovanje Ministrice za pravosodje:</p>
                  <p>Glasovanje je potekalo 19. julija 1994 po Ustavi Državnega zbora Republike Slovenije. Razdeljenih je bilo 78 glasovnic. Oddanih je bilo 78 glasovnic. Neveljavne so bile tri. Veljavnih je bilo 75 glasovnic. Za je glasovalo 39 poslancev, proti 36 poslancev. Na podlagi tega izida glasovanja je bila za Ministrico za pravosodje imenovana gospa Meta Zupančič. Iskrene čestitke, gospa Meta Zupančič. (Ploskanje.)</p>
                  <p>Prosim gospo Meto Zupančič, ministrico za pravosodje, da priseže pred Državnim zborom.</p>
               </sp>
               <sp>
                  <speaker>META ZUPANČIČ:</speaker>
                  <p>Najprej vsem hvala lepa za čestitke. Prisegam, da bom spoštovala ustavni red, da bom ravnala po svoji vesti in z vsemi svojimi močmi delovala za blaginjo Slovenije.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Želi gospa ministrica za pravosodje Meta Zupančič spregovoriti Državnemu zboru? Prosim.</p>
               </sp>
               <sp>
                  <speaker>META ZUPANČIČ:</speaker>
                  <p>Spoštovane gospe in gospodje! Dovolite, da se vam zahvalim za izkazano zaupanje z željo, da bom predvsem z vašo pomočjo, pa tudi s pomočjo delavcev v pravosodju in pravnih teoretikov, predvsem pa z medsebojnim sodelovanjem, dialogom in strpnostjo nas vseh, nadaljevala delo na strokovnem področju, ki ga je začel kolega Kozinc, ter se trudila za urejeno, pregledno in stabilno zakonodajo ob strokovnem, učinkovitem in neodvisnem sodstvu. Hvala vam.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala vam. (Ploskanje.) Hvala gospa ministrica. S tem zaključujem to točko. Sejo bo v nadaljevanju vodil gospod Lev Kreft.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Spoštovane kolegice poslanke, spoštovani kolegi poslanci!</p>
                  <p>Prehajamo na <title>10. TOČKO DNEVNEGA REDA - OBRAVNAVA ODREDITVE PARLAMENTARNE PREISKAVE O POLITIČNI ODGOVORNOSTI POSAMEZNIH NOSILCEV JAVNIH FUNKCIJ ZA ARETACIJE, OBSODBE TER IZVRŠITEV OBSODB PROTI GOSPODOM JANEZU JANŠI, IVANU BORŠTNERJU, DAVIDU TASI]U IN FRANCIJU ZAVRLU</title>.</p>
                  <p>Zahtevo za uvedbo parlamentarne preiskave na podlagi 93. člena Ustave Republike Slovenije je vložilo dvaintrideset poslank in poslancev Državnega zbora in ste jo prejeli s sklicem seje.</p>
                  <p>Želi predstavnik predlagateljev zahteve besedo?</p>
                  <p>Predstavnik predlagateljev, gospod Ivo Hvalica, želite besedo? Hvala lepa. Želi besedo predstavnik Vlade? (Ne.)</p>
                  <p>Želi besedo predstavnik Sekretariata za zakonodajo in pravne zadeve? (Tudi ne.) Želijo besedo predstavniki poslanskih skupin? (Ugotavljam, da ne.) Besedo dajem poslankam in poslancem. Želi kdo besedo? (Tudi ne.)</p>
                  <p>Na podlagi drugega odstavka 4. člena poslovnika o parlamentarni preiskavi zbor o zahtevi za uvedbo parlamentarne preiskave ne glasuje. Zato ugotavljam, da je Državni zbor odredil parlamentarno preiskavo o politični odgovornosti posameznih nosilcev javnih funkcij za obsodbe ter izvršitev obsodb proti gospodom: Janezu Janši, Ivanu Borštnerju, Davidu Tasi}u in Franciju Zavrlu.</p>
                  <p>Namen preiskave je ugotoviti domnevno vpletenost posameznih nosilcev javnih funkcij in oceniti njihov politični vpliv ter odgovornost v dogajanjih v letih 1988 in 1989, ki so pripeljala do aretacij gospodov: Janeza Janše, Ivana Borštnerja in Davida Tasi}a. Dogajanj ob aretacijah, predaja aretiranih organom JLA, procesa proti četverici, izvršitev obsodb ter določitev izvršitve obsodb.</p>
                  <p>Namen preiskave je tudi ugotoviti morebitno odgovornost posameznih nosilcev javnih funkcij za prikrivanje informacij ter neresnično pričevanje v zvezi z aretacijami ter ozadji dogajanj povezanih z aretacijami, procesom in izvršitvi obsodb proti četverici.</p>
                  <p>Odgovornost nosilcev političnih funkcij je potrebno proučiti zlasti glede: odnosa tedanje slovenske oblasti; neločljivo povezanih vrhov Zveze komunistov in tedanje politične policije SDV ter nekaterih najvišjih državnih funkcionarjev do politične opozicije ter ugotoviti, ali obstajajo dokazi, da so le ti v strahu pred demokratičnimi gibanji omogočili, sprožili in vodili dogajanja, ki so pripeljala do aretacij in procesa; sprejetja konkretnih odločitev tedanje slovenske oblasti o aretacijah in o predaji aretiranih organom tedanje JLA; ravnanje tedanje slovenske oblasti ob očitnih kršitvah človekovih pravic pred, med in po sodnem postopku, še posebej glede dejstev, da so posamezna dejanja preiskave proti civilnim osebam vodili vojaški preiskovalni organi in da je proces potekal na vojaškem sodišču ter, da so vojaški preiskovalni in sodni organi ves čas uporabljali tuj jezik, obtoženci pa niso imeli niti pravice izbrati svojega odvetnika; sprejetje odločitve tedanje oblasti o času in obliki izvršitve s strani vojaškega sodišča, izrečenih nelegitimnih obsodb oziroma njihovega ravnanja v zvezi s tem; prikrivanja informacij in neresničnih pričevanj ter javnih izjav v zvezi z dogajanji pred, med in po aretacijah s strani nosilcev funkcij tedanje oblasti, še posebej takratnega predsednika CK ZK Slovenije Milana Kučana in člana predsedstva SFRJ Staneta Dolanca. Oviranje razkrivanja ozadij dogajanj pred aretacijami, sojenja in izvršitve obsodb s strani nosilcev javnih funkcij v času od aretacije do danes.</p>
                  <p>Državnemu zboru predlagam, da sprejme še naslednji sklep: "Komisijo za volitve, imenovanja in administrativne zadeve se zadolži, da se za to sejo zbora pripravi predlog odloka o ustanovitvi in sestavi preiskovalne komisije v skladu z vsebino odrejene parlamentarne preiskave".</p>
                  <p>Želi o predlogu sklepa kdo razpravljati? Želi kdo besedo? Ugotavljam da ne, in dajem predlog sklepa na glasovanje. Prosim za pozornost. Glasujemo o predlogu sklepa, da se pripravi odlok v zvezi s to parlamentarno preiskavo. Ugotovimo sklepčnost! (59 prisotnih.)</p>
                  <p>Kdo je za? (47 poslancev.) Je kdo proti? (1 poslanec.)</p>
                  <p>Ugotavljam, da smo ta sklep sprejeli.</p>
                  <p>S tem zaključujem to točko dnevnega reda.</p>
                  <p>Prehajam na <title>12. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O SLOVENSKEM ODŠKODNINSKEM SKLADU</title>.</p>
                  <p>Zakon sprejemamo po hitrem postopku. Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.)</p>
                  <p>Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec odbora besedo? Prosim, besedo ima gospod Janez Kopač, izvolite.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Bom poskušal biti čisto kratek. Odbor je predlog zakona obravnaval in ga tudi v celoti podprl. Poleg tega pa je predlagal še svoja amandmaja k 3. in k 6. členu, ki hudo ne posegata v vsebino, temveč sledita pripombam Sekretariata za zakonodajo in pravne zadeve.</p>
                  <p>Veliko diskusij okrog tega zakona ali pa okrog problematike Slovenskega odškodninskega sklada, se je na našem odboru in na tem zboru odvilo že pri prvi obravnavi predloga zakona o Slovenskem odškodninskem skladu, ki ga je vložil poslanec gospod Izidor Rejc in ki smo ga obravnavali na prejšnjem zasedanju Državnega zbora. In zato pravzaprav lahko menim, da večina poslank in poslancev problematiko kar dobro pozna. Gre za to, da je Slovenskemu odškodninskemu skladu naloženo precej obveznosti in da jih s trenutnim premoženjem pač ne more pokrivati. Bistvo tega zakona je, da določi oziroma, da uskladi izplačilo obveznosti Slovenskega odškodninskega sklada s predvidenim likvidnostnim tokom tega sklada, in na ta način omogoči, da bodo prejemniki vrednostnih papirjev tega sklada prejemali na reden način in oziroma izkoriščajo pravice, ki jim na podlagi zakona o denacionalizaciji pripadajo.</p>
                  <p>Pomembno se mi zdi reči tudi to, da, po mojem mnenju in to seveda po mnenju odbora, predlog tega zakona omogoča, da Slovenski odškodninski sklad ne bo funkcioniral v neprestanem stresu ali pa v nekih kriznih razmerah in da bo tovrstna porazporeditev izplačevanja obveznosti odškodninskega sklada pravzaprav omogočila tudi razlaščencem, ki bodo imetniki vrednostnih papirjev Slovenskega odškodninskega sklada, da bodo dobili tisto, kar jim po zakonu o denacionalizaciji pripada. Če tega ne bi sprejeli, bi se zgodil slej ko prej, ne morda letos, ampak morda čez dve leti, bankrot tega sklada. Potem bi se država morala ukvarjati z njegovo sanacijo in bi bila neprestano v stanju kriznih razmer.</p>
                  <p>Skratka, z enim stavkom, menimo, da predlog zakona rešuje bistven problem funkcioniranja tega sklada, da je zato koristen, dober in predlagamo, da ga podprete. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KRETF:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin?</p>
                  <p>Ugotavljam, da nihče ne želi besede. Da, prosim. Gospod Izidor Rejc, izvolite.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik, gospe in gospodje! Nekaj besed bi spregovoril kot predsednik Komisije za spremljanje in nadzor lastninskega preoblikovanja, ki je zainteresirano delovno telo. Mi smo obravnavali predlog o spremembah in dopolnitvah predloga zakona o Slovenskem odškodninskem skladu na svoji 37. seji, 6. tega meseca in seveda ob vsem tem, kar se je zgodilo na zadnji seji Državnega zbora, ko je bil tudi predlog za jamstvo Slovenije pri odškodninskem skladu zavrnjen, moram reči, da je bilo mnenje komisije, da takega zakona, kot je tukaj predlagan, ne podpira in ga ne podpiramo tudi ne po hitrem postopku.</p>
                  <p>Razlogi za to so bili že zadnjič povedani, sicer pa bi sedaj samo to povedal, da kot je lepo gospod Kopač omenil, odškodninski sklad še vedno nekako živi in deluje v stresu, vendar ta stres je pogojen z neresnim odnosom do zakona o denacionalizaciji in seveda dokaj neresnim odnosom do tega, kako se ta odškodninski sklad napaja. Vemo sami, da se mora napajati iz lastninskega preoblikovanja in seveda, da so tudi zakoni, ki naj bi bolj sočno napojili ta odškodninski sklad - loto, igre na srečo, zavarovalnice in podobno - so še v zakonodajnem postopku. Po eni strani.</p>
                  <p>Po drugi strani, vemo, kako se neresno in neredno napaja Sklad kmetijskih zemljišč in gozdov. Skratka, to so potem tisti izpadi, ki onemogočajo, da bi se odškodninski sklad ravnal tako kot se spodobi. To je ena stran.</p>
                  <p>Druga stran. Treba je vedeti, da denacionalizacija poteka zelo neenakomerno, da so že mnoge občine precej daleč prišle z reševanjem denacionalizacijskih zahtevkov in seveda, da nekatere v veliki meri vračajo v naturi. Kjer to ni mogoče, je treba, da stopi na sceno odškodninski sklad, vendar pa premnogi računajo na to, predvsem mestne občine, da se ta zadeva ne bo zgodila v naturi, ampak naj to prevzame odškodninski sklad.</p>
                  <p>Vendar, to odlašanje oziroma ta predlog, ki je sedaj podan, moram reči, da to odlašanje na izplačilo glavnice do leta 2005. Vem, da so vloženi že amandmaji, ki naj ta čas bistveno skrajšajo, ker je treba le vedeti, da imamo tu opravek s premnogimi oškodovanci, ki so že stari, so že v poznih letih svojega življenja in katerim ne bomo mogli kar tako neodgovorno ali kratko, bodo že počakali, to zadevo reševati. Mislim, da je treba povedati to, da je odnos do zakona o denacionalizaciji predvsem odnos nas samih tukaj, parlamentarcev in seveda Vlade do pravnega reda, ki naj vlada v Sloveniji in da predolgo odlašanje pomeni neresnost. Ko  vemo, da smo znali banke takoj sanirati in spraviti v javni dolg, seveda pri denacionalizaciji, ki vemo, da je posel, ki se je zgodil v nekem času, na katerega najbrž nismo mogli vplivati, pa je gotovo bil izjemno krivičen, pa to zadevo odlašamo.</p>
                  <p>Povem vam, kakorkoli se bo to zgodilo in kakorkoli bomo ta zakon, ki je danes na dnevnem redu po hitrem postopku obravnavali, gre za to, da bo nastopila, neenakopravnost v nekaterih področjih Slovenije, kakorkoli bomo že to rešili.</p>
                  <p>Vendar, kot pravim, bistvena pripomba komisije je bila, da tega ne podpira in se ni opredelila, tako da to naglas povem. Po drugi strani, vem, da smo tudi kot stranka vložili amandmaje in tudi druge stranke, ki menijo, ki to stvar razrešuje, predvsem potegne nazaj  datum izplačevanja glavnice, bistveno nazaj, ker mislim, da 2005 je le, temu se reče po domače preenostavno in nekako neodgovorno. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo imate poslanci in poslanke. Izvolite gospod dr. Franc Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani zbor! Strinjam se z mnenjem gospoda Rejca glede tega zakona. Rad bi zbor obvestil, da smo vložili tudi nekaj amandmajev. Če že ni mogoče po normalnem postopku obravnavati tega zakona in je bil izglasovan hitri postopek, potem si moramo vzeti vsaj nekaj časa, da bomo vsaj temeljito premislili tudi te amandmaje. Menim, da je predvsem nevzdržno, da bi do leta 2005 odlašali izplačevanje obveznosti in do konca 1996 celo prve obresti. Poleg tega je potrebno vse oškodovance obravnavati enako, ne glede na to, kdaj bodo njihove prošnje rešene. V tem smislu so naši amandmaji vloženi. Upam, da bodo kmalu na mizah. Če ne bo nihče drug predlagal amandmaja, ki bi vsebinsko povzel predlog zakona, ki smo ga imeli na prejšnji obravnavi in je bil zavrnjen, da se jamstvo zagotovi tudi s tem, da država jamči za obveznosti odškodninskega sklada, potem napovedujem še ta amandma. Po mojem mnenju je najbrž potrebno po tej prvi obravnavi vsaj razpravo prekiniti, da se bomo ustrezno lahko pripravili za drugo obravnavo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Jožef Kopše. Izvolite.</p>
               </sp>
               <sp>
                  <speaker>JOŽEF KOPŠE:</speaker>
                  <p>Predsedujoči, gospe in gospodje! Sam sem član obeh komisij lastninjenja in financ in moram reči, da sem se na komisiji za lastninjenje strinjal predvsem s tem, da je potrebna za ta zakon izredno resna obravnava. Resna obravnava v tej časovni stiski ni mogoča zaradi vseh mogočih stvari, ki so se dogajale med tem in ob tem, zato sem tudi glasoval na tej komisiji za to, da se ta zakon obravnava po redni poti.</p>
                  <p>Rekel bi rad osebno mnenje. Dosti razlogov, zakaj bi se ne obravnaval po redni poti, je bilo že rečenih. Nekaj drugega bi pa rekel kot čisto kritiko oziroma samokritiko vsem tem članom. Vsi tisti, ki smo dvojni člani obeh komisij, s predsednikom gospodom Rejcem vred, smo pozabili na sklic Odbora za finance in kreditno-monetarno politiko in na tem odboru je bila praktično ena stranka z ravno toliko, da je bilo s sklepčnostjo opozicije, kot član opozicije sem bil edini tam; ker je to nekako opozicijsko mnenje in zaradi tega ta pobuda ni bila sprejeta na matičnem delovnem telesu, se pravi na Kopačevi komisiji, o rednem postopku. Mislim, najbolj pomembna stvar v tem trenutku je v tem zboru doseči in prepričati vas, kolegice in kolegi, da je normalen postopek tisti postopek, ki bo zagotovil, da lahko vse te stvari dobro preverimo in jih pošteno premislimo, amandmiramo in popravimo, če nekaj ni v redu. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Miroslav Mozetič.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala za besedo. Drage kolegice, spoštovani kolegi! Res je narobe, da nismo tega zakona raje dali v redni postopek, ker mislim kljub vsemu, da so v hitrem postopku določena vprašanja, ki jih bo zelo težko dovolj resno premisliti. Obrnil se bom predvsem na 7. člen samega zakona in ta 7. člen se tudi nekaj spreminja s tem predlogom, vendar jaz se ne bom obračal na to, kar govori 2. člen spremembe zakona, ampak samo 7. člen osnovnega zakona o Slovenskem odškodninskem skladu. Izhajam iz prvega odstavka tega člena, ki govori: "Za izplačilo obveznic ob zapadlosti, kakor tudi za redno izplačevanje obresti jamči sklad s celotnim premoženjem". V tem materialu, ki smo ga dobili pod številko 1 - Ocena, stanje in razlogi za sprejem zakona piše: "Dosedanje ocene in na njih temelječa predvidevanja pa kažejo, da obveznosti sklada ne bo mogoče začeti uresničevati v teh rokih, prav tako pa predvidenih obveznosti sklada ne bo mogoče poravnati z višino virov, ki je po zakonu predvidena za poravnavanje teh obveznosti." To pomeni, da tisti, ki je to pisal, in ker je to predlog Vlade, očitno že vnaprej ve, da odškodninski sklad svojih obveznosti ne bo mogel izpolniti. Sedaj, zakaj jih ne bo mogel izpolniti? Nekaj razlogov je tudi v tem materialu navedenih in iz tega razloga razmišljam naprej od tega prvega odstavka in se mi postavlja dejansko vprašanje jamstva Republike Slovenije za določene obveznice, ki jih bo ta sklad izdal.</p>
                  <p>Če pogledamo v zakon o denacionalizaciji, tam govori o odškodnini, je možno izplačilo odškodnine v različnih oblikah, eno so deleži v podjetjih oziroma delnice in ena od oblik je tudi obveznica odškodninskega sklada. V nekaterih primerih je pač dana možnost izbire upravičencu, da se sam odloči, kaj bo vzel, v nekaterih primerih pa upravičenec te izbire nima. Razmišljal sem v to smer, ravno zato mislim, da je verjetno premalo časa, ker je to vprašanje precej zapleteno in tudi pravno lahko precej zakomplicirano. Razmišljal sem v to smer, da bi morali upravičenci iz te denacionalizacije, ki nimajo možnosti dobiti nič drugega, kot obveznico odškodninskega sklada, in kolikor beremo, te obveznice niso ravno najbolj vreden papir, vsaj tako piše v obrazložitvi teh sprememb zakona, da bi v teh primerih, ko upravičenec nima druge možnosti, kot samo obveznico odškodninskega sklada, vsaj v tem primeru in mislim, da to je minimum, bi morala jamčiti država oziroma Republika Slovenija.</p>
                  <p>In zato uporabljam določbo poslovnika, ki v hitrem postopku dovoljuje tudi, da ustno najavim in vsaj delno povem, v kakšnem smislu bi bil amandma na 2. člen zakona o spremembah zakona, ki se nanaša na 7. člen temeljnega teksta zakona. Predlagam v tem smislu, bomo pa vložili pisno oziroma tudi, če bo potrebno, zahtevali nekaj minut, da se to, kolikor ne bo napisano do časa, do odmora. Predlagam približno v takšni vsebini ta amandma. Torej za prvim odstavkom oziroma v 7. členu bi se dodala dva nova odstavka, drugi in tretji in bi se glasila: "Za obveznice odškodninskega sklada, ki jih upravičenec prejme, ker ni imel možnosti izbire med različnimi oblikami odškodnine v smislu 42. in 43. člena zakona o denacionalizaciji, jamči Republika Slovenija. Jamstvo Republike Slovenije za obveznico ugotovi odškodninski sklad ob izročitvi obveznice upravičencu. Jamstvo Republike Slovenije mora biti razvidno iz obveznice".</p>
                  <p>Mislim, da je glede na določbe, ki so in tudi glede na ugovor, ki bo verjetno prišel, da je to pač gotovo določena, lahko določena obveznost republike, lahko da bo prišlo do te obveznosti republike, jamstvo nastopi samo v primeru, to je vsem znano, če ne bo obveznica, ko bo dospela po obrokih, kakor je navedeno, če ne bo odškodninski sklad imel možnosti, da izpolni to obveznost iz obveznice. Da bo imel možnost, da jo izpolni, je pač dolžna država, da zagotavlja uresničevanje vrste zakonov, ki jih je že sprejela in tudi v obrazložitvi tega teksta piše, da se ti zakoni ne izpolnjujejo.</p>
                  <p>Druga stvar, bom še enkrat ponovil, da ne bo mišljeno, da gre za vse. Ne predlagam jamstva za vse obveznice, ampak samo v tistih primerih, ko upravičenec ni imel druge možnosti, kot samo to, da izbere obveznico. Hvala lepa.</p>
                  <p>Amandma bomo pa vložili takoj, ko bo to mogoče.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima državni sekretar mag. Tone Rop, izvolite.</p>
               </sp>
               <sp>
                  <speaker>MAG. TONE ROP:</speaker>
                  <p>Spoštovane poslanke, spoštovani poslanci! Zakon o spremembah in dopolnitvah zakona o Slovenskem odškodninskem skladu je predlagan zato, da bi jasno in realno opredelil način izplačevanja obveznosti Slovenskega odškodninskega sklada. Ti načini do sedaj niso bili popolnoma jasno opredeljeni v tekstu, da bi z izdajo obveznic konec tega leta tudi začeli, skratka, da bi projekt poravnave obveznosti do upravičencev tudi realno in dejansko začeli. Zato seveda, da bi s tem omogočili redno in nemoteno servisiranje obveznosti. Skratka, mi ugotavljamo, da so obveznosti velike, prevelike in tisto, kar je temeljno in kar v bistvu ugotavljamo je to, da se ne da v tem trenutku natančno ugotoviti, kakšne so obveznosti. Zato predlagamo ukrepe, s katerimi bomo zagotovili redno izplačevanje vseh obveznosti iz naslova obveznic. Skratka, s sprejemom tega zakona bo preko rednega servisiranja obveznosti upravičencem dejansko zagotovljena in dokončno opredeljena pravica, ki jim je dana z zakonom o denacionalizaciji.</p>
                  <p>Zakaj predlagamo zakon po hitrem postopku? Izključno zaradi tega, ker je potrebno vse pripraviti za začetek izplačevanja obveznosti in za izdajo obveznic. Skratka, treba je pripraviti amortizacijske načrte za obveznice. Treba je vedeti pri tem, kakšna je obrestna mera, kakšna je dospelost obrestne mere, kakšno je izplačevanje glavnice, kdaj se bo to začelo. Treba je dobiti tudi izvajalce, Slovenski odškodninski sklad je že pripravil razpis in izbral izvajalce. Ti morajo pa sedaj projekt pripraviti. Potrebno je pripraviti tudi tehnično mrežo, skratka bank, ki bodo servisirale te obveznosti, pripraviti tehnične predpise v zvezi z izdajo obveznic. Treba je predpisati, kje se bodo izplačevale obveznosti, na katerih mestih v Sloveniji, ali se bodo obveznosti izdajale tudi v tujini. Mi tukaj delamo vse zato, da bi lahko normalno začeli servisirati vse obveznosti in da bi, v kolikor bomo seveda ugotovili, da obstoječi viri niso zadostni, da se pokrijejo vse obveznosti, seveda zagotovili dodatne vire z dodatnim zakonom, če bo potrebno. Vnaprej pa seveda ne moremo sprejemati vseh obveznosti, a priori, ker jih je treba sprejeti. Namreč, gre za to, da v kolikor bi vse obveznosti vnaprej sprejeli, menimo, da bi s tem povečali implicitno obveznost Slovenskega odškodninskega sklada, ker bi se zmanjšala nagnjenost upravičencev k vračanju v naravi. Sedaj je identičen interes upravičencev in Slovenskega odškodninskega sklada, da se maksimizira vračanje upravičencem v naravi in v to smer bi radi storili vse tisto kar se da. Hkrati pa, kot sami veste, si Vlada prizadeva, bi rekel tudi jaz osebno, pri vseh zakonskih predpisih za to, da zagotovimo dodatne vire za Slovenski odškodninski sklad. To delamo konstantno kontinuirano in bomo tudi še naprej poskušali zagotavljati.</p>
                  <p>In seveda, mi bi radi izdali in izdali bomo takšne obveznosti in izključno takšne obveznosti, ki jih bomo lahko servisirali. Ne bomo podpisovali obveznic, ki ne bodo servisirane in za katerimi ne bo stalo realno premoženje. In v kolikor postavimo pravila za obveznice tako kot so zdaj, bomo seveda lahko obveznosti realno servisirali. In samo to nam je ključno in v kolikor bomo obveznosti lahko realno servisirali, potem seveda bodo tudi te obveznice prenosljive in tudi, bi rekel, likvidne na trgu vrednostnih papirjev. Samo v tem je.</p>
                  <p>Zakon pa je potrebno sprejeti po hitrem postopku. Mi imamo izvajalca, izbranega na javnem razpisu in potrebno je vse pripraviti za to, da se obveznice izdajo. Samo za to gre. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in zaključujem splošno razpravo.</p>
                  <p>Ugotavljam, da smo napovedani amandma poslanske skupine Slovenskih krščanskih demokratov prejeli, vendar ga še nimate razmnoženega. Verjetno glede na tematiko želite, da ga dobite v pisni obliki, preden preidemo h glasovanju.</p>
                  <p>Zato predlagam, da na tej točki prekinemo to točko dnevnega reda, kar seveda pomeni, da bomo glasovanje nadaljevali, ko dobimo razmnožene novodane amandmaje, ne vem, če ste že dobili amandmaje poslanske skupine oziroma skupine poslancev s prvopodpisanim gospodom doktor Zagožnom in pa ta amandma, o katerem smo pravkar razpravljali. Nadaljevali bomo torej glasovanje v drugi obravnavi, smiselno, znotraj hitrega postopka, čim so za to izpolnjeni pogoji.</p>
                  <p>Prehajam torej k <title>13. TOČKI DNEVNEGA REDA - OBRAVNAVO PREDLOGA ZAKONA O SPREMEMBI ZAKONA O NOTARIATU, KI GA PRAV TAKO OBRAVNAVAMO PO HITREM POSTOPKU</title>.</p>
                  <p>Predlog zakona sta v obravnavo zboru predložila poslanca Maria Pozsonec in Roberto Battelli.</p>
                  <p>Želi predstavnik predlagateljev zakona besedo? Besedo ima gospa Maria Pozsonec.</p>
               </sp>
               <sp>
                  <speaker>MARIA POZSONEC:</speaker>
                  <p>Hvala za besedo. Spoštovani! Bom izredno kratka. Meniva, da je sprememba zakona zato potrebna, da se uveljavi takšen način poslovanja, ki od pripadnika narodne skupnosti ne terja, da posebej z zahtevo uveljavlja svojo pravico, ampak na dvojezičnem področju to mora slediti že iz ustave.</p>
                  <p>Zato mora notar sestaviti listino v obeh jezikih, če stranka uporablja italijanski ali madžarski jezik.</p>
                  <p>To je bistvo spremembe zakona o notariatu. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Predlog zakona je obravnaval Odbor za notranjo politiko in pravosodje kot matično delovno telo.</p>
                  <p>Besedo ima gospod Vitodrag Pukl, kot predstavnik in tudi predsednik tega odbora.</p>
               </sp>
               <sp>
                  <speaker>VITODRAG PUKL:</speaker>
                  <p>Hvala za besedo, gospod podpredsednik. Spoštovani zbor! Mi smo obravnavali ta predlog spremembe zakona in smo predlagali zboru, da se naj ne obravnava po hitrem postopku, ker pač ni nobene - niti zakonske niti poslovniške možnosti, da bi ga obravnavali.</p>
                  <p>Mi verjetno nismo bili dovolj pazljivi in smo danes izglasovali hitri postopek. Gre za to, da se po predlogu gospe Pozsončeve vnese določba, kot jo je danes nakazala. Mi smo to podprli, vendar tako, da bi se enaka dikcija vnesla v zakon o notariatu, kot je v zakonu o sodiščih in v zakonu o upravi. To se pravi: popolnoma enaka dikcija z vmesno besedno zvezo: stranka, ki živi na območju, kjer se uporablja italijanski oziroma madžarski jezik.</p>
                  <p>Danes smo kot amandma na seji našega odbora to predlagali. Očitno še ta amandma ni predložen in verjetno ..(Vmes PODPREDSEDNIK DR. LEV KREFT: Je.).. Je že?</p>
                  <p>Če je ta amandma predložen, bi najprej predlagal, da predlagatelj pristane na to dikcijo, kot jo odbor predlaga, sicer bi pa morali glasovati na način, da zavrnemo amandma predlagatelja in glasujemo za amandma odbora.</p>
                  <p>Gre namreč za to, da imamo v vseh zakonih enako dikcijo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi predstavnik Vlade besedo? (Ne.)</p>
                  <p>Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin? Prosim, gospod Roberto Battelli, izvolite.</p>
               </sp>
               <sp>
                  <speaker>ROBERTO BATTELLI:</speaker>
                  <p>Hvala lepa. Gospod podpredsednik, zamudil sem prijavo za razpravo kot predlagatelj. Ravnokar smo se zunaj o tej zadevi pogovarjali in smo skušali te stvari nekako uskladiti. Gre namreč za to, da kot predlagatelji vztrajamo na dikciji, ki smo jo predlagali. Zakaj? Ne glede na to, da zakon o sodiščih piše to kar piše, bo verjetno potrebno amandmirati tudi tisti člen zakona o upravi v tretjem branju, ker je po našem mnenju ta dikcija in ta omejitev pravzaprav imperfektna rešitev. V čem je problem? Te jezikovne pravice se tako in tako izvajajo samo na območjih, ki so opredeljena kot narodnostno mešana in kot taka, kjer ima slovenski jezik in pa italijanščina oziroma madžarščina enako digniteto uradnega jezika. Če dodamo k temu, da se te pravice izvajajo, kar je samoumevno že iz ustave, se pravi na določenem območju, če k temu dodamo še omejitev, da stranka lahko uveljavlja to pravico samo če živi, tudi če živi na tem območju, je zadeva lahko zelo problematična z vidika izvajanja pravic pripadnikov narodnih skupnosti. Naj navedem zelo banalen ampak življenjski primer. Občine in narodnostno mešana območja se ne ujemajo po mejah. Nek naš pripadnik v občini Izola si hoče zgraditi hišo v tej občini, po občinskem odloku je možno kupiti parcelo samo zunaj območja, ki je opredeljeno kot narodnostno mešano. On zgradi tam hišo in ima tam bivališče. V trenutku pa ne more imeti oporoko napisano tudi v svojem jeziku.</p>
                  <p>To se pravi, da je ta klavzula, ta pogoj, da mora pripadnik narodne skupnosti točno živeti v narodnostno mešanem območju, zato da izvaja svoje ustavne pravice, je določba, ki na nek način getoizira tega pripadnika. Ali drugače povedano, treba je živeti tam, zato da se lahko pravice izvajajo, kar je svojevrstni paradoks.</p>
                  <p>Torej, ne gre za to, da bi pripadniki narodnih skupnosti nosili s seboj te pravice s tem, ko se premikajo. Sodniki iz Kranja, Kamnika ali pa notarji iz Kamnika, iz Kranja, iz Ljubljane itd. niso zavezani k temu, da sestavljajo listine, odločajo ali kakorkoli že tudi v jeziku narodnih skupnosti. To se izvaja samo na narodnostno mešanem območju. Je nekonsistentno glede izvajanja pravic, če so te pravice omejene s pogojem, da ta stranka izrecno živi na tem področju. Zato vztrajamo na dikciji, tako kot smo jo predlagali. V tem smislu bomo glasovali proti amandmaju Odbora za notranjo politiko in v tem smislu vas pozivam tudi vas, kolegice in kolegi, da storite isto in vložili bomo amandma na zakon o upravi v tretjem branju, na način, da se ta pogoj briše in ukine. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo v imenu poslanskih skupin? Gospod Verzolak ima besedo. Proceduralno.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Tukaj imam oziroma zahtevam, da se razišče ta primer, in sicer dobili smo ravnokar poročilo, nanaša se pa na pravkar izvoljeno ministrico.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Opravičujem se, ampak to ni na dnevnem redu ta trenutek.</p>
               </sp>
               <sp>
                  <speaker>IVAN VERZOLAK:</speaker>
                  <p>Proceduralno. Zaradi zavajanja javnosti in pa mislim, da kaznivega dejanja.</p>
                  <p>Tukaj imamo poročilo, ki smo ga dobili po tistem, ko je bila že izvoljena ministrica in tukaj piše, samo na kratko, da povem, tukaj piše: "Podpisana Boleslava Pavšič, hči Boleslava Tolekarja, rojena 18.1.1944, vas prosi, da seznanite vodje poslanskih skupin in predsednika Odbora za pravosodje in notranjo politiko še pred današnjim glasovanjem o imenovanju nove ministrice za pravosodje gospe Metke Zupančič ...</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Prosil bi vas, da ne prebirate dopisov, ki niso na dnevnem redu. Dajte proceduralni predlog. V čem je proceduralni predlog? Jaz znam to tudi sam prebrati in sem to pošto tudi dobil. To ni na dnevnem redu. V čem je vaš proceduralni predlog sredi druge točke dnevnega reda?</p>
               </sp>
               <sp>
                  <speaker>IVAN VERZOLAK:</speaker>
                  <p>Mislim, da smo bili vsi poslanci s tem ogoljufani, da nismo pravočasno dobili in bi se lahko drugače odločali o tej ministrici.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Ampak to ni na dnevnem redu ta trenutek, gospod Verzolak.</p>
               </sp>
               <sp>
                  <speaker>IVAN VERZOLAK:</speaker>
                  <p>Potem ni možno nič ukreniti.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Vi lahko zahtevate novo točko dnevnega reda, čeprav za to ni poslovniške osnove, drugače ne vem. Lahko daste pisno pritožbo, lahko karkoli drugega, ampak ne pod to točko dnevnega reda.</p>
               </sp>
               <sp>
                  <speaker>IVAN VERZOLAK:</speaker>
                  <p>Jaz sem samo želel odgovornost tistega, ki je zadrževal, ali je to bilo namerno zadrževano, zakaj to ni prišlo pravočasno na naše klopi?</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>To je tista vrsta dopisa, za katerega nikoli ne ukrepamo drugače, kot da pride po en izvod v poslansko skupino. To ni osnova za odločanje poslank in poslancev.</p>
               </sp>
               <sp>
                  <speaker>IVAN VERZOLAK:</speaker>
                  <p>No, kljub temu menim, da če bi to prej dobili, ministrica ne bi bila potrjena, ker je tudi v kazenskem postopku.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Jaz vas opozarjam, da vse to lahko v javnosti, in sicer argumentirate, ampak to ta trenutek ni na dnevnem redu. Proceduralnega predloga ni bilo, jaz ga nisem slišal.</p>
                  <p><title>NADALJUJEMO 13. TOČKO DNEVNEGA REDA</title>, in sicer imajo besedo poslanke in poslanci. Želi kdo besedo o zakonu o notariatu za spremembo? Ugotavljam, da nihče. Zaključujem splošno razpravo.</p>
                  <p>Prehajam k drugi obravnavi znotraj hitrega postopka. Vložen je bil en sam amandma, zakon pa ima dva člena, tako da lahko mirno glasujemo po vrsti. Amandma je vložilo matično delovno telo, prejeli ste dodatno poročilo, v katerem je ta amandma za spremembo 1. člena v celoti predlagan.</p>
                  <p>Amandma se glasi: drugi odstavek 13. člena zakona o notariatu, Uradni list Republike Slovenije št. 13/94, se spremeni, tako da se glasi: "Na območjih, kjer je uradni jezik tudi italijanščina ali madžarščina, se sestavlja notarske listine, če stranka, ki živi na tem območju uporablja italijanski ali madžarski jezik, v obeh uradnih jezikih." To je amandma in ga skupaj z osnovnim členom besedila dajem v obravnavo. Želi kdo besedo?</p>
                  <p>Ugotavljam, da nihče in dajem amandma matičnega delovnega telesa na glasovanje. Slišali ste, da predlagatelj nasprotuje. Želite obrazložiti svoj glas? Izvolite. Gospod Maks Lavrinc ima besedo.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Kolegice in kolegi, če mi dovolite, bi obrazložil svoj glas. Glasoval bom proti predlaganemu amandmaju, ker sem po ponovnem branju tistega, kar je predlagano v osnovnem tekstu, po tehtnem premisleku in razpravi tudi z nekaterimi drugimi ugotovil, da pravzaprav je absurdna situacija, ki jo je poprej razložil naš kolega Roberto dejanska in nesmiselna in da ni nobene niti pravne niti moralne osnove za to, da omejujemo ustavno določilo. Zato bom glasoval proti.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas?</p>
                  <p>Ugotavljam, da nihče in dajem amandma na glasovanje. Ugotovimo sklepčnost! (62 prisotnih.)</p>
                  <p>Kdo je za? (22 poslancev.) Je kdo proti? (36 poslancev.)</p>
                  <p>Ugotavljam, da ta amandma ni sprejet.</p>
                  <p>Dajem na glasovanje 1. člen, kot je bil predložen. Ugotovimo sklepčnost! (66 prisotnih.)</p>
                  <p>Kdo je za? (46 poslancev.) Je kdo proti? (1 poslanec.)</p>
                  <p>Ugotavljam, da smo 1. člen sprejeli.</p>
                  <p>V razpravo dajem 2. člen zakona, na katerega ni bil vložen noben amandma. Želi kdo besedo? Ugotavljam, da ne in ga dajem na glasovanje. Ugotovimo sklepčnost! (55 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da smo 2. člen sprejeli.</p>
                  <p>Dajem v razpravo naslov zakona. Želi kdo besedo o naslovu zakona? Ugotavljam, da nihče in dajem naslov zakona na glasovanje. Ugotovimo sklepčnost! (60 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da smo tudi naslov zakona sprejeli.</p>
                  <p>Glede na to, da nismo sprejeli nobenega amandmaja v drugi obravnavi, v tretji obravnavi ni možno vlagati amandmajev, zato dajem takoj v tretji obravnavi zakon v celoti na glasovanje. Ugotovimo sklepčnost! (58 prisotnih.)</p>
                  <p>Kdo je za? (41 poslancev.) Je kdo proti? (3 poslanci.)</p>
                  <p>Ugotavljam, da smo zakon v celoti sprejeli.</p>
                  <p>S tem zaključujemo to točko dnevnega reda.</p>
                  <p>Prehajamo k <title>15. TOČKO DNEVNEGA REDA - PREDLOG ZAKONA O SPREMEMBAH ZAKONA O GOSPODARSKIH DRUŽBAH, KI GA SPREJEMAMO PRAV TAKO PO HITREM POSTOPKU</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za gospodarstvo kot matično delovno telo. Želi poročevalec odbora besedo? Prosim, gospod Feri Horvat ima besedo.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Hvala za besedo. Spoštovane kolegice in kolegi! Odbor je obravnaval predlog zakona in kot vidite iz poročila, odbor zakona ni podprl. Člani odbora so v razpravi menili, da je bil predlog zakona pripravljen na hitro oziroma točneje rečeno, da je bilo zelo malo časa od trenutka, ko je bil zakon vložen, pa do same obravnave na odboru in tudi na zboru. Navsezadnje gre za spremembo določil, ki so dokaj delikatna. Odbor je menil, da je potrebna širša obravnava vključevanja Republike Slovenije v Evropsko unijo in v njen pravni okvir, zato odbor tudi predlaga dodatni sklep, da naj Vlada pripravi in Državnemu zboru predloži pregled zakonov oziroma zakonskih določil, ki jih bo treba usklajevati s pravnim redom v Evropski uniji oziroma določil, ki bi lahko bila ovira, kot gre po utemeljitvi Vlade v tem primeru, ki bi lahko bila ovira za sklenitev asociacijskega sporazuma in za kasnejšo vključitev v polnopravno članstvo v Evropski uniji. Menili smo, da to najbrž oziroma prav gotovo ni edina sprememba, ki jo bo treba narediti v zakonu o gospodarskih družbah, pa verjetno tudi v nekaterih drugih zakonih.</p>
                  <p>Člani odbora so tudi menili, da bi bilo treba ob eventualni takšni spremembi predvideti druge oblike zaščite nacionalnih interesov. Konkretno je bil v razpravi prikazan primer Švice, ki je predvidela zaščito svojih nacionalnih interesov v sestavi upravnih oziroma nadzornih odborov gospodarskih družb. Poleg tega je odbor menil, da bi bilo koristno oziroma potrebno povezati predlog oziroma razpravo o predlogu sprememb zakona o gospodarskih družbah, predvsem v teh konkretnih določilih pa morda tudi v drugih, z obravnavo zakona o tujih vlaganjih, ki kot vemo, ga Vlada pripravlja in ga bomo verjetno kmalu dobili v Državnem zboru.</p>
                  <p>Na osnovi takšnih mnenj odbor predlaga, da Državni zbor predlog zakona zavrne in predlaga dodatne sklepe, da naj Vlada čimprej pripravi in zboru predloži pregled zakonov oziroma njihovih določil ter drugih predpisov, ki jih bo treba v postopku vključevanja Slovenije v Evropsko unijo in v njen pravni okvir spremeniti oziroma ustrezno prilagoditi.</p>
                  <p>Drugič, da bi bilo smiselno imeti razpravo o spremembah posameznih določb zakona o gospodarskih družbah, zaradi potrebnega prilagajanja s pravnimi predpisi v Evropski uniji, vzporedno z obravnavo predloga zakonov o tujih vlaganjih.</p>
                  <p>In tretjič, odbor predlaga zboru, da sprejme dodatni sklep, da Vladi naloži, da pripravi analizo tujih vlaganj v slovensko gospodarstvo. Spomnil bi, da je podoben sklep ta zbor že sprejel ob obravnavi in sprejemu strategije tujih vlaganj in gotovo bo taka analiza potrebna kot utemeljitev za te predlagane spremembe, ko jih bomo ponovno obravnavali, kot tudi ob obravnavi zakona o tujih vlaganjih. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin? Prosim, gospod Tone Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Stališče poslanske skupine, ki se je o tem zakonu resno pogovarjala, je pravzaprav zelo podobno, kot je stališče, ki ga je pravkar v imenu odbora povedal gospod Feri Horvat. V imenu naše poslanske skupine bi dodal samo še dve opazki. Prva je ta, da je včasih mogoče videti ali pa čutiti nekako preveč neke vrste servilnosti ali pa vnaprejšnje ponižnosti v prilagajanju naše zakonodaje evropski zakonodaji. Zlasti v tistih točkah, kjer je ta zakonodaja vsaj za nekaj časa mišljena tudi kot neke vrste varovalka, včasih, pred nekaterimi stvarmi, ki se lahko našemu gospodarstvu, ki danes pač še ni v celoti najbrž pripravljeno na nekatere stvari, da bi ga zaščitila na nek način.</p>
                  <p>Spomnil bi na to, kako so nekatere države, ki so že sprejete celo v Evropsko unijo, vztrajale, se trdo pogajale o tem, da v nekaterih točkah neke vrste razlike ohranijo, zato, ker je pač to v vitalnem interesu teh držav. Ali naj bo to področje kmetijstva ali pa kakšno drugo področje, ribištva ali česarkoli, kjer pač skušajo doseči določeno boniteto ali pa izjemo zato, ker je pač to za njih zelo važno.</p>
                  <p>In tretja stvar, ki bi jo še rekel v zvezi s tem, je ta v zvezi s tujimi vlaganji, s tujimi investicijami. To je nedvomno generalno gledano koristno privabiti čimveč tujega kapitala, čeprav z določenih vidikov ali pa glede določenih oblik prehajanja tega kapitala ali pa tako imenovanih vlaganj obstajajo tudi pomisleki pri zelo resnih ekonomistih. Spomnil bi samo na stališča gospoda Mencingerja o nekaterih primerih, ki to povezuje z vplivom, če bi prišlo do tega preliva tujega kapitala na monetarno politiko, na problem inflacije itd. v Sloveniji. To je en vidik.</p>
                  <p>Drugi vidik pa je ta, da gre dostikrat pri teh tujih vlaganjih za navidezno vlaganje. Tovarno kar postane, kar smo že imeli in tudi sam sem postavil poslansko vprašanje v zvezi s takim primerom, postane tuja lastnina, ampak v resnici ni šlo za noben vložek, ampak je šlo samo iz naslova neke prihodnje tehnološke posodobitve ali česa podobnega za navidezno vlaganje in za to, da naše cele panoge tako rekoč prehajajo v tujo last in je to ravno z vidika te strategije tujih vlaganj iz te zakonodaje, potrebno še premisliti. Podpiramo stališče Odbora za gospodarstvo.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo v imenu poslanskih skupin? Ugotavljam, da ne in dajem besedo poslankam in poslancem. Želi kdo besedo?</p>
                  <p>Ugotavljam, da nihče ne želi besede, zato zaključujem splošno razpravo. Preden bomo nadaljevali postopek v kakršnikoli drugi smeri, moramo najprej glasovati o predlogu matičnega delovnega telesa, da se predlog zakona o spremembah zakona o gospodarskih družbah - hitri postopek ne sprejme.</p>
                  <p>Želi še kdo prej razpravljati o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! (55 prisotnih.)</p>
                  <p>Kdo je za? (29 poslancev.) Je kdo proti? (27 poslancev.)</p>
                  <p>Ugotavljam, da smo ta predlog sklepa sprejeli.</p>
                  <p>Prehajam h glasovanju o predlogih treh dodatnih sklepov, ki jih je predlagalo matično delovno telo.</p>
                  <p>1. Vlada naj čimprej pripravi in Državnemu zboru predloži pregled zakonov oziroma njihovih določil ter drugih predpisov, ki jih bo treba v postopku vključevanja Slovenije v Evropsko unijo in v njen pravni okvir spremeniti oziroma ustrezno prilagoditi.</p>
                  <p>Želi kdo besedo o tem sklepu? Ugotavljam, da ne in ga dajem na glasovanje. Ugotovimo sklepčnost! (52 prisotnih.)</p>
                  <p>Kdo je za? (42 poslancev.) Je kdo proti? (1 poslanec.)</p>
                  <p>Ugotavljam, da smo ta sklep sprejeli.</p>
                  <p>2. Razprava o spremembah posameznih določb zakona o gospodarskih družbah zaradi potrebnega prilagajanja s pravnimi predpisi v Evropski uniji, naj poteka vzporedno z obravnavo zakona o tujih vlaganjih.</p>
                  <p>Želi kdo besedo o tem predlogu sklepa? Ugotavljam, da ne in dajem ta predlog sklepa na glasovanje. Ugotovimo sklepčnost! (56 prisotnih.)</p>
                  <p>Kdo je za? (29 poslancev.) Je kdo proti? (18 poslancev.)</p>
                  <p>Ugotavljam, da smo ta predlog sklepa sprejeli.</p>
                  <p>3. Vlada Republike Slovenije naj Državnemu zboru predloži analizo tujih vlaganj v slovensko gospodarstvo.</p>
                  <p>Želi kdo razpravljati o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! (62 prisotnih.)</p>
                  <p>Kdo je za? (45 poslancev.) Je kdo proti? (2 poslanca.)</p>
                  <p>Ugotavljam, da smo ta predlog sklepa sprejeli.</p>
                  <p>S tem zaključujem to točko dnevnega reda.</p>
                  <p>Prehajam k <title>16. TOČKI DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O SODELOVANJU DELAVCEV PRI UPRAVLJANJU</title>, za katerega smo sprejeli, da ga bomo obravnavali v prvi obravnavi. Predlog zakona je v obravnavo Državnemu zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za zdravstvo, delo, družino in socialno politiko kot matično delovno telo.</p>
                  <p>Želi poročevalec odbora besedo? (Ga trenutno ni tukaj, ali ne?)Želi besedo predstavnik Sekretariata za zakonodajo in pravne zadeve? (Ugotavljam, da ne.) Želijo besedo predstavniki poslanskih skupin? (Tudi ne.) Besedo dajem poslankam in poslancem. Kdo želi besedo?</p>
                  <p>Prosim, gospod Janez Podobnik, izvolite.</p>
               </sp>
               <sp>
                  <speaker>JANEZ PODOBNIK:</speaker>
                  <p>Spoštovani gospod podpredsednik, poslanke in poslanci! Niti še ni zaživel zakon o soupravljanju, ki smo ga pred slabim letom z veliko težavo sprejeli, pa že imamo pred seboj predlog Vlade, da se ga spremeni. In to, da se ga spremeni na način, da se sodelovanje delavcev pri upravljanju občutno zmanjša.</p>
                  <p>Sam izhajam iz stališča, da je bistvo soupravljanja v tem, da delavec, ko dela v nekem podjetju, to podjetje doživlja kot celoto in da se preko dela uresničuje kot oseba. In bistvena sestavina tega uresničevanja je, da s svojo odgovornostjo, ki jo ima sodeluje tudi, torej soupravlja. To je pomembna sestavina, ne samo sindikalnega gledanja na položaj delavca v družbi, ki se je uveljavila v tem stoletju v Evropi, ampak je po mojem trdnem prepričanju izhodišče za naprej, za prihodnost, za enaindvajseto stoletje.</p>
                  <p>Gre za odnos med delom in kapitalom in ta odnos ima, po mojem mnenju, prihodnost v tem, da se prizna veljavo in čast tako delu, torej delavcu kot osebi in seveda tudi kapitalu. Torej, da je ta odnos korekten, da ta odnos spoštuje celovitost delavca kot osebe in seveda zato ga ne doživlja in dojema kot nekoga, ki je zaviralni element pri uspešnem delu podjetja ali pa celo, kot se je zapisalo, po mojem mnenju, nepremišljeno Vladi, da tuji vlagatelji želijo, da se ta zakon čim prej dopolni na način, da bodo pač v teh nadzornih svetih imeli delavci možnost samo do ene tretjine svojega deleža.</p>
                  <p>Prav tako ne sprejemam predloga, da sindikalni zaupniki ne bi mogli kandidirati pri organih vodenja v podjetju iz obeh razlogov.</p>
                  <p>Smiselna se mi sicer zdi pripomba, da je morda številka tisoč previsoka. Toda, kot je bilo že na odboru - matičnem Odboru za delo, družino in socialno politiko - žal, predsednika ni, da bi povedal, da je odbor skoraj soglasno zakon zavrnil in tudi ni sprejel hitrega postopka, torej je bilo rečeno, da se lahko najde rešitve brez spremembe zakonodaje. Primer Slovenskih železnic, ki je bil v zakonu naveden, menda ni bil najbolj korektno povzet, saj smo dobili na sejo odbora dopis, v katerem sindikati povedo, da so tam zelo korektno rešili tudi problem številčnosti sindikata oziroma delavcev, na podlagi katerega se potem tudi delegira delavske zaupnike. Torej ne podpiram predlaganega zakona. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ja, prosim. Gospod dr. Jože Pučnik. Izvolite. Potem pa še gospod Pavlica.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovane kolegice in kolegi! Socialdemokratska skupina meni, da je predlog tega zakona škandal in verjetneje je samo slučaj v tem, da je to tako rekoč prvi akt nove ministrice. Seveda vem, da ga ni ona sama pripravljala, da ga je pripravljala že prejšnja ministrica. To, kar se v 1. členu tega zakona predlaga, pomeni v bistvu razoroževanje tistih sindikalnih funkcionarjev v podjetju, ki so na zadovoljiv način informirani, da bi se lahko sploh uspešno upirali vsem mogočim ukrepom delodajalca. To, da se loči, da se pravzaprav že tako relativno majhna skupina ljudi, ki so po eni strani angažirani, po drugi ustrezno izobraženi in tudi informirani, loči na polovico, to pomeni očitno zmanjševanje in to je načrtno razoroževanje delojemalcev, ki se bodo v naslednjih letih morali spoprijemati z vedno bolj prefinjenimi, z vedno bolj rafiniranimi ukrepi delodajalcev.</p>
                  <p>Kar zadeva seveda 3. člen, je pa nekaj, kar je, seveda sodi najprej politično, polemično v to kategorijo, škandal, da je škandalozno in jaz ne vidim tukaj res nobenega razloga za to zmanjševanje zopet na tretjino. Poglejte, vsi vemo, nikjer v svetu nimamo čiste paritete pri zastopstvih kapitala in pri zastopnikih dela. Tudi v nemškem modelu je to, ko je število isto, je pa predsedujoči, ki je vedno zastopnik kapitala, njegov glas potem prevlada. Ampak, kljub temu se v sistemu, kakršnega imamo v dosedanji obliki zakona, vendar dopušča, da dobimo večje število ljudi, ki se pri tem sodelovanju ne samo izobražujejo, temveč dobivajo tudi motive za sindikalno delovanje.</p>
                  <p>Poglejte, spoštovane kolegice in kolegi! Če prehajamo v neko tržno gospodarstvo, če prehajamo v neko obliko kapitalizma z nekaterimi socialnimi poudarki, je to seveda jasno in na to tudi sam osebno pristajam in se tudi zavestno za to zavzemam. Samo, to pa ne pomeni, da bi mi pozabili, povsem pozabili drugo stran, kajti vsako tržno gospodarstvo je v skrajni obliki agresivno in mi moramo z zakonom omogočiti, da bodo zastopniki sindikata in zastopniki zaposlenih imeli ustrezne instrumente in ustrezne okvire, s katerimi se bodo branili proti eventualnim in, po mojem mnenju, zelo verjetnim posegom v smislu omejevanja pravic delojemalcev. Toliko, spoštovane kolegice in kolegi! Social demokratska skupina odločno zavrača predlog tega zakona in upam, da tudi drugi poslanci tega zakona večinsko ne bodo podprli. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Miloš Pavlica, izvolite. Za njim so se javili k besedi še gospod Ivan Sisinger, gospa Danica Simšič in gospa Metka Karner-Lukač.</p>
               </sp>
               <sp>
                  <speaker>MILOŠ PAVLICA:</speaker>
                  <p>Hvala lepa za besedo. No, tudi v naši skupini nasprotujemo temu zakonu. Na matičnem odboru smo imeli zelo temeljito obravnavo tega zakona in tudi razlogov za spremembe ali ne. Ne čutim za posebno potrebno, da bi ponavljali vse argumente, ki so bili temeljito obravnavani na samem matičnem odboru, zato tudi ne bom ponavljal diskusije, ki sem jo imel, precej dolgo, na matičnem odboru v tem smislu. Moram reči, gotovo pa drži nekaj zadev, pa če sem zelo kratek.</p>
                  <p>Po enem letu, ko zakon še ni bil uveljavljen, je seveda nesmiselno posegati v zakon za spremembo. To je zelo na kratko prvi argument. Drugi argument je to, da zaskrbljuje način poseganja v sam zakon, ki vendarle izhaja iz koncepta, da je kapital ključni produkcijski faktor. Tako majhna država, kot smo Slovenija, seveda lahko računa samo na svoje ljudi, na delo in znanje kot ključni produkcijski faktor za svoj nadaljnji razvoj. Predlagane spremembe zagovarjajo pravzaprav drug koncept. Koncept kapitala - ta poseg je zaskrbljujoč. Ta logika tega posega v sam zakon je zaskrbljujoča. Ne marksisti, Američani so, recimo, v Nemčijo pripeljali "montanja" sistem po vojni, ki je osnova za sestavo naših nadzornih svetov, paritete sestave nadzornih svetov. Država, ki pravzaprav najbolj, da tako rečem propagira sistem kapitala, je spoznala vrednost motivacije dela kot produkcijskega faktorja. In zato bi seveda bile te spremembe zelo zelo narobe. Pred kratkim je bil ustanovljen Ekonomsko-socialni svet, ki je tripartitno sestavljen in če seveda Vlada resno misli s sestavo tega sveta, in če vsi partnerji pravzaprav resno mislijo s sestavo tega sveta, potem tak zakon ne more priti v proceduro brez temeljite obravnave na tem Ekonomsko-socialnem svetu.</p>
                  <p>Še je mnogo razlogov, ki bi jih lahko tukaj utemeljeval, zakaj je ta zakon v tej fazi tako predložen in seveda neprimeren in neumesten. Ne mislim ponavljati razprave, kot sem že rekel, ker so bile dovolj temeljite in primerne in tudi strokovne na samem odboru. Kot sem že prej rekel, naša poslanska skupina ta zakon zavrača in seveda predlagamo Vladi, da pride v jesenskem času, po nekem določenem času s poglobljeno analizo izvajanja zakona, s primerno razpravo in s primernimi stališči Ekonomsko-socialnega sveta in seveda tudi s tistimi spremembami, ki so pravzaprav mogoče z našega vidika celo bolj nujne v samem zakonu. Tu gre seveda za mogoče malo nedifiniran položaj delavskega direktorja, ki je na nek način specifičen član uprave. Ni tako kot ostali člani uprave po svojih obveznostih in dolžnostih, tudi zaradi načina svojega imenovanja. Gre tudi za specifike, ki niso popolnoma v zakonu dorečene o svetu delavcev v kapitalno povezanih družbah itd. Gotovo se nekatere spremembe, ki so pomembnejše kot ta, vendar te spremembe so pa seveda popolnoma neprimerne, ki jih sedaj Vlada predlaga. Sam bom nasprotoval temu in tudi naša poslanska skupina temu zakonu tako, kot je koncipiran nasprotuje. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Ivan Sisinger. Za njim bo na vrsti gospa Danica Simšič.</p>
               </sp>
               <sp>
                  <speaker>IVAN SISINGER:</speaker>
                  <p>Spoštovani predsedujoči, spoštovane poslanke in poslanci! Ne glede na to, da seveda predsednik našega matičnega odbora trenutno ni prisoten, da bi podal to poročilo, ampak mislim, da smo poslanke in poslanci vendarle to poročilo lahko prebrali. Zato bi seveda na nek način težko podpiral, da bi šli mimo tega, da ne bi upoštevali predloga matičnega odbora, kjer smo se skoraj s popolno večino izrekli proti sprejemu tega zakona iz razlogov, o katerih je prej Miloš Pavlica govoril, o nekaterih tudi v odboru. Pa ne samo zato. Mi smo se izrekli, da smo proti hitremu postopku in sploh proti sprejemu tega zakona. Prišli smo do enotnega mnenja tudi s prisotnimi predstavniki sindikatov. Tako da je tukaj bilo jasno izraženo stališče, da ni nobenih razlogov niti potreb, da bi tak zakon sploh sprejeli. Zato je v odboru prišlo do večinskega mnenja in stališča, da je zakon treba zavrniti in tako kot je gospod Miloš Pavlica povedal na odboru in danes tukaj, omogočiti, da ta zakon takšen kot je, sam prej zaživi, da bo tudi to, kot je napisano v poročilu matičnega odbora, se vključi v Ekonomsko-socialni svet, da se napravi analiza itd., vendar za to ni čas danes. Zato bom tudi sam glasoval, kot vas je večina povedala, gre za to, da se zakon zavrne v celoti. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa Danica Simšič. Za njo bo na vrsti gospa Metka Karner-Lukač.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala za besedo. Žal, na tem odboru, ko je razpravljal, nisem bila navzoča, zato nisem tako natančno seznanjena, bi vam pa vendarle rada na kratko predstavila videnje naše poslanske skupine in tudi moje osebno.</p>
                  <p>Mi smo nasprotovali hitremu postopku, hkrati pa vendarle menimo, da je potrebno, če ne na tej seji, pa v doglednem času pretresti nekatera določila tega zakona. Kajti dejstvo je, da niti ena država v Evropi, niti v Evropski skupnosti nima tega vprašanja rešenega na isti način. Vsaka država določila pri upravljanju, soupravljanju delavcev v podjetjih ureja na sebi specifičen in lasten način. Mi smo pravzaprav to zakonodajo nekako prenesli iz nemške. Vprašanje je, ali smo jo v vseh primerih prenesli dobro in, ali se dejansko dobro tudi uresničuje v praksi.</p>
                  <p>Treba je, po našem mnenju, v nadaljevanju, menimo namreč, da bo potrebno zakon dograjevati, upoštevati, kaj pomeni notranji odkup in s tem tudi večja participacija delavcev kot lastnikov. Menimo, da ni jasna pozicija delavskega direktorja, ki ni jasno, ali je delavski direktor ali je personalni direktor, glede na to, kako je pri nas oblikovano.</p>
                  <p>Menimo, da če pride do spremembe zakona, je potrebno določila glede sodelovanja delavcev pri upravljanju uskladiti ne samo z zakonom o gospodarskih družbah, ampak tudi, da se na enak način lotevajo tako glede d.o.o. in drugih oblik. Kajti sedaj je v vsakem zakonu drugače.</p>
                  <p>Nismo bili, kot sem rekla, za hitri postopek, mislimo, da bo v dogovoru, lahko tudi z Ekonomsko-socialnim svetom in še kom, potrebno nekatera določila tega zakona spremeniti, tudi verjetno razmisliti natančno o tem, kakšen delež naj bi bil predstavnikov delavcev v nadzornem odboru. Ali dejansko prevzeti to, da jih je lahko več kot polovica ali ne glede na specifiko nekaterih naših gospodarskih organizacij in glede na to, da je v Nemčiji ta možnost za zelo intenzivne gospodarske veje: jeklarstvo, železarstvo itd. Tukaj vidimo nekatere pomembne elemente, ki jih bo treba razčistiti.</p>
                  <p>Naj dodam še to. Predlagamo, če bo slučajno zakon šel v nadaljevanje in v postopek, tako kot je predlagano v rednem postopku, da se seveda vsekakor pred nadaljevanjem sestane matični odbor - matično delovno telo, kajti odločanje o nadaljevanju, če gremo v trifazni postopek je seveda bistveno drugače kot pri hitrem postopku in temu primerno so seveda drugačne tudi poti, mehanizmi odločanja in dograjevanje zakona. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa doktor Metka Karner-Lukač, za njo pa bo na vrsti še gospod Jože Lenič.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovani zbor! Pred enim letom smo sprejeli zakon o sodelovanju delavcev pri upravljanju. Ker je meni zelo veliko do tega, da človek v naših podjetjih ne bi bil obravnavan tako kot stroj, recimo, ki ga lahko prodaš, ki ga lahko premakneš kamor koli, ki mu lahko strežeš kakor koli, ker mi je zelo veliko do tega, da nimamo mezdnih delavcev, ki bi lahko samo delali in pri tem ne bi smeli nič reči, intenzivno spremljam, kako se ta zakon uveljavlja v življenju.</p>
                  <p>Približno deset podjetij v Sloveniji je, ki so vzpostavila sodelovanje delavcev pri upravljanju po predpisih oziroma po tem zakonu. V vseh ostalih podjetjih, kjer to obstaja, so delavski sveti preprosto prešli v svete delavcev, kar pa še daleč ni isto.</p>
                  <p>Menim, že to samo pove, kako težko se ta inštitut sodelovanja delavcev pri upravljanju uveljavlja. Pa ne zato veste, da tega delavci nočejo ali, da so toliko leni, da bi to vzpostavili. Ampak predvsem zato, ker menagerske strukture temu intenzivno nasprotujejo.</p>
                  <p>In tudi tokrat menim, da je prišlo do Vlade oziroma predlagatelja in da je predlagatelj krepko nasedel prav na sugestije in predloge, predvsem tistih poslovodnih struktur v slabih podjetjih, ki so in še gospodarijo najprej sebi v korist in vidijo najprej sebe, potem pa druge oziroma niti drugih ne, ob tem pa jih moti, da bi jim lastni delavci lahko gledali pod roko kaj počno. V tem je vsa poanta, ne v drugih stvareh.</p>
                  <p>Seveda pa se pri tem sklicujejo še na interese tujega kapitala. Še tuj kapital so proti lastnim delavcem poklicali na pomoč. Grozljiva zadeva. Namreč, zakaj gre še naprej? Vedo, da bi jih ravno ta inštitut sodelovanja delavcev pri upravljanju v večjih podjetjih te garniture dobesedno odnesel, kar seveda delavci sedaj imajo možnost, prej je pa niso imeli. Zelo dobro bi bilo, če bi jih odnesel že prej in ne zdaj. In še zdaj hočemo reševati.</p>
                  <p>Veste, čisto drugače je pa tu v dobrih podjetjih. V dobrih podjetjih poslovodstva želijo, da delavci sodelujejo pri upravljanju, celo pritegujejo jih v to in pravimo: "Dajmo. Tukaj imate, izvolite, pomagajte, saj pravzaprav bomo skupaj ustvarjali in skupaj potem delili". Zelo pomembna je motivacija vsakega zaposlenega, da njegovo mnenje, njegov predlog tudi kaj velja in da se obravnava. Kaj pravzaprav najbolj moti ta poslovodstva? Ne toliko, veste, da se sindikat povezuje s predstavniki delavcev v samem svetu delavcev in seveda potem naprej v nadzornih svetih. To jih toliko ne moti, to ni toliko pomembno. Bolj pomembno je to, da bi želeli zelo elegantno nadzorni svet pripeljati do tega, da jih pač ne bi nadziral. To je cilj vsega in še nekaj. Tam, kjer je zastopanje delavcev polovično v nadzornih svetih pomeni to, da bi morali predstavniki kapitala na sejah sedeti, in če se Vlada z enim glasom, nobenega razloga ni, da ne bi vladali z enim glasom, vendar je potrebno na sejo priti. Pa kaže, da je tudi to preveč. No, zavračam predlog zakona in še enkrat ponavljam, naj ministrstvo razmisli, mislim, da ste krepko tokrat nasedli.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Jože Lenič. Izvolite. Kot poslanec, velja.</p>
               </sp>
               <sp>
                  <speaker>JOŽE LENIČ:</speaker>
                  <p>Gospod podpredsednik, spoštovane dame in gospodje! Na to temo sem imel diskusijo na prvi seji, ko smo to sprejemali, takrat smo bili še relativno novi parlamentarci in dal sem si potegniti ven magnetogram, kaj sem takrat govoril in dovolite mi, da v minuti ali dveh povem isto zgodbo, kot sem jo povedal takrat. Lansko leto je družba Mercedes izkazovala relativno zelo slabe poslovne rezultate, to je delniška družba in skupščina delničarjev se ni odločila zamenjati upravo delniške družbe, ampak praktično kompleten nadzorni svet. Zakaj to govorim. Filozofija nadzornega sveta v njihovi zakonodaji je ta, da nadzorni svet, bom rekel, vodi poslovno politiko in igra bistveno večjo vlogo kot si mi včasih funkcijo tega organa razlagamo. Naš zakon o gospodarskih družbah je tako rekoč, ne bom rekel prepisan, ampak zelo povzet po tem nemškem zakonu, in ko smo mi to sprejeli, smo tudi povzeli filozofijo, da nadzorni svet pelje poslovno politiko. To ni več tisti nadzorni odbor, ki se je sestal štirikrat na leto v delniški družbi in "požegnal" neke bilance, ampak je to nadzorni svet, ki sedi enkrat na štirinajst dni ali pa, če je potrebno, še bolj pogosto in odobrava, potrjuje in določa politiko teh delniških družb.</p>
                  <p>Sedaj pa se sprašujem. Ne da bi podcenjeval delavce, vendar, če je potrebno, da je v takem nadzornem svetu polovica oziroma več kot polovica predstavnikov delavcev ali je to kompatibilno s to vlogo, ki naj bi jo imel nadzorni svet. Mercedes je takrat zamenjal kompletni nadzorni svet in v svoj nadzorni svet imenoval takrat dva francoska bivša ministra, direktorico Treuhanda in še nekatere druge, zelo vplivne ljudi v Nemčiji. Če ne bomo spregledali novega pomena in vloge nadzornega sveta delniške družbe v tem našem zakonu, potem bo ves čas prihajalo do teh zapletov in po mojem občutku tudi nerazumevanj. Preprosto se mi zdi, da če bi moralo biti v nadzornem svetu več kot pol predstavnikov delavcev, je to popolna uvedba delavskega samoupravljanja iz tistih svinčenih časov. Pa tu čisto nič ne pretiravam, sam resnično tako mislim, kajti potem bi delavci sprejemali strateške odločitve, ne pa lastniki oziroma predstavniki teh lastnikov. Zato se mi zdi ta predlog Vlade zelo dober, naravnan v pravo smer, popolnoma nič škandalozen. Me pa moti naslednje. Moti me to, da nam predstavniki Vlade v svojem uvodu tega niso razložili. In zato, gospod predsedujoči, predlagam proceduralni sklep, da resorna ministrica, ki je odgovorna za ta zakon, pride pred parlament in nam pojasni oziroma zagovarja svoj zakonski tekst. Prosil bi, če ta predlog lahko daste na glasovanje. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Dobro veste, da takih predlogov parlament ne more sprejemati v skladu s poslovnikom. Repliko pa ima gospa Metka Karner-Lukač. In mislim, da ima razpravo tudi Žarko Pregelj.</p>
                  <p>Ne moremo sprejemati takih sklepov. Mi ne moremo poimensko pozivati tega ali onega, da mora priti v parlament. Vlada je zastopana v skladu z dopisom, ki ga je poslala. Izvolite. Imate besedo za repliko.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovani poslanec gospod Lenič, vse to, kar ste razpravljali, je brezpredmetno. Najprej si preberite zakon. Dvakrat ali trikrat ste rekli več kot ena polovica. To sploh ni res. Več kot ena polovica sploh ne more biti, ker tam piše do polovice. To pa, kar ste vi govoril, je pa čisto neka drugega. To je eno.</p>
                  <p>Potem, druga stvar. Če je zastopanost delavcev 50%, se da to vse regulirati s statutom družb, statut pa je akt lastnikov kot vemo in v statutu se določi, da ima predsednik dva glasova. Tako kot v Nemčiji, pa nič drugače in zelo preprosto je to narediti. Oprostite res, preden greste sem za to govornico, ker bo lahko kdo menil, da je to res tako kot ste vi govorili. Preberite zakon, potem pa diskutirajte. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima tudi gospod Žaro Pregelj. Imate vi tudi repliko, gospod Miroslav Geržina? Vi ste pa želeli replicirati? Dobro.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Repliciram zgolj gospodu Leniču v njegovem izvajanju, ko opozarja, da je nadzorni svet v bistvu upravni organ družbe in ima v svoji pristojnosti ne zgolj periodično nadzorovanje družbe, ampak tudi vodenje poslovne politike in tukaj meni, da morajo biti delavci omejeni, oziroma da je njihovo število zaželjeno čim manjše. Tukaj tega ne razumem. Poslovna politika ni stvar neke visoke znanosti. Poslovna politika je stvar odločitev. Odločitve pa jasno pripravljajo strokovnjaki. Strokovnjaki pripravljajo vedno različno možne rešitve, ki jih določen organ potem sprejema. Tako, da ne vidim, zakaj ne bi lahko sodelovali delavci, kjer stroka ni predpisana, strokovnost ni predpisana, v organu tako kot delničarji, oziroma drugi, ki jih skupščina delničarjev imenuje. Tako, da mislim, da tukaj ste nekoliko zgrešil in da dejansko to ni argument, ki bi omejeval število delavcev v nadzornem svetu.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima tudi gospod Jože Lenič, izvolite.</p>
               </sp>
               <sp>
                  <speaker>JOŽE LENIČ:</speaker>
                  <p>Hvala lepa. Repliciral bi gospe Lukačevi. Kljub obilici dela in obilici zakonov, ki jih je treba prebrati, sem tega prebral, ker je relativno kratek in mi je uspelo prebrati člen, kjer piše: in ne manjša od polovice članov nadzornega sveta. Če sem enkrat ali dvakrat rekel več kot polovica, se za to opravičujem in da še vedno ostaja ta polovica.</p>
                  <p>Še vedno trdim, da za lastnike, ki  hočejo na vsak način maksimirati vrednost svoje delnice oziroma povečevati njeno vrednost, ni sprejemljivo, da imajo predstavniki delavcev v nadzornem svetu tako veliko težo.</p>
                  <p>Če različno razumemo vlogo nadzornega sveta, potem ga različno razumemo. O tem sem prebral nekaj člankov in še vedno stojim na svojih argumentih. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Za razpravo se je javil gospod Miroslav Geržina. Izvolite.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa gospod predsedujoči. Spoštovane kolegice in kolegi, drugi prisotni!</p>
                  <p>Najprej bi rekel, da se iz tega, da naj mi ne zamerijo v Ministrstvu za socialo, delo in družino, da se precej bolj ukvarjajo s socialo, manj z delom, ker ta zakon govori o delu. Obrazložitev je stara. Obrazložitev je bila enkrat prej, ko smo sprejemali to zadevo. Spomnim se, da smo se dogovarjali na ugovor, da je preveliko število v velikih koncernih, preveliko število predstavnikov delavcev, da smo za Slovenske železnice to zadevo že uredili posebej. To se pravi, da je ta obrazložitev tukaj brezpredmetna.</p>
                  <p>Šel bi k 1. členu, kjer govori o tem, da naj ne bi predstavniki sindikatov sodelovali pri soupravljanju. Tisti človek, če bi poznal zadevo, bi rekel: ravno sindikalista bom dal za to sprego, za ta člen med kapitalom in delom, ker mu bom porezal ostrino, ga bom obrusil zaradi tega, ker je predstavnik delavcev v podjetju, to ni sindikalist, ampak se ukvarja s problemi dela, s problemi tudi kapitala, se pravi s problemi eksistence podjetja ali firme ali družbe in je to čisto drugo stališče, se postaviš na drugo stran in gledaš to z drugega vidika. In s tem sindikalni čut pač otopi. S tega stališča ne morem sprejeti 1. člena.</p>
                  <p>2. člen. Že prej sem omenil, da smo se dogovorili, ker teh podjetij, ki bi jih imela veliko število ali koncernov, posebej v sedanjem času, vemo da se podjetja manjšajo, tudi v Slovenskih železnicah ali so zmanjšali že pod 10.000 ali ne, ampak nekaj čez 10.000 delavcev od bivših 15.000, to je ogromno zmanjšanje. V Slovenskih železarnah, drugi primer, se kar topi število delavcev in mislim, da bo večina v spodnjem delu, kjer bi mogoče lahko Vlada prišla z novimi rešitvami, ne pa tukaj, tukaj pa smo se dogovorili, da bomo posamično reševali zadevo.</p>
                  <p>Drugo vprašanje; 3. člen, kjer govori, da naj ne bi bilo predstavnikov delavcev več kot ena tretjina. Strinjam se tudi s tistimi, ki pravijo, da ima v družbi ali v podjetju kapital večji riziko in neko prednost pred delom, ampak to je povezano drugo z drugim. Če nekdo prinese kapital in se delavci pač, da ne bo ta kapital in te probleme plasiranja in oplemenitenje tega kapitala preko teh predstavnikov predstavil delavcem in nazaj prišel z informacijo, da delavci pa čutijo to in tretje. Ampak ne s sindikalnimi zahtevami, te so čisto druge, teh še ne poznamo pravilno. To pač zahteva delo in plače, to je sindikat oziroma delovne pogoje in plačo. Predstavnik delavcev je pa čisto nekaj drugega, je predstavnik, je vez in med obema, med kapitalom in delom, med tem dvema dela most, se pravi, da zmanjša napetosti, poskuša prevesti informacije z ene strani na drugo, da se vsi skupaj, delo in kapital borijo, da se kapital oplemeniti, in da delo dobi svoje plačilo za delo. In zato, na žalost, ker mislim, da moram sprejeli mnenje, ki ga je dal odbor, da naj se to ne obravnava, ker imam občutek, da je tukaj kot, bi rekel, streljanje s pištolo. Kamor pade, pade. Nekje bomo nekaj "pošlihtali", kot se reče, nekje bomo uredili, mogoče si predstavljajo nekateri, da so to tisti vrhovi, in če bodo to uredili, da bo potem delovalo. Ampak jaz verjamem, da to ne bo tako, ampak bodo prišli spet z drugimi vrhovi in to bomo spet streljali s pištolo in poskušali zadeti in urediti neko zadevo. To se strinjam s tistimi, ki pravijo, naj se, če že sedaj postopka ne moremo normalizirati, da bi si za to vzeli čas, naj pride Vlada z enim, tako kot je rekel gospod Pavlica, so še druge zadeve, da naj vsaj nek kratek čas zadeva v nekaterih podjetjih steče, informacij tukaj ni, Vlada nič ne pravi, ne teče, ne deluje, zato moramo urgirati, ampak enako, to je samo ponavljanje tistega sistema oziroma dejanja. To je bilo prvič. Vsega je bilo preveč, izključno prednost ima kapital, kapital pač nosi svoj riziko in delu je treba pač vzeti tisto vrednost, ker je prevelika. Mislim, da mora Vlada priti z dokazi, da je napak, če ima delo tako vrednost v tem dvoboju in v tem sodelovanju. Na osnovi tega pa se bomo vsi skupaj potem, ko bodo dokazi, da je to negativno delovanje, odločali za spremembe in za ureditev tega zakona, če je kaj narobe z njim. Drugače ga pa ne bi spustili v hitro obravnavo.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Metka Karner-Lukač, potem pa še gospod Miloš Pavlica.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Samo še nekaj bi želela povedati zlasti  liberalni demokraciji, pa vam govorim iz življenja, morda se boste potem lažje odločali takrat, ko boste pritisnili na tipko. Vsako soboto hodim v naša podjetja, se pogovarjam z delavci in takole ocenjujejo situacijo. Pravzaprav, Drnovškova vlada je pa kar v redu. Naraščanje brezposelnosti se je ustavilo, plače so se nekako uredile, dobili smo lastninske certifikate, imamo soupravljanje in v redu. Potem pa vprašam, veste, ampak to soupravljanje bi imeli na nivoju sindikalnega soupravljanja, oziroma na nivoju sindikalnih pristojnosti, v kolikor ne bi bilo v parlamentu kar nekaj strank, ki so pa izrazito veliko prispevale k takemu zakonu, kot ga imate. Če boste sedaj ta zakon spreminjali, ki še ni zaživel, potem to delavcem povejte. Obljubljali ste jim na bolje in uresničite potem tiste vaše cilje, da jim bo šlo na bolje. Povejte jim.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Besedo ima gospod Miloš Pavlica. Izvolite.</p>
               </sp>
               <sp>
                  <speaker>MILOŠ PAVLICA:</speaker>
                  <p>Hvala lepa. Poskusil bom biti kratek, da ne bi ponavljal vseh argumentov, ki smo jih na odboru, kot sem že prej rekel, dovolj temeljito obravnavali. Mislim, da ko obravnavamo to temo bi vendarle morali vedeti o čem govorimo. Prva zadeva, ko govorimo o paritetni sestavi nadzornih svetov, govorimo o izjemno majhnem številu podjetij v Sloveniji, za katere sploh pariteta pride v poštev.</p>
                  <p>Druga zadeva, ni paritetnega sveta delavcev in ni nikakršnega zastopstva delavcev v nadzornem svetu v podjetjih, kjer ni formiran svet delavcev. In kdor seveda pozna uvajanje zakona, po enem letu ve, da je v 60% podjetij svet delavcev ali pa še več, ker podatki se sedaj zbirajo, mislim da je samo v okoli 30% podjetij ustanovljen svet delavcev. V 60 podjetjih sveta delavcev ni in seveda tudi ni nobenega zastopstva v nadzornem svetu. Poleg tega se ta problem, ki se ga v 3. členu rešuje, da rešiti s statutom podjetja. In to tista podjetja, ki postavljajo to kot problem, vedo. Sam sem se pogovarjal z vodstvom Revoza, ki ima ta problem tudi zaradi strukture kapitala, tujega, notri, tam ni objektivno nek tak problem, ampak ta problem se da rešiti s statutom, in to vodstvo podjetja to ve.</p>
                  <p>Če gremo samo malo pogledati nazaj, zakaj in kdo je prvi napadel ta zakon, takoj, ko je bil sprejet po lanskem letu. Tisti, ki spremlja to problematiko ve, da takoj, ko smo lansko leto sprejeli ta zakon, so ga nekateri močno napadli. Recimo, eden med tem je dr. Duhovnik iz Litostroja, ki je napisal 4, 5 člankov na to temo, kako je to drago, neizvedljivo itd. Kdor je prebral zapisnik inšpekcije v Litostroju ve, zakaj je dr. Duhovnik tako pisal. Ker če bi tam bil svet delavcev formiran, seveda to ne bi bilo možno, kar se dogaja v Litostroju.</p>
                  <p>Skratka, argumentov je lahko še nešteto, pa jih ne bi želel tukaj ponavljati. Tudi ko govorimo o delavcih, to je nekaj neverjetnega. Mi pravimo delavci, vsi si predstavljamo neko maso neukih delavcev v nekem nadzornem svetu kot ključnemu upravnemu organu podjetja, ki ne znajo niti šteti. Zakon govori o zaposlenih in če pogledate strukturo predstavnikov zaposlenih v nadzornih svetih, boste videli, kakšna je izobrazbena struktura teh ljudi, ki so jih zaposleni delavci izvolili v te nadzorne svete. To so visoko izobraženi kadri. Saj tudi zaposleni, tudi najbolj navadni delavec ve, da je treba v te organe vendarle izvoliti tudi kot svojega predstavnika človeka, ki se spozna na poslovno politiko itd. Da ne bom dolgo govoril, mislim, da strahovi niso utemeljeni in zato predlagam Državnemu zboru, da zavrnemo zakon in če seveda zavrnemo zakon, bo Vlada jeseni prišla, mislim, z neko resno analizo uvajanja tega zakona. Z neko resno konzultacijo, kot sem prej rekel z Ekonomsko-socialnim svetom, ki bo osnova za pripravo pametnih in širokih, mislim korektnih sprememb tega zakona, za katere se pa definitivno ne mudi. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Prosim. Gospa Belopavlovičeva, državna sekretarka v Ministrstvu za delo, družino in socialne zadeve. Izvolite.</p>
               </sp>
               <sp>
                  <speaker>NATAŠA BELOPAVLOVIČ:</speaker>
                  <p>Hvala. Rada bi razjasnila samo eno zadevo glede vsebinskih razlogov za 2. in 3. člen. O opredelitvi je bilo danes veliko govorjenega in ne bi pravzaprav ponavljala. Mi smo napisali, zakaj smo zakon predložili in kaj nas je pri tem vodilo. Bi pa rada razjasnila nekaj v zvezi s 1. členom o temi, o kateri je govoril gospod Pučnik in v zvezi s tem, na kar se tudi sindikati v zadnjih dneh zelo burno oglašajo. Namreč, da želimo sindikate in sindikalne predstavnike izriniti iz podjetij, da želimo s tem zakonom storiti tem predstavnikom neko silo. Jaz bi rada opozorila na konvencijo, ki nas je vodila, da smo 1. člen zapisali tako kot smo ga. Gre za konvencijo 135 Mednarodne organizacije dela o varstvu in olajšavah za predstavnike delavcev v podjetjih, ki govori o tem, da kadar so v istem podjetju sindikalni predstavniki in izvoljeni predstavnik, je potrebno ukreniti vse potrebno, da se izvoljeni predstavniki ne izkoristijo za ogrožanje položaja zainteresiranih sindikatov ali njihovih predstavnikov oziroma tudi obratno. Gre za to, da smo konvencijo povzemali v tem, da se pač vloga sindikalnih funkcionarjev in delavskih predstavnikov razmeji, kar pomeni v bistvu, da tisti, ki je sindikalni funkcionar, toliko časa to svojo funkcijo v nekem smislu zamrzne. V kolikor je opredelitev, da ta rešitev ni primerna, da ni strokovna, potem se lahko tudi v zvezi s tem pogovarjamo, nikakor pa nismo s tem želeli nekaj, kar se nam trenutno očita.</p>
                  <p>Glede nadzornega sveta je bilo veliko rečeno. Gre res za velika podjetja, kjer pa opozarjajo, da dejansko prevladujoča vloga delavskih predstavnikov včasih lahko otežuje delo, ampak tukaj gre za vsebinske razprave, za razloge na eni in na drugi strani, jaz moram reči, ne bi tega še enkrat ponavljala. Predlagala pa bi, da se resno razmisli o tem, da se gre v spremembo tega zakona, da se potem seveda v naslednjih fazah opredelijo in naredijo tudi vse tiste spremembe, razčistijo tudi tista vprašanja v zvezi z delavskim direktorjem oziroma vsemi tistimi zadevami, ki jih mi tokrat nismo predlagali, ker je pač bil zakon mišljen za obravnavo po hitrem postopku. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ja. Repliko ima gospod Miroslav Geržina. Izvolite.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa, gospod predsedujoči. To kar je gospa državna sekretarka govorila o prvem členu, namreč o sindikalistih, ki naj ne bi bili delavski predstavniki, se opravičujem, ampak sedaj, ker me je ona sprovocirala, kar sem prej pozabil povedati. Namreč...</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Kot ste slišali, komaj da sem slišal proceduralno pripombe, da se ne sliši kar govori govornik, kljub ozvočenju. Prosil bi, da teh nekaj minut do konca seje zdržite, tako da bomo slišali drug drugega, vsaj tiste, ki imajo besedo. Hvala lepa.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Strinjam se z gospo državno sekretarko, da Mednarodna organizacija za delo priporoča oziroma je predvideno, da naj sindikalni predstavniki ne bi bili delavski predstavniki, da se to loči. Strinjam se s tem, samo mi vgrajujemo sedaj spet, vstopamo bi rekel v svet. Namreč, mi delavskih predstavnikov nimamo. Če se spomnite, ko smo sprejemali zakon, za sindikaliste in za delavske predstavnike je predvideno toliko denarja, da se usposobijo; mislim, da je prej gospod Pavlica govoril, kakšna je struktura teh ljudi oziroma ti ljudje imajo nekaj vedenja o denarju, tudi kapitalu in zato lahko so posredniki med delom in kapitalom, da tako rečem. In utečene zadeve, utečeno stanje, se strinjam, da je to tako. Zato še toliko bolj pravim, da je to prehodno stanje, v katerem smo, da je to streljanje s pištolo, en tak vrh je bil tudi ta. Dejansko ni normalno stanje. Tisti, ki so nekaj izobraženi, so edino le sindikalisti, ker drugi delavci se niso izobraževali v to smer. Normalno je, da delavci postavijo sindikalista, ki je delal kot sindikalist, ki jih je zastopal, da jih predstavlja. Oni si spet po svoje predstavljajo v začetku, da jih bo spet nekdo zastopal. Jih bo zastopal, ampak temu, da gre oboje skupaj naprej v isto smer.</p>
                  <p>V prehodnem obdobju bi dejansko bilo boljše, da so sindikalisti. V normalnem se pa strinjam z gospo sekretarko, pa naj bi bilo to ločeno. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in zaključujem razpravo.</p>
                  <p>Odbor Državnega zbora Republike Slovenije za zdravstvo, delo, družino in socialno politiko predlaga Državnemu zboru Republike Slovenije, da predlog zakona o spremembah in dopolnitvah zakona o sodelovanju delavcev pri upravljanju ne sprejme.</p>
                  <p>Želi pred glasovanjem kdo še besedo o tem predlogu sklepa? Gospa Danica Simšič, izvolite.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala lepa. Gospod predsedujoči! Ne vem, če sem bila prej dovolj jasna, ampak predlog matičnega odbora je: hitri postopek se ne sprejme, lahko ga tudi preformuliramo.</p>
                  <p>Ampak, to kar je sedaj, mi imamo sedaj redni postopek, tako smo se danes dopoldan odločili. Tukaj piše: hitri postopek ne sprejeme. Se opravičujem, ampak to je formalizem.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Gospa Danica Simšič, verjetno niste prebrali poročila odbora. V poročilu je povsem jasno, da odbor nasprotuje tako hitremu postopku kot celotni vsebini zakona. Slučajno v tem trenutku zastopnika matičnega delovnega telesa ni tukaj, vendar je iz poročila jasno razvidno, da je nasprotovanje na vsebino zakona in na postopek. Predlog glede postopka smo sprejeli pri glasovanju o dnevnem redu. S tem, da nismo sprejeli predloga za hitri postopek, avtomatično zakon pride v prvo obravnavo, vendar je predlog matičnega delovnega telesa, da se zakona ne sprejme, ne da se ne sprejme postopek.</p>
                  <p>Želi še kdo besedo? Ugotavljam, da ne in dajem ta predlog sklepa na glasovanje. Ugotovimo sklepčnost! (64 prisotnih.)</p>
                  <p>Kdo je za? (37 poslancev.) Je kdo proti? (26 poslancev.)</p>
                  <p>Ugotavljam, da zakon ni sprejet.</p>
                  <p>S tem zaključujem to točko dnevnega reda.</p>
                  <p>Nadaljujemo jutri ob 10.00 uri.</p>
                  <p>Bodite točni. Na vrsti bomo imeli poslanska vprašanja in pobude, če ni nobenih problemov v zvezi s tem. Jutri ob 10.00 uri so na vrsti poslanska vprašanja in pobude, ker smo tako sprejeli danes pri glasovanju.</p>
               </sp>
               <stage>(SEJA JE BILA PREKINJENA 19. JULIJA 1994 OB 19.00 URI IN</stage>
               </div>
      </body>
  </text>
</TEI>
