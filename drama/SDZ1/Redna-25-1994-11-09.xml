<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-25-1994-11-09">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">C2EF799B3C186A62C1257832004838E5</idno>
               <idno type="URI">C2EF799B3C186A62C1257832004838E5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-25-1994-11-09.DZ" n="25">
               <name>Redna</name>
               <date when="1994-11-09"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-25-1994-11-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 9. NOVEMBRA 1994 OB 9.06 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjam nadaljevanje 25. seje Državnega zbora Republike Slovenije. Obveščen sem,
                  da so zadržani in so se današnje seje opravičile naslednje kolegice in kolegi:
                  Janez Vindiš, Petr Tancig, Jožef Kopše, Jurij Malovrh za popoldan, Peter Petrovič
                  med 11. in 12.30 uro, Maks Lavrinc za eno uro, Jože Protner pride kasneje, Mihaela
                  Logar, Jože Lenič od 12. do 14. ure, Ciril Pucko, Benjamin Henigman do 11. ure in
                  Jadranka Šturm.</p>
               <p>Vse ostale kolegice in kolege pa prosim, da ugotovimo prisotnost v dvorani.
                  Ugotavljam, da je navzočih 51 poslank in poslancev. Zbor je sklepčen in lahko
                  odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje nadaljevanje 25. seje bomo pričeli z včeraj prekinjeno
                  obravnavo 29. točke dnevnega reda in sicer z odločanjem o predlaganih sklepih k
                  predlogu zakona o popravi krivic. Nato bomo prešli na 3. točko, to je predlog
                  zakona o ratifikaciji sporazuma o rednem zračnem prometu med Republiko Slovenijo
                  in Republiko Hrvaško ter po dnevnem redu dalje.</p>
               <p>Prehajamo na <title>29. TOČKO DNEVNEGA REDA</title>.</p>
               <p>Včeraj je poslanska skupina Slovenske ljudske stranke zahtevala odmor. Želi njen
                  predstavnik besedo? Želi besedo predstavnik skupine? Gospod Zagožen, morda želite
                  besedo, ko ste včeraj zahtevali odmor? <stage>(Ne.)</stage> Hvala lepa.</p>
               <p>Na glasovanje dajem predlog zakona o pripravi krivic se vrne v prvo obravnavo.
                  Ugotovimo sklepčnost! Obrazložitev glasu gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani podpredsednik, spoštovani zbor! Glasoval bom proti takšnemu predlogu iz
                  naslednjih razlogov. Gospod Potrč, ki je predlagal takšen sklep v imenu skupine
                  poslancev, je napovedal, da naj bi v novi prvi obravnavi predlog tudi zavrnili, in
                  da bi potem prišel v obravnavo vladni predlog. Gospod Pučnik je včeraj v razpravi
                  rekel, da vladni predlog ni vreden papirja, na katerem je napisan. Strinjam se s
                  to oceno, še več. Menim, da je žaljiv za žrtve političnega nasilja, ki naj bi jih
                  ta zakon rehabilitiral. Menim, da je v tem primeru pač boljše, da ne sprejmemo
                  ničesar, kot pa, če bi sprejeli nekaj, kar bi tiste, ki so jim bile kršene
                  človekove pravice, ponovno prizadelo. Menim, da imamo danes priložnost, da takšen
                  sklep zavrnemo, zato bom glasoval proti tem primeru. Namreč, imamo možnost, da
                  sprejmemo po dolgih letih, pozno sicer, ampak bolje kot nikoli, zakon, ki bi vsaj
                  do neke mere popravil krivice iz preteklosti in bi tako prišli tudi do temelja, da
                  vzpostavljamo tudi za prihodnost sistem, ki ne bo povzročal novih krivic, ne
                  kršenja človekovih pravic in tudi ne kršenja drugih socialnih pravic in podobnih.
                  Če nam bo tu spodletelo, kot Državnemu zboru, potem menim, da imamo slabo
                  perspektivo. Glasoval bom proti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Skukova ima besedo.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa za besedo. Lepo pozdravljeni vsi spoštovani kolegi in kolegice!
                  Glasovala bom proti temu, da se vrne v prvo obravnavo. Tukaj smo za tem pultom vsi
                  govorili, da se strinjamo, da je treba krivice popraviti in samo zato gre in ne za
                  neko politizacijo ali polarizacijo o tem vprašanju. Kot vemo, je sporno v zakonu
                  samo to, kako opredeliti preganjance in ni sporno, ali popravljati krivice sploh
                  ali ne. Če stalno vračamo in zavlačujemo vračanje tega zakona, pa lahko dobi
                  javnost in volivci in prizadeti vtis, dejansko da državni zbor nima volje to
                  storiti, čeprav stalno govorimo deklarativno o tem.</p>
               <p>Poglejte, glasovala bom tudi proti, ker vem, da žrtve, otroci žrtev, ki so bili
                  prizadeti v tej preteklosti, gotovo nimajo nič proti temu, da njihovi starši
                  dobijo vsaj simbolno povračilo, ker vemo tudi mi in vsi se zavedamo, da z denarjem
                  se ne da popraviti krivic, samo vsaj simbolno voljo in simbolno popravo krivic s
                  tem le dosežemo. Zato moram glasovati proti, ker drugače bo ta zakon stalno v
                  naših klopeh in bomo resnično naredili vtis, da se delamo norca iz žrtev.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Skukova. Gospod Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani! Glasoval bom proti temu, da se vrne v prvo obravnavo.
                  Sicer pa glasovanje ne glede na to, kako se bo izteklo, rad bi povedal, da Vlada v
                  celoti nima resnega namena te zadeve resnično popravljati in to tako kot smo
                  govorili včeraj. V proračunskem memorandumu za leto 1995 na 24. strani spodaj
                  piše: <q>"Na področju varstva veteranov in žrtev vojne se bodo v letu 1995 začeli
                  izvajati prvič, zakon o vojnih invalidih, zakon o vojnih veteranih, zakon o žrtvah
                  vojnega nasilja in zakon o vojnih grobiščih."</q> Nikjer ni napisano, da se bo začel
                  izvajati zakon o popravi krivic. Bodimo resni in delajmo tako kot sem včeraj
                  predlagal. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, dragi kolegi! Tudi jaz bom glasoval proti temu
                  sklepu. Razlog je zelo preprost. Enkrat smo v tem zboru že rekli, da je bil v prvi
                  obravnavi zakon zrel, da je šel v drugo obravnavo. V drugi obravnavi imamo
                  postopek, ki je določen v poslovniku, so amandmaji tako ali drugače, sicer je bila
                  tudi tokrat gotovo izkoriščena določba, da se opravi ponovno splošna razprava. Iz
                  tega razloga ne vem, kaj je, razen, da so morda nekateri ugotovili, da ko smo
                  prvič glasovali, da gre zakon iz prve v drugo obravnavo, da smo se zmotili in da
                  so to sedaj ugotovili in da hočejo to popraviti. Da se ponovno zakon vrne v prvo
                  obravnavo in da se tokrat, ker je morda sedaj štetje nekoliko drugačno postalo v
                  tem zboru, da se uspe in se ta zakon ne spravi naprej.</p>
               <p>Iz teh razlogov bom glasoval proti tem, da se vrača, ker sem že enkrat glasoval,
                  da pride v drugo obravnavo in ne vem, zakaj bi sedaj ponovno razmišljal in odpiral
                  zadeve na tak način, kot so jih nekateri včeraj odpirali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Prav lep pozdrav vsem skupaj! Včerajšnja ponovna splošna obravnava v
                  bistvu ni prispevala kakšnih posebnih novih vsebin, ki bi pomagale k temu, da bi
                  bila v drugem branju bolj jasno izražena nova volja. Seveda sem pričakoval v
                  včerajšnji razpravi, da bo vendarle toliko novih vsebin, da se bo na podlagi tega
                  mogoče opredeljevati ali za ponovno vračanje v prvo branje ali pa vsaj, da bomo že
                  vedeli, kaj naj počne poslej odbor, ki je za to zadolžen. Bom proti temu, da se
                  vrača v prvo branje. Za to je razlogov več. Vračanje je bilo kar nekajkrat
                  storjeno. Navsezadnje imamo to vračanje na izhodiščno točko že kar dve leti in ne
                  bi želel, da se ponovno to zgodi. Prepričan pa sem, da je lahko odbor, ki se je s
                  tem vprašanjem doslej že veliko ukvarjal, tudi edini, ki se naprej kolikortoliko
                  strokovno, če rečem, ukvarja s tem. In kot sem že včeraj povedal, pričakujem, da
                  bo Vlada tukaj pomagala tudi s svojimi strokovnimi nasveti, ker se strinjam, da ne
                  gre v tem zakonu zgolj za politična vprašanja, ampak da gre tudi za nekatera
                  strokovna vprašanja, ki jih je po našem mnenju potrebno razčistiti zaradi tega, da
                  ne bo pomislekov, ali je zakon tak, da ga bo sploh mogoče potem tudi spraviti v
                  življenje ali ne? Zato je moj predlog res ta, da se odbor sedaj resno posveti temu
                  zakonu, da gre od člena do člena, tako preko tega zakona, ki je v drugem branju in
                  da pogleda tudi tiste rešitve, ki jih je predlagala Vlada ali da pogleda, kolikšna
                  je razlika med vladnim videnjem stvari in predlagatelji zakona. Na odboru namreč
                  te razlike doslej še nismo imeli možnosti natančno ugotoviti in to je bistveno
                  vprašanje. Trdim, da razlike niso tako velike, kot so se skušale tudi tukaj včeraj
                  kazati, da so razlike manjše in da razlike, kolikor so, niso toliko stvar vsebine
                  same poprave krivic, ampak res bolj stvar strokovne presoje.</p>
               <p>Če to ni res, kar trdim, potem bom tudi za kakšno drugačno rešitev. Ampak ta hip
                  vidim stvari tako, zato vas prosim, da se Vlada tukaj, kolikor se le da vključi v
                  nadaljnji postopek pri zakonu, in da odbor čimprej začne s tem delom. Ali odbor
                  lahko to stvar pripravi še za to sejo ali ne, je drugo vprašanje. Dejstvo je, da
                  mora odbor to sedaj opraviti in da potem takoj nadaljujemo v Državnem zboru.
                  Vsakršno vračanje bo pomenilo, da bomo šli na začetek, za katerega sploh ne vemo,
                  kakšen naj bo. Ker ta Državni zbor včeraj v splošni razpravi ni dal nobenih novih
                  izhodišč, ali toliko drugačna izhodišča, da bi to opravičevalo vračanje nazaj v
                  prvo fazo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman, izvolite.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Hvala lepa. Gospod podpredsednik, gospe in gospodje! Tudi jaz bom glasoval proti
                  temu. Eden od razlogov za takšno odločitev oziroma eden od razlogov, ki je bil v
                  včerajšnji razpravi naveden kot razlog za zavrnitev tega zakona na sploh, je bila
                  omenjena obremenitev proračuna, ki bi ga izvajanje tega zakona povzročilo.</p>
               <p>Rad bi spomnil na to, ker je bilo rečeno med drugim tudi to, da naj sodišče rešuje
                  podobne zahteve. Rad bi spomnil na to, da bo tak način reševanja za državo dražji
                  kot pa bi bil na podlagi predlaganega zakona.</p>
               <p>Drugič. Rečeno je bilo naj bi otroci ne bili dolžni poravnavati grehov - če
                  uporabim ta izraz - svojih staršev. Vedeti je treba, da je ta država dedič tiste,
                  ki je povzročala krivice in je dolžna poravnavati obveznosti, ki si jih je na ta
                  način naložila.</p>
               <p>Naslednje. Ta država je na breme davkoplačevalcev naložila milijarde in milijarde
                  v imenu javnega dolga, ne da bi vprašala davkoplačevalce ali mislijo, da so dolžni
                  poravnavati te dolgove. Tudi ti dolgovi so nastali na način, ki je bil in je še v
                  marsičem dokaj problematičen.</p>
               <p>Zato podajam naslednji predlog. Glede na razpravo gospoda Rupla na včerajšnji
                  razpravi, ki je rekel, naj se vendar vladne stranke usedejo in dogovorijo kako
                  reševati to vprašanje, predlagam, da se ta točka prekine in naj se to poskusi res
                  na tak način urediti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman, povedati vam moram, da tega ne morem sprejeti, ker smo
                  sedaj pri obrazložitvi glasov. Besedo pa dajem gospodu Pučniku.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Glasoval bom seveda proti temu predlogu, ki je
                  sedaj na glasovanju. Tukaj vidim dve področji problemov, ki mi potrjujeta, da
                  moram proti temu predlogu glasovati. Prvi je pravno strokovni. Tukaj je potrebno
                  rešiti nekatere probleme, ki so sicer zelo težavni, jih je težko pravno zajeti, je
                  težko doseči takšen tekst zakona, ki bo omogočil tudi bolj ali manj smotrno
                  izvajanje tega zakona. To je vse res in v tem smislu so seveda ugovori na tem
                  področju na nek način utemeljeni. Samo, odločno moram zavračati metodo, kako se
                  teh problemov lotevamo. Namreč, da znova zavrnemo zadevo, da jo znova potisnemo
                  nazaj. Če bi na ta način reševali vse probleme v naši državi, potem ne bi prišli
                  niti prej niti sedaj niti koraka naprej. Zato mislim, zaradi teh odprtih pravno
                  strokovnih problemov se je potrebno teh problemov lotiti, spraviti zakon v drugo
                  obravnavo, vzeti za besedo vladne stranke, da se zavzemajo, da pride takšen zakon
                  pred parlament in tudi v uresničevanje. To pomeni, da moramo iti na drugo
                  obravnavo, potem, ko bo pristojni odbor obravnaval amandmaje, gremo na to in
                  skušamo najti neko rešitev.</p>
               <p>Drugo področje problemov, ki me tudi spodbujajo, da moram glasovati proti je pa
                  seveda čisto načelno vprašanje. Meni se postavlja vprašanja takole. Ali smo v tem
                  Državnem zboru in ali je Slovenija danes pripravljena uresničiti to, kar z vseh
                  koncev političnega spektra nenehno odmeva, namreč, da je Slovenija pripravljena te
                  krivice iz preteklosti popraviti? Meni se zdi, da metoda, ki je tudi postala
                  očitna v tem Državnem zboru, demantira te verbalne klice po pravičnosti in izraze,
                  da je potrebno na tem področju doseči nek osnovni zaključek te komplicirane
                  problematike. Občutek imam, da te volje ni, da se z raznimi formalnimi in drugimi
                  triki poskuša to vprašanje vedno znova potiskati na čakalno klop, in da bi se vsa
                  zadeva prej ali slej, v naslednjih desetih letih, bolj ali manj tudi biološko sama
                  od sebe likvidirala. To je pomenilo seveda zame izraz nekega moralnega stanja v
                  Sloveniji in nekega moralnega stanja v strankah, ki nosijo v tem trenutku
                  odgovornost za slovensko državo. To je potrebno povsem jasno povedati in glede na
                  to, glede na razmerje sil, nam tudi seveda ne preostaja ničesar drugega, kakor da
                  vedno znova poudarjamo to stanje, ki izhaja iz trenutne razporeditve političnih
                  sil in iz moralne zavesti tistih, ki nosijo politično odgovornost.</p>
               <p>Veste, spoštovane kolegice in kolegi! Sem eden od starih letnikov, navajen sem
                  čakati in odlašati z določenimi vprašanji tudi desetletja. Urejanje takšnih
                  vprašanj je tek na dolge proge. Tudi, če se sedaj to prepreči, dejansko ga ne
                  morete zaustaviti. Ne morete. In tisti, ki si za to prizadevate, vedite, za vami
                  bo prišlo v tej ali oni obliki, upam, da ne v nekakšni pervertirani obliki. Da bo
                  prišlo v kulturni, demokratični obliki, kakor ustreza pravni državi, za katero se
                  vsi v Sloveniji trudimo, upam, da tudi vi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Danici Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane poslanke in poslanci! Naša
                  skupina niti jaz osebno se v tem delu pri tem zakonu nismo oglašali, preprosto
                  zato, ker smo menili, da je o tako pomembnem nacionalnem problemu treba doseči
                  konsenz vseh parlamentarnih strank, ne samo strank vladajoče koalicije.</p>
               <p>Bojim se, da ta prizadevanja niso bila dovolj velika, vsaj po tem kar smo
                  poslušali ves čas včeraj. Zakaj? Po mojem mnenju, zakon ni povsem zrel za drugo
                  obravnavo. Povedala bom samo dve stvari, zakaj se ne bom mogla odločiti za to, da
                  ga o tem podprem. Zaradi preambule, ki je, po mojem mnenju protiustavna. V tej
                  preambuli je zapisano: <q>"Zgodovinska sprememba oblasti na Slovenskem po prvih
                  svobodnih volitvah, dne 8. aprila 1990 pomeni moralno, politično in pravno ločitev
                  od prejšnjega sistema."</q> Še naprej piše: pravno ločitev od prejšnjega sistema. Na
                  to opozarjam. Mi smo tako v ustavnem zakonu za izvedbo temeljne listine o
                  samostojnosti in neodvisnosti Republike Slovenije, ki je bila sprejeta 25.6.1991,
                  kot z ustavnim zakona za izvedbo Ustave Republike Slovenije decembra 1991 in tudi
                  z ustavo zapisali pravno kontinuiteto. Tukaj zapisujemo pravno ločitev. Po mojem
                  mnenju, to ni sprejemljivo, ne glede na to, da naši zakoni preambul ne
                  poznajo.</p>
               <p>Še ena stvar. Menim, da je zakon pripravljen v nasprotju s stališči in sklepi
                  Državnega zbora. 2. točka sklepov in stališč Državnega zbora se glasi: <q>"Pri
                  pripravi zakona za drugo obravnavo naj predlagatelj omeji časovno obdobje na čas
                  po zaključku druge svetovne vojne in krog upravičencev na tiste osebe, ki so imele
                  stalno bivališče na območju Republike Slovenije ali so bile v Republiki Sloveniji
                  obsojene na čas po drugi svetovni vojni. Kdor je bral ta zakon in upam, da ste ga
                  brali vsi, ve, da zakon zajema tudi obdobje cele druge svetovne vojne."</q> Žal, po
                  mojem mnenju predlagatelji, pa morda še kdo drug z njimi niso znali, ali mogli
                  vložiti dovolj napora, da bi pripravili zakon v skladu s stališči in, da bi
                  poskušali doseči, kot sem že prej rekla, vsaj parlamentarni konsenz med vsemi
                  strankami. V tem primeru ne morem pristati na konsenz med strankami vladajoče
                  koalicije. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Jančarju.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Tudi sam bom podprl ta sklep glede na to, da zakona ne morem podpreti.
                  Silite me v sovraštvo, kar ni moj namen, vedno sem za kompromis. Mislim, da bi se
                  lahko hitro sporazumeli. Zdaj se bomo pogovarjali o spremembi, rebalansu
                  proračuna, lahko bi takoj namenili sredstva in naredili spomenik v Kočevju, lahko
                  napisali imena vsem tem žrtvam. Lahko bi se pogovarjali in zakon napisali tako, da
                  bi vse politične zapornike hitro rešili. Tako kot sem včeraj rekel, zraven hočemo
                  peljati še skupino tistih, ki ne sodijo v ta zakon in me silite v sovraštvo. Zato
                  res tega ne morem podpreti. Zakon, da gre naprej, mislim, da je nesprejemljivo in
                  mislim, da bi lahko našli konsenz. Samo preveč je takih, ki mislijo, da bomo s
                  konsenzom na silo prišli do tega, bomo to izsilili. Ni naš namen, da se v tej
                  državi spet spremo med seboj tudi na podlagi tega. Zato bom podprl ta sklep, da
                  gre zakon nazaj in da se pripravi res tak zakon, ki bo sistemsko reševal politične
                  zapornike, potem pa vse ostale. Ampak ne, da bomo skozi ta zakon reševali vso to
                  združbo, ki je tako ali drugače tudi kompromitirana. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Jugu.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Omenjenega zakona ne morem podpreti iz preprostega razloga, ker se v njem zrcali
                  velika nemoč in politična nezrelost političnih strank, da celotno Slovenstvo
                  pripelje na enoten tir, do sprave itd. Pazite, Slovenija je doživela v tem
                  stoletju kar dva velika holocausta in slovensko nacionalno tkivo si ne more v tem
                  stoletju privoščiti še enega takega, ker Slovencev potem ne bo več. Zaradi tega
                  podpiram idejo, da je treba doseči politični konsenz ob reševanju tega problema in
                  Slovence združiti v tem procesu reševanja teh problemov. Tako kot smo pa sedaj
                  politične stranke nezrele, pa naj bo naša, naj bo krščanska, naj bo Združena lista
                  itd., in Slovence ponovno vozimo na neke bregove, kjer hočemo povzročiti spet
                  tisto, kar je bilo pred 50 leti itd. Mislim, za take zadeve nisem. Slovenski narod
                  je predragocen, premajhen, da bomo dovolili še en tak holocaust, kot je bil leta
                  1941 itd. To je resna politična odgovornost strank, vseh, ne samo teh treh, tako
                  kot je rekla gospa Simšič, tudi tistih malih. Hvala lepa. Glasoval bom proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč ima besedo.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Glasoval bom za predlagane sklepe. Glede zakona obstajata dva različna
                  koncepta. Koncept, ki ga je na podlagi stališč Združenja žrtev komunističnega
                  nasilja pripravila Slovenska ljudska stranka in vladni koncept. Sam sem bližje, ne
                  bom rekel v celoti, ampak sem bližje vladnemu konceptu kot pa konceptu, ki ga je
                  pripravila Slovenska ljudska stranka.</p>
               <p>Drugi razlog je v tem, ker je dosedanji postopek pokazal in dokazal, da ob
                  različnih konceptih predlagatelji zakona objektivno niso sposobni sprejeti
                  večinskega stališča v Državnem zboru in pripravljati zakon tako, da bi bila
                  uveljavljena ta večinska stališča, ki so bližje vladnim. Da bi odvezali njih in
                  nas te muke, da morajo oni nekaj narediti, s čemer moralno in osebno ne soglašajo,
                  nas pa, da bomo vlagali amandmaje na vsak člen in da bo na koncu zakon spremenjen,
                  tako da bomo vsak člen spremenili, mislim, da to ni dobro in da taka odločitev ne
                  bi bila smotrna.</p>
               <p>Tretji najpomembnejši razlog. Prepričan sem, da je mogoče na podlagi vladnega
                  zakona, ki bo v trenutku, če bo in ko bo ta zakon zavrnjen v proceduri Državnega
                  zbora, ker je že vložen. Da je mogoče o njem že najbližje tudi na novembrski seji
                  razpravljati in da imamo možnost takrat doseči to, kar sedaj nismo uspeli. Vsesti
                  se, ne samo parlamentarne stranke, ker te so preko vladnega predloga svojo idejo
                  že dale. Ampak tudi vse druge in najti preko odbora tisti sklop vprašanj, kjer ni
                  razlik in tisti, kjer so razlike in na ta način čimprej priti do rešitve, ki jih
                  problem sam ponuja in tudi zahteva, da so rešene. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Dobrajčevi.</p>
            </sp>
            <sp who="SDZ1:DobrajcPolonca">
               <speaker>POLONCA DOBRAJC:</speaker>
               <p>Hvala za besedo. Spoštovani predsedujoči, spoštovani zbor! Glasovala bom za sklep.
                  Vse razprave me žal niso prepričale, da je ta Državni zbor dosegel tisto minimalno
                  mejo političnega konsenza, da bi se, ponavljam, bi se  vse krivice prejšnjega
                  sistema lahko popravile. Navedla bom samo en primer, ki ni rešen ne v vladnem
                  predlogu in ne v predlogu predlagateljev, o katerem teče sedaj razprava. Vsi
                  verjetno poznamo najbolj razvpite procese, <q>"dachause procese"</q>. Predlagatelji so
                  včeraj poudarjali, da ima vsak pravico do pokopa, do krščanskega pokopa, groba
                  itd. Žal, žal, ne prvi ne drugi predlog teh žrtev, političnih žrtev, ki jim je že
                  prejšnji sistem priznal status političnega preganjanca, ne bo omogočil, da bi
                  njihovi svojci vedeli, kje so pokopani. Zato se bom zavzemala ves čas, da se ob
                  popravi krivic političnim zapornikom v tem Državnem zboru doseže minimalni
                  politični konsenz, da ne bo kenotaf na ljubljanskih Žalah žrtvam <q>"dashauskih
                  procesov"</q> še naprej v porog prejšnjemu kakor tudi sedajšnjemu sistemu. Kajti
                  vedeti je treba, da je ta konotaf prazen grob, kljub temu, da so bile te žrtve
                  pravno rehabilitirane, da obstajajo ljudje, ki verjetno vedo,  kje so pokopane te
                  žrtve, in svojci na noben način, ne na podlagi zakona predlagateljev, vladnega
                  zakona ali drugih, nimajo pravne možnosti zvedeti, kje so njihovi svojci pokopani.
                  Zato se bom zavzemala še naprej, da se žrtve ne delijo na tiste na pravi strani,
                  na tiste na napačni strani, temveč, da se zbor odloči o resničnih političnih
                  preganjancih in da teh ljudi več ne uporabljamo. Uporabljeni, to je grd izraz, so
                  bili že enkrat, nekateri so to plačali s krvjo. Vendar, moj občutek je, da jih že
                  drugič uporabljamo za politične obračune med prejšnjim in sedanjim sistemom.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Geržini.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani, lepo pozdravljeni! Že včeraj sem, sedaj bom pa
                  še enkrat ponovil, glasoval in govoril o tem, da je ta zakon potreben. Normalno da
                  moram biti proti predlogu, ki vrača ta zakon nazaj v prihodnost. Včeraj smo se po
                  razpravah pogovarjali, da je vladni predlog manj kot minimum, ki ga vlagalci tega
                  zakona, tega predloga v imenu žrtev predlagajo. Mislim, da je potrebno biti proti
                  predlogu še iz enega razloga. Tisti, ki so predlagali, da se to vrne, po drugi
                  strani z intervencijskimi spremembami ali pa s predlogi intervencijskih sprememb
                  zakonov, hitijo in varujejo nekatere normalne državljane te države pred
                  morebitnimi žrtvami oziroma pred morebitnimi povzročenimi novimi krivicami. Nič pa
                  jim ni mar o krivicah, ki so bile storjene že pred desetletji.</p>
               <p>Ne govorim sedaj o obarvanosti ali o ideološki naravnanosti ljudi, ki so krivice
                  doživeli. Zakon obravnava ene in druge. Če pa tega ne obravnava, mislim, da morajo
                  tisti, ki ta predlog zakona zavračajo, spremembe predvideti in dodati, če še kaj
                  manjka.</p>
               <p>Tisti, ki se bolj spoznajo, kot so nam včeraj nekateri očitali, da se nič ne
                  spoznamo in mislim, da bi bilo primerno in bolj koristno, da bi tisti, ki poznajo
                  zadevo, predložili, ne pa poskušali diskvalificirati tiste, ki so, na žalost ali
                  bi rekel na veselje, bili poslani v parlament od volilcev in poskušajo volilce in
                  njihovo voljo zastopati pač tako kot najbolje vedo in znajo.</p>
               <p>In še en razlog, mislim, da je bil danes izražen, gospa Simšičeva mislim, da je
                  rekla, je dilema, da je dejansko kontinuiteta pravnega sistema v tej državi. To
                  pomeni, da je še vedno v tem delu, kjer so se krivice dogajale zaradi pravnega
                  sistema, ker se je pač uporabljal revolucionarni sistem, da se ta zadeva še
                  nadaljuje in tudi v tej smeri ta zakon to popravlja, tako kot zahteva ustava. In
                  še enkrat ponavljam, moram biti proti temu predlogu, da se zahteva vrača, ker se
                  je že vrnila in v bistvu je bilo včeraj videti, da je sporen ne tisti konsenz,
                  sporni so za nekatere stranke denar - včeraj je bilo že povedano, kako je z
                  denarjem in kam je šel. To je čisto legitimna pravica, da se nekdo bori, in
                  mislim, spoštovanja vredno za proračun, vendarle mislim, da mora biti pošten in da
                  enako obravnava te zadeve, vsak enakovredno, če ne enako, da se dejansko, če je
                  bila nekomu narejena krivica, popravi in to čim prej. Za nekatere gre samo na
                  simbolni ravni, za nekatere mogoče nekaj več. Zaradi tega pravim, sem proti temu
                  predlogu, da se zadeva vrača, stalno vrača in stalno govori, ni konsenza, ni
                  konsenza, da ne bom ponavljal tistega, kar sem že včeraj rekel. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik ima besedo.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Glasoval bom proti
                  predlogu, da se omenjeni zakon vrne v prvo obravnavo.</p>
               <p>Iz včerajšnje razprave sem zasledil dva temeljna očitka predlagateljem zakona.
                  Prvi je ta, da z zakonom uvajamo oziroma odpiramo nove krivice. Drugi je pa ta, da
                  posegamo tudi v občutljivi čas druge svetovne vojne.</p>
               <p>Rad bi povedal najprej to, da kot predlagatelj zakona nisem imel najmanjšega
                  namena, da bi sejal sovraštvo. Povejte mi, v katerem členu sem sejal sovraštvo.
                  Drugič, princip zakona je tak, da ne deli žrtev. Kajti princip zakona je pristop
                  do človeka kot do osebe. To je pa evropski princip. To je tisti princip, ki bo
                  edini lahko združil Evropo. Prepričan sem, da s tem zakonom lahko gremo ponosno v
                  Evropo. Nikjer v zakonu se nismo dotaknili občutljivega časa druge svetovne vojne.
                  Niti z eno samo besedo.</p>
               <p>Rad bi povedal, da očitek, da smo s tem zakonom odprli nove krivice v tem smislu,
                  da bomo zaradi finančnih in drugih posledic oškodovali otroke, družine itd. v
                  sedanjem času. Ta očitek sem razumel in ga zavračam iz preprostega razloga, kajti
                  dejstvo, da smo v zakonu predlagali tudi materialni del, je za to kritje v ustavi.
                  Tisti člen ustave nekako terja, da se poleg moralne odpre z zakonom tudi možnost
                  materialne povrnitve škode. Ne morem sprejeti gledanja, da zato, ko izvršujem neko
                  ustavno normo, odpiram nove krivice. Na tak način pomeni, da je ustava
                  kontradiktorna. Prepričan sem, da ni. Ustava je harmonična in če v nekem zakonu
                  uvajaš oziroma izvršuješ ustavno normo, to nikakor ne more biti argument, da si s
                  tem odprl nove krivice.</p>
               <p>Rad bi povedal še to, da preambula, ki je zapisana, ni protiustavna zato, ker s
                  preambulo in s tisto dikcijo, ki je bila prej prebrana ne pomeni, da bi slovenska
                  država ne bila več pravni naslednik prejšnje države. Je pravni naslednik. Toda
                  hkrati smo s to preambulo želeli povedati to, da slovenska država sprejema nov
                  pravni red. To pa zopet izhaja iz ustave. Naša nova ustava pomeni pravni prelom s
                  prejšnjim sistemom.</p>
               <p>Mislim, da so slovenske politične stranke zrele. Vsaka politična stranka deluje s
                  tehtnim premislekom. Izhajam iz političnega kroga, ki zrelo in odgovorno predlaga
                  vsebino tega zakona. Ker je dejstvo, da političnega konsenza očitno o tej temi ne
                  bo, zmaguje odločitev, da bo politični konsenz premagal princip parlamentarne
                  večine. Zato lahko samo rečem, da je politični konsenz na tem, da se še enkrat
                  potepta tiste. Te in druge, ki so bili kot osebe poteptane, tukaj političnega
                  konsenza potem resnično ni. Z velikim razočaranjem to ugotavljam in glasoval bom
                  proti predlogu, da se zakon vrne v prvo obravnavo. Po mojem je dobra osnova, da bi
                  lahko v drugem branju z amandmaji imeli zakon, kot bi ga parlament izglasoval.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Sisingerju.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Nisem se včeraj oglasil glede na
                  dovolj ostro medsebojno obtoževanje in nepotrebne razprave, ki so se včeraj začele
                  pri tem zakonu, ker sem prepričan, da ni nikogar v tej dvorani od poslancev, ki ni
                  pripravljen za to delati, da bi bil zakon o popravi krivic, na vseh poštenih
                  osnovah in kriterijih, čimprej sprejet in da ne bi tega opravili. Vendar, ta
                  včerajšnja razprava mi je dala povod, da sem storil isto, kot je storila poslanka
                  gospa Simšičeva, da sem si vzel sinoči čas, prebral znova zakon, prebral znova
                  sklepe in stališča iz prve obravnave in mnenja, ki so tukaj priložena in tudi
                  mnenje Vlade. Ob vsej tej razpravi prišel sem do zaključka, da je treba prvo
                  vedeti, kaj zahtevamo pri vsakem zakonu. Ne samo pri tem. Povsod zahtevamo, da se
                  - in to je tudi pravilno od nas poslancev - upoštevajo pri vsakem zakonu sprejeta
                  stališča in sklepi Državnega zbora. Če že bomo sami minimilizirali, ne bomo
                  upoštevali pri predlogih zakonov lastnih sprejetih stališč, potem seveda je
                  vprašanje, katera stališča vladna in katera druga in tudi svoja, ne bomo potem
                  upoštevali - kam nas to vodi. Zato sem vedno tudi sam bil na stališču pri vseh
                  zakonih, naj se upoštevajo sprejeta stališča in sklepi Državnega zbora.</p>
               <p>Vedno sem glasoval tudi proti predlogom Vlade, kadar je Vlada nastopila proti
                  sprejetim sklepom in stališčem v Državnem zboru, ker menim, da je Državni zbor
                  najvišji zakonodajni organ in potem je treba upoštevati stališča in sklepe pri
                  vsaki pripravi kateregakoli zakona, da se vgradijo v tekst drugega branja. Zato
                  glede na te razloge, ki jih ne bom ponavljal, ponovno poudarjal, ki jih je
                  povedala gospa Simšičeva, sem tudi sam prišel do zaključka, da vendarle, po mnenju
                  Vlade, kaže na to - sem proti temu da zakon o popravi krivic odložimo in da se ga
                  leto dni ne dotaknemo ne zato, sem proti temu - ampak sem za to, kot Vlada tukaj v
                  svojem mnenju in predlogu predlaga, ko vendarle pravi: <q>"Novi tekst predloga
                  zakona..."</q> itd., da ne bom vsega bral, pomeni, da ni razdelan tako, kot bi moral
                  biti in tudi ne omogoča hitrega reševanja zadev na področju poprave krivic.
                  Mislim, da bi predlagatelji morali tudi na nek način razumeti to, da se zakon
                  pripravi v skladu s stališči in sklepi Državnega zbora in da se zakon pripravi v
                  sodelovanju z Vlado v tej smeri, da bomo ta zakon lahko začeli izvrševati. Nam ne
                  bo nič pomagalo, če bomo zakon sprejeli, pa če zakona ne bomo operativno morali
                  začeti čimprej uresničevati. Zato se bom seveda izrekel v tem trenutku glede na
                  izredno konfliktne situacije, pa se ne spuščam v nobene politične situacije te ali
                  druge stranke in še enkrat povem - v tej dvorani ni nikogar, ki ni za to, da bi to
                  čimprej rešili. Tudi ni nikogar, ki bi pri kakršnihkoli krivicah sodeloval, da bi
                  si seveda lahko tukaj sedaj metali velike očitke, koliko je kdo več kriv, in
                  koliko je manj.</p>
               <p>Menim, da smo kot poslanci dolžni storiti vse, da se čimprej sprejme zakon, ki bo
                  operativno omogočal, da bodo ljudje tudi materialno ali kakorkoli, kot Vlada tukaj
                  predlaga, tudi materialno dobili tisto, kar jim resnično gre. Sem proti vsakemu
                  preštevanju takšne ali drugačne strani, sem za pošteno in odkrito rešitev vsakega
                  primera, če je bil kdo odškodovan. Mislim, da je že včeraj gospod dr. Zagožen lepo
                  prebral del iz ustave, kjer točno piše, kaj je država Slovenija dolžna storiti.
                  Naredimo to, kar piše v ustavi in potem, če bomo to naredili, potem ni nobenih
                  razlogov, da ne bi bil vladni zakon čimprej sprejet. Zato bom podprl predlog, ki
                  je predlagan v sklepu, da omogočimo Vladi, da čimprej začnemo obravnavo, ne znova
                  razpravo, obravnavo zakona, ker razprava je sedaj v dveh velikih rundah
                  opravljana. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peterle ima besedo.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Gospod podpredsednik, spoštovane poslanke in poslanci! Mislim, da je ključni
                  vidik, ki ga moramo pri naši razpravi in opredeljevanju za rešitve upoštevati,
                  moralni. Ne želim se udeleževati politične razprave o teh vprašanjih in me ne
                  zanima, kdo je imel prav in pri kateri barvi je kdo sodeloval. Zanimajo me
                  krivice, ki so se zgodile tem in drugim. Mislim, da ne samo enim. Zaradi krivic
                  smo tukaj.</p>
               <p>Pet let že traja ta razprava in ne bom rekel, da se ni nič zgodilo. Mislim, da je
                  v zadnjem času prišlo do napredka, je pa pet let zavlačevanja slabo spričevalo za
                  državo, ki neprestano govori na vseh mednarodnih forumih, da je njeno temeljno
                  načelo spoštovanje človekovih pravic in je tudi ratificirala konvencijo o
                  človekovih pravicah. Zato se opredeljujem za to, da gre zakon v naslednjo fazo, da
                  ga ne vračamo v prvo fazo. Mislim, da moramo biti res drugače pozorni do ljudi, ki
                  pričakujejo vsaj simbolično poravnavo krivic. S številnimi sem govoril. Pravijo,
                  mi vemo, da se ne da zadeve rešiti 100% nikjer nikoli nobenemu. Vendar pokažite v
                  parlamentu vsaj nekaj volje, da mislite zares in pokažite vsaj simbolično nekaj v
                  tej smeri. Zato predlagam, da ne vračamo zakona v fazo nazaj. Mislim, da je samo
                  nekaj spornih vprašanj, med njimi to o preganjancih, naj o tem odbor pove svoje
                  mnenje, naj Vlada strokovno obdela še kakšne zadeve, vendar pojdimo s to stvarjo
                  naprej.</p>
               <p>Glede denarja bi pa naslednje rekel. Bodimo pošteni in se spomnimo, da so številni
                  prisilno delali in na ta način polnili takratni državni proračun. Pri denarju res
                  ne bi videl prvega vprašanja pri tem, pa tudi v politiki ne. Zgodile so se
                  krivice, ki smo jih dolžni popraviti. Vesel bom, če se bo ta Državni zbor odločil,
                  da temu naredi končno konec. Vsakršno odlašanje novo konfliktnost, za katero so
                  številni govorniki za tem mikrofonom rekli, da niso in zaključimo to zgodbo tudi
                  zaradi evropskega obraza Slovenije. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu ima gospod Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani zbor! Zelo sem se obotavljal, da bi se oglasil v tej razpravi, ki je
                  postala politična. Vendar pa mislim, da moralna dolžnost zahteva od mene, da tukaj
                  povem svoje stališče.</p>
               <p>Rekel bi, da podpiram stališče, da tega zakona ne pripravi Vlada, ampak da
                  pripravijo politične stranke ali politični ljudje. Prav zaradi tega, ker ne gre za
                  neko tehnično izvršilno stvar, ampak gre za izrazito moralno in politično zadevo.
                  Zato mislim, da je s tega stališča potreben resnično vsaj temeljni konsenz. S tega
                  vidika mislim, da bi lahko šli tudi v drugo fazo, se pravi, da ni treba
                  odlagati.</p>
               <p>Vendarle, ustavil sem se pri 10. členu. Moram reči, da sem temeljito že prej
                  pregledal zakon, pa me slučajno tukaj ni bilo in tudi nisem mogel slediti
                  včerajšnji razpravi. Sedaj, ko sem pogledal 10. člen moramo ugotoviti, da vsaj 10.
                  člen v taki obliki zame ni sprejemljiv. Ker tu enačimo ljudi, ki so bili na strani
                  boja proti okupatorjem in tiste, ki so zavzeli drugačno stališče. Popolnoma se
                  strinjam, da je treba biti velikodušen, zlasti da je treba pozabiti stvari, vse
                  tiste, ki se lahko pozabijo. Tudi se strinjam s tem, da se vrne dobro ime vsem
                  tistim, ki so bili pomorjeni iz političnih in ideoloških ali razrednih razlogov.
                  To je bilo pač vojno stanje itd.</p>
               <p>Vendarle, tako kot je tukaj napisano, je preveč posplošeno in preveč na splošno
                  zavzema vse takoimenovane žrtve. Niso bili vsi žrtve. Vzemimo primer. Če se
                  spomnite nazaj, v začetku 1942 leta, ko so Italijani začeli v Ljubljani delati
                  svoje racije, so, nas, mlade ljudi seganjali v kasarne in pregledovali, kdo je
                  sumljiv za Obdelovanje z osvobodilno fronto in zraven so bili vedno kakšni
                  denuncianti, ki so kazali s prstom, tega je treba poslati v internacijo, tega pa
                  ne. Ne vem za noben konkreten primer, da bi bil nekdo od teh justificiran, ampak,
                  če so bili pozneje justificirani, to nikakor ne moremo šteti, da so to žrtve in ne
                  morem reči, da jim je potrebno dati sedaj dobro ime, ker ga nimajo, ker so
                  dejansko narodni izdajalci. Po drugi strani pa moram reči, da je cela vrsta ljudi,
                  ki so bili pomorjeni dejansko iz ideoloških razlogov. Ne moremo tako pavšalno,
                  kratko in malo vse skupaj pometati v isti koš, kot je tukaj napisano.</p>
               <p>Poglejte, tudi kar se tiče, recimo poboji po letu 1945, da so bili ljudje
                  nekulturno, barbarsko pomorjeni. Tukaj ni nobenega dvoma, da je to vse obsodbe
                  vredno, toda ob tem mislim na stvar, ki se je zgodila na zboru Krščanskih
                  demokratov, ker se hoče enačiti borba proti<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Bučar, prosil bi, da se bolj držimo dnevnega reda.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Ja, saj. Moram povedati, zakaj bom jaz, zakaj ne morem sprejeti tega 10. člena
                  takšnega, kot je in moram tukaj, ne samo pred tem zborom, pred javnostjo moram
                  opravičiti svoje stališče. <stage>(Prosim za mir v dvorani.)</stage> Zato menim,
                  lahko glasujem za ta zakon, da gre v drugo fazo, ne morem pa brez
                  indiskriminatorno sprejeti takšnih stvari, kot so, recimo, napisane v 10. členu.
                  Čeprav pravim, da tudi v nasprotnem primeru moram sedaj pavšalno povedati, vsak,
                  kdor je bil v vojni umorjen, da je bil že narodni izdajalec. Veliko žrtev je
                  padlo, popolnoma nedolžnih, popolnoma brez potrebe, vendarle, tukaj ne moremo tako
                  enostavno tako pavšalno pristopiti k stvari, kar se tiče te stvari. Ne moremo mi
                  postavljati v vlogo žrtev tiste ljudi, ki so dejansko opravili svojo domovinsko
                  dolžnost, ki so se borili proti okupatorju in ne moremo reči, dobro, ti sodijo v
                  isto kategorijo, kot pa tisti, ki so bili na strani okupatorja. To bi bila tudi
                  nova krivica, ki bi jo storili. Na to ne morem pristati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralno želite. Izvolite, ampak prosim, da je to proceduralni
                  predlog zato, ker bomo drugače glasovali.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Opravičujem se, nimam proceduralnega predloga, imam pa pripombo. Lahko mi vzamete
                  besedo, gospod predsedujoči, ampak prekinjali ste demokrata gospoda Bučarja, ker
                  se po vašem mnenju ni držal dnevnega reda oziroma obrazložitve glasu. Niste pa
                  opozorili krščanskega demokrata gospoda Geržino, ko je repliciral meni na mojo
                  obrazložitev glasu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospa Danica Simšič, gospoda Bučarja sem samo opozoril zato, ker se je nanašalo to
                  izven reda na statut, ki ga je sprejela Krščanska demokracija, ničesar drugega in
                  sem mu potem pustil, da je govoril naprej. Samo opozoril sem ga, da prosim, da se
                  bolj drži dnevnega reda. Vsem sem popustil, da ste lahko obrazlagali glas. Želi še
                  kdo obrazložiti glas? <stage>(Ne.)</stage></p>
               <p>Dajem predlog, ki ga bom še enkrat prebral, na glasovanje: <q>"Predlog zakona o
                  pripravi krivice se vrne v prvo obravnavo."</q> Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je predlog sprejet. Smo v prvi obravnavi. Želi besedo predlagatelj
                  zakona? Želi kdo razpravljati? Zaključujem razpravo.</p>
               <p>Na glasovanje dajem predlog drugega sklepa. Predlagatelji so isti, gospod Potrč:
                  <q>"Državni zbor predloga zakona o popravi krivic ne sprejema."</q> Obrazložitev glasu,
                  gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo! To pot bi samo protestiral. Tega več ne razumem. Predlagam, da
                  prekinemo to točko dnevnega reda, da se začne razprava o zakonu v prvi obravnavi.
                  Tisto, kar so gospodje oziroma tovariši povedali, da je bilo narobe, da se
                  popravi, da se naredijo sklepi, ne da sedaj takoj po nekem hitrem postopku, ki
                  spominja na nekatere druge čase, zavrnemo takoj ta zakon.  </p>
               <p>Predlagam sklep, da to točko danes prekinemo in da se predlagatelji pripravijo z
                  novimi zadevami oziroma gre razpravo, morda celo v smeri, ki jo je gospod Bučar
                  predlagal, da parlamentarne stranke pripravijo predlog.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Mozetič. Splošno razpravo smo opravili tudi v drugi obravnavi.
                  Na koncu prve obravnave imamo možnost, da zakon sprejmemo ali ga ne sprejmemo, da
                  se pripravijo stališča in sklepi. Dosedaj imamo samo to. <stage>(Govor iz
                     klopi.)</stage></p>
               <p>Lahko. Vsak lahko vloži stališča in sklepe. To je stališče in sklep, ki sem ga
                  edinega dobil. Prosim, gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. Z obrazložitvijo, ki je bila dana, me silite v to, da zahtevam
                  dvodnevno pavzo, da pripravim predloge stališč in sklepov.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Predlagam, da se držimo poslovnika. Če je zakon v prvi obravnavi,
                  potem smo dolžni, da matično delovno telo pripravi stališče. Čudi me, da lahko
                  predsedujoči da na glasovanje tako valjarski predlog. To je tipični predlog
                  valjara, ki se je sedaj zgodil. Bodimo korektni, skličimo matično delovno telo, ki
                  naj povzame razpravo in naj da stališče za prvo branje. Ne morem razumeti, da
                  lahko daste tak predlog na glasovanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker je bilo več predlogov, dajem na glasovanje predlog, da se ponovno
                  sestane matično delovno telo in da ponovno pripravi stališča in sklepe za prvo
                  obravnavo. Še enkrat moram poudariti, da smo sprejeli sklep, da smo zakon vrnili v
                  prvo obravnavo in edini sklep, ki sem ga imel, je bil sklep, ki ga je dal gospod
                  Potrč. Odprl sem splošno razpravo, nihče se ni javil k splošni razpravi.</p>
               <p>Dajem na glasovanje sklep, da se ponovno sestane matično delovno telo in da
                  pripravi stališča in sklepe za zakon o popravi krivic v prvi obravnavi. Takšen
                  proceduralni sklep dajem na glasovanje. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je takšen predlog sprejet.</p>
               <p>Komisija se bo sestala danes, da bomo lahko jutri nadaljevali sejo in tudi
                  zaključili to točko dnevnega reda. S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - PREDLOG ZAKONA O RATIFIKACIJI
                     SPORAZUMA O REDNEM ZRAČNEM PROMETU MED REPUBLIKO SLOVENIJO IN REPUBLIKO
                     HRVAŠKO</title>.</p>
               <p>Predlog zakona je v obravnavo zboru predložila Vlada Republike Slovenije. Želi kdo
                  besedo? <stage>(Ne.)</stage> Predlog zakona je obravnaval Odbor za mednarodne
                  odnose kot matično delovno telo. Želi poročevalec besedo? <stage>(Ne
                     želi.)</stage> Želi besedo predstavnik sekretariata? <stage>(Ne.)</stage>
                  Predstavnik poslanskih skupin? Želijo besedo poslanke, poslanci? Ker ne želi nihče
                  besede, zaključujem splošno razpravo.</p>
               <p>Prehajamo k drugi razpravi. Ker ni nobenega amandmaja, dajem na glasovanje predlog
                  sklepa, da glasujemo o vseh členih skupaj. Kolegice in kolegi, prosim vas, da
                  zasedete svoja mesta v dvorani! Ugotovimo sklepčnost! <stage>(31
                     prisotnih.)</stage> Kolegice in kolegi, gospod Jelinčič, gospod Kocijančič,
                  prosim, da zasedete svoje mesto, žal moram poimensko klicati, ker ne ubogate.
                  Prosim, da zasedete svoje mesto in da potrdimo prisotnost v dvorani. Glasujemo o
                  sklepu, da o vseh členih zakona glasujemo skupaj. Ugotovimo sklepčnost! <stage>(37
                     prisotnih.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli. Dajem vse člene na glasovanje.</p>
               <p>Ugotovimo sklepčnost! <stage>(43 prisotnih.)</stage></p>
               <p>Odrejam 10 minutni odmor. Kolegice in kolegi prosim, da ste točno tukaj, da bomo
                  danes sejo lahko končali. Sejo nadaljujemo po 11. uri, to je več kot 10 minut.</p>
            </sp>
            <stage type="time">(Seja je bila prekinjena ob 10.08 uri in se je nadaljevala ob 10.33
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, da zasedete svoja mesta. Pričenjamo nadaljevanje seje. Prosim, da
                  ugotovimo prisotnost v dvorani. Še vedno ugotavljamo prisotnost v dvorani in
                  prosim, da jo potrdite. Kolegice in kolegi, ugotavljamo prisotnost. Lepo prosim,
                  da zasedete svoja mesta. Še vedno ugotavljamo prisotnost. Ugotovimo sklepčnost!
                     <stage>(51 prisotnih.)</stage></p>
               <p>Sedaj bomo glasovali o vseh členih ratifikacije. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo vse člene sprejeli.</p>
               <p>V razpravo dajem naslov zakona. Naslov zakona dajem na glasovanje. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov sprejet.</p>
               <p>Na glasovanje dajem zakon v tretji obravnavi v celoti. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zakon o ratifikaciji sprejet in smo zato zakon sprejeli.</p>
               <p>Prehajamo na <title>NASLEDNJO TOČKO DNEVNEGA REDA - PREDLOG ZAKONA O RATIFIKACIJI
                     SPORAZUMA MED VLADO REPUBLIKE SLOVENIJE IN VLADO REPUBLIKE AVSTRIJE O
                     MEDNARODNEM PREVOZU POTNIKOV V IZVENLINIJSKEM CESTNEM PROMETU IN MEMORANDUM K
                     5., 6., 7. IN 8. ČLENU SPORAZUMA MED VLADO REPUBLIKE SLOVENIJE IN VLADO
                     REPUBLIKE AVSTRIJE O MEDNARODNEM PREVOZU POTNIKOV V IZVENLINIJSKEM CESTNEM
                     PROMETU</title>.</p>
               <p>Želi besedo predstavnik predlagateljev? To je Vlada Republike Slovenije.
                     <stage>(Ne želi.)</stage> Želi besedo predstavnik Odbora za mednarodne odnose?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želijo besedo predstavniki poslanskih skupin? <stage>(Ne.)</stage> Želijo besedo
                  poslanke in poslanci? <stage>(Ne.)</stage> S tem zaključujem splošno razpravo in
                  dajem na glasovanje proceduralni sklep, da glasujemo o vseh členih skupaj.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>Dajem vse člene na glasovanje. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so členi sprejeti.</p>
               <p>Na glasovanje dajem naslov zakona. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Zakon dajem v tretjo obravnavo in ga dajem v celoti na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo zakon sprejeli.</p>
               <p>S tem zaključujem 4. točko dnevnega reda.</p>
               <p>Prehajamo na <title>5. TOČKO DNEVNEGA REDA - PREDLOG AKTA O NASLEDSTVU SPORAZUMOV
                     NEKDANJE JUGOSLAVIJE Z REPUBLIKO GRČIJO, KI NAJ OSTANEJO V VELJAVI MED
                     REPUBLIKO SLOVENIJO IN REPUBLIKO GRČIJO</title>.</p>
               <p>Želi Vlada, kot predlagatelj besedo? Želi besedo predstavnik sekretariata?
                  Predstavniki poslanskih skupin. Poročevalec odbora. Poslanke in poslanci.
                     <stage>(Nihče.)</stage></p>
               <p>Prehajamo v drugo obravnavo. Najprej predlagam proceduralni sklep, da o vseh
                  točkah akta glasujemo skupaj in takšen sklep dajemo na glasovanje. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo proceduralni sklep sprejeli.</p>
               <p>Vse točke akta dajem na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo točke akta sprejeli.</p>
               <p>Dajem naslov akta na glasovanje. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo naslov akta sprejeli.</p>
               <p>Dajem predlog akta v celoti na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je smo akt sprejeli.</p>
               <p>S tem zaključujem 5. točko dnevnega reda.</p>
               <p>Prehajamo na <title>6. TOČKO DNEVNEGA REDA - NA PREDLOG ZAKONA O RATIFIKACIJI
                     HAAŠKEGA SPORAZUMA O MEDNARODNEM DEPOZITU INDUSTRIJSKIH VZORCEV IN MODELOV -
                     HAAŠKEGA AKTA IN DOPOLNILNEGA AKTA IZ STOCKHOLMA</title>.</p>
               <p>Predlagatelj je Vlada. Želi besedo? <stage>(Ne.)</stage> Želi besedo poročevalec
                  odbora? Predstavnik sekretariata? Predstavniki poslanskih skupin? Kolegice,
                  kolegi? <stage>(Nihče.)</stage></p>
               <p>Prehajamo na drugo obravnavo.</p>
               <p>Dajem najprej proceduralni sklep, da o vseh členih glasujemo skupaj. Ugotovimo
                  sklepčnost! <stage>(45 prisotnih.)</stage> Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Dajem vse člene na glasovanje. Ugotovimo sklepčnost! <stage>(48
                     prisotnih.)</stage> Kdo je za? <stage>(40 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da smo člene sprejeli.</p>
               <p>Dajem na glasovanje in v razpravo naslov zakona. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov sprejet in dajem zakon v celoti na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo zakon sprejeli.</p>
               <p>S tem zaključujem to točko dnevnega reda.</p>
               <p>Prehajam na naslednjo točko dnevnega reda. To je <title>30. TOČKA DNEVNEGA REDA - PREDLOG
                  ZAKLJUČNEGA RAČUNA O IZVRŠITVI PRORAČUNA REPUBLIKE SLOVENIJE ZA LETO
                  1991</title>.</p>
               <p>Gradivo je v obravnavo zboru predložila Vlada Republike Slovenije. Želi besedo
                  predstavnik Vlade? Gospod minister za finance Gaspari ima besedo.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod podpredsednik, gospe in gospodje! Predlagamo, da v uvodni besedi damo
                  obrazložitev za vse tri zaključne račune, ki jih imate pred seboj za leto 1991,
                  1992 in 1993. Žal je število let, ki je preteklo od posameznih zaključnih računov
                  takšno, da so se znašli na mizah hkrati. Zato predlagam, da vam dam kratko
                  obrazložitev za vse tri zaključne račune, ne glede na to, da bo postopek tekel
                  potem posamično za vsakega od njih. Razlogi za to, da se zaključni računi
                  sprejemajo tako pozno, so predvsem v čiščenju in odpravljanju nepravilnosti pri
                  zaključnih računih proračuna ali o zaključnih računih proračunskih uporabnikov.
                  Sedaj sta zaključna računa za leti 1991 in 1992 ustrezno korigirana, skladno z
                  ugotovitvami SDK oziroma Agencije za plačilni promet in revidiranje, proračunske
                  inšpekcije, finančno-računovodske službe Ministrstva za finance, kot tudi sodbe
                  Vrhovnega sodišča v primeru zaključnega računa za leto 1991.</p>
               <p>Zaključnega računa za leto 1993 ni bilo moč predložiti, preden niso bila
                  razčiščena odprta vprašanja glede zaključnih računov preteklih let, v tem primeru
                  1991 in 1992. V pojasnilo ob obravnavi zaključnih računov je potrebno opozoriti na
                  nekatera pomembnejša dejstva. Do leta 1989 smo imeli sistem samoupravnih
                  interesnih skupnosti, proračun Republike SLovenije pa je zajemal le okrog 10 do
                  15% sedanjega državnega proračuna. Z letom 1990 so bile samoupravne interesne
                  skupnosti ukinjene, poraba pa prenešena formalno na republiški proračun. Prenos je
                  bil v precejšnji meri opravljen po formalni plati, istočasno pa niso bile
                  postorjene vse spremembe, ki bi v celoti reorganizirale oziroma integrirale
                  proračun.</p>
               <p>Reforma proračuna je potekala in še vedno poteka postopno, kar je razvidno tudi iz
                  priloženih zaključnih računov za posamezno leto, saj so se tako proračunski zakoni
                  kot tudi sheme med letom precej oziroma med leti precej spreminjale. Tudi izkušnje
                  drugih držav kažejo na nujnost postopnih prehodov, ki pa je v primeru Republike
                  Slovenije ob vseh ostalih nalogah v teh prelomnih časih še toliko bolj razumljiv.
                  Napake in nepravilnosti, ki so se pojavile pri posameznih proračunskih
                  uporabnikih, lahko v precejšnji meri pripišemo dotedanjemu ustaljenemu načinu
                  delovanja in premajhni formalizaciji posameznih proračunskih postopkov. Tudi v
                  kadrovskem pogledu je bilo to področje na vseh nivojih izrazito zapostavljeno.
                  Opozoriti velja tudi na izrazito kadrovsko deficitarnost celotnega področja javnih
                  financ, ne samo uporabnikov proračuna in proračuna samega.</p>
               <p>Zaključni računi, ki so sedaj v obravnavi, so odraz trenutne organiziranosti
                  proračuna, ki jo v najkrajšem ilustrira dejstvo, da imamo poseben račun proračuna,
                  ki se mu tudi reče račun 630, s katerega se sredstva nakazujejo na račune
                  posameznih proračunskih uporabnikov. Tem računom se kratko reče računi 637 in šele
                  ti, torej uporabniki proračuna izvršujejo dejanska plačila do končnih uporabnikov
                  sredstev iz Državnega proračuna. Tovrstna organizacija odstopa od ustaljenih
                  organizacij izvrševanja proračuna v drugih državah, predvsem pa bistveno otežuje
                  oziroma onemogoča sprotni ustrezen nadzor nad izvrševanjem proračuna, zato jo bomo
                  v naslednjih letih postopno, v skladu s kadrovskimi in organizacijskimi možnostmi
                  tudi spremenili.</p>
               <p>Prvi pogoj za reformo je vzpostavitev enotne finančne računovodske službe
                  Ministrstva za finance, ki se je postopno pričelo vzpostavljati, kot veste, v letu
                  1993, od februarja naprej. Pri tem lahko ugotovimo, da so bile do takrat
                  računovodske službe v večini primerov zanemarjene. Zato, da bo moč nadaljevati z
                  organizacijskimi reformami pri upravljanju in izvrševanju proračuna, je nujno, da
                  se predloženi zaključni računi državnega proračuna s sklepi sprejmejo. To bo
                  omogočilo saldiranje in postopno zapiranje žiro računov proračunskih uporabnikov,
                  torej računov 637 in prehod na direktno poslovanje z žiro računa proračuna, ki ga
                  predvidevamo postopno, kot uvajanje tega postopka z letom 1995. V tem trenutku še
                  vedno veljajo različni kontni plani in deloma tudi računovodska pravila za
                  proračun na eni strani ter proračunske uporabnike na drugi strani. Deloma so bila
                  pravila že poenotena z navodilom Ministrstva za finance, izdanega na podlagi
                  letošnjega zakona o izvrševanju proračuna. V pripravi pa je bolj celovita reforma,
                  na podlagi katere bodo že za leto 1995 predpisani enotni kontni okviri in
                  računovodski postopki oziroma pravila za proračun kot tudi proračunske
                  uporabnike.</p>
               <p>Sedanja razprava o zaključnih računih oziroma razprava, ki bo tekla, odpira tudi
                  vprašanje, ali je potrebno eventualno dopolniti pravila v odnosu Vlada - Državni
                  zbor glede postopkov pri izvrševanju proračuna. Primerjalne ureditve v drugih
                  državah kažejo, da so v parlamentarni demokracijah postopno razvili mehanizme
                  hitre in enostavne komunikacije med Vlado in Državnim zborom oziroma ustreznim
                  parlamentarnim odborom oziroma odbori, ko gre za vprašanje potrebnih medletnih
                  korekcij državnih proračunov. Konkretni primer je razprava o rebalansu, ki bo
                  tekla verjetno jutri, ki bo tekla na Državnem zboru in se obravnava kot zakon.
                  Običajna praksa v evropskih državah, ki imajo dolgoletno tradicijo državotvornosti
                  je, da se te stvari odvijajo na resornih parlamentarnih odborih, ki potrjujejo
                  oziroma spreminjajo predloge Vlade, ko gre za korekcijo Državnega proračuna med
                  letom in praksa v drugih državah je, da se to dogaja. To se pravi, naš rebalans
                  letošnje leto ni nekaj, kar bi bila naravna nesreča oziroma nekaj
                  neobičajnega.</p>
               <p>Tovrstno sprejemanje zaključnih računov državnega proračuna oziroma sprejemanje
                  zaključnih računov v nobenem primeru ne pomeni konec ugotavljanja morebitnih napak
                  in nepravilnosti iz preteklih let. Nasprotno, pred prevzemom posameznega
                  uporabnika z ukinjanjem računa 637 bo potrebno izvršiti dovolj temeljito revizijo
                  njegovega poslovanja in v primeru ugotovljenih nepravilnosti tudi pripraviti
                  posebno poročilo. Gre za revizijo celotnega poslovanja posameznega ministrstva, ko
                  ga bo Ministrstvo za finance v skladu s tistim, kar sem prej rekel, prevzelo v
                  enotni sistem računa 630. Tovrstno sprejemanje zaključnih računov državnega
                  proračuna pomeni, da računsko sodišče pri nadzoru posameznih proračunskih
                  uporabnikov ne bo poseglo tudi v poslovanje preteklih let že po sprejetju
                  proračuna oziroma zaključnega računa proračuna za posamezno leto. Že pri
                  dosedanjih pregledih se je izkazalo, da je to v večini primerov nujno. Postavlja
                  se tudi vprašanje, da zaradi določenih odprtih vprašanj pri poslovanju posameznih
                  proračunskih uporabnikov, zaključni račun proračuna ne bi sprejeli do razčiščenja
                  teh vprašanj. Sodimo, da tak pristop ne bi bil ustrezen, saj bi zahteval odložitev
                  sprejemanja tudi vseh naslednjih zaključnih računov za daljše obdobje ter s tem
                  onemogočil izvedbo potrebne proračunske reforme. To bi tudi pomenilo, da bi
                  zaključne račune lahke sprejemali šele po formalno sprejetem sklepu, da se končajo
                  vse revizije za pretekla leta, kar bi se lahko potem prevedlo v to, da bi imeli
                  sprejemanje proračuna za posamezno leto po dveh, treh, štirih, petih ali, kot se
                  je v nekaterih državah Evrope v preteklosti dogajalo, tudi po desetih letih. Tak
                  način bi onemogočil vzpostavitev ustreznega nadzora nad izvrševanjem proračuna,
                  prav tako pa bi tudi onemogočil vsakoletno razpravo o ustreznosti uporabe
                  posameznega proračunskega uporabnika.</p>
               <p>Še nekaj besed o posameznih zaključnih računih. Zaključni račun leta 1991. Državni
                  zbor je osnutek zaključnega računa za leto 1991 že sprejel, hkrati pa naložil, da
                  se opravijo potrebni popravki, ki so sedaj vključeni v nov predlog zaključnega
                  računa za leto 1991. Zato predlagamo, da Državni zbor sprejme zaključni račun za
                  leto 1991, da se pa naknadno ugotovljene morebitne nepravilnosti pri posameznih
                  uporabnikih državnega proračuna upoštevajo v njihovih knjigovodskih listinah, v
                  primeru, da je potrebno, tudi v evidenci državnega proračuna.</p>
               <p>Zaključni račun 1992. Zaključni račun za to leto je bil skladno z ugotovitvami SDK
                  oziroma Agencije za plačilni promet, finančno-računovodske službe Ministrstva za
                  finance in proračunske inšpekcije tega ministrstva ustrezno dopolnjen. Dopolnitve
                  se nanašajo na pravilno izkazovanje prihodkov iz naslova lastne dejavnosti, ki jih
                  posamezni uporabniki niso ustrezno izkazali v svojih zaključnih računih, kar je
                  privedlo tudi do neustreznega izkazovanja v državnem proračunu. Zato predlagamo,
                  da ustrezno dopolnjeni zaključni račun za leto 1992 Državni zbor sprejme in da se
                  morebitne kasnejše nepravilnosti razrešijo na enak način kot v primeru za leto
                  1991.</p>
               <p>Zaključni račun lanskega leta. Pri zaključnem računu za to leto je v prikazu prvič
                  podana tudi slika poslovanja posameznih proračunskih uporabnikov, to je tistih, ki
                  poslujejo preko računa 637. Ker v okviru z zakonom določenega skupnega obsega
                  proračunskih odhodkov ni bilo moč izvršiti vseh obveznosti, je bil del teh začasno
                  izplačan v breme proračuna leta 1994. Glede na to, da je bil v letu 1993 oblikovan
                  presežek sredstev, Vlada predlaga - in to je zapisano v zaključnem računu - da se
                  933 milijonov slovenskih tolarjev pokrije iz preostanka sredstev po zaključnem
                  računu za leto 1993, preostala sredstva v znesku milijarde 639 milijonov tolarjev
                  pa namenijo za pokrivanje odhodkov v letu 1994. Taka rešitev je bila že upoštevana
                  tako pri proračunu za leto 1994 kot tudi v predlogu rebalansa za letošnje leto.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru Gaspariju. Gradivo je obravnaval Odbor za nadzor
                  proračuna in drugih javnih financ kot matično delovno telo. Prosim poročevalko, da
                  predstavi mnenje.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Čeprav je leto 1991 že globoko za nami in se komaj spomnimo, kaj
                  se je vse takrat dogajalo, se verjetno še toliko manj spomnimo, kaj se je dogajalo
                  v zvezi z zaključnim računom proračuna za leto 1991.</p>
               <p>Dovolite mi, da grem na kratko čez te dogodke. Odbor je predlog zaključnega računa
                  proračuna obravnaval 25.10.1994, pri tem pa moram pripomniti, da to ni bila prva
                  obravnava, da je bilo izvedeno že prej 5 takih obravnav. Prva je bila v letu 1992,
                  druga in tretja 1993 in dvakrat v letu 1994. Vseskozi so se ugotavljale določene
                  nepravilnosti ali neskladnosti. Glavni razlog, da je odbor imel pripombe na
                  predlog zaključnega proračuna, je bilo to, da ni izkazoval vseh poslovnih
                  dohodkov, odhodkov in prihodkov, kar je ugotovila SDK pri inšpekcijskem pregledu
                  finančno-materialnega poslovanja pri posameznih porabnikih. Kasneje se je
                  ugotovilo, da niso bili upoštevani vsi sklepi SDK in da sta obstajali še dve
                  odprti tožbi na Vrhovnem sodišču. V letu 1993 sta bili tožbi tudi pravnomočni, z
                  zadnjo pa je bil odbor seznanjen šele v juniju leta 1994 in je zadevala poslovanje
                  republiške uprave za ceste in je vplivala na obseg porabe v letu 1991.</p>
               <p>V zvezi z navedenimi ugotovitvami, ki so povzetek dogodkov obravnavanega
                  zaključnega računa, je tekla tudi razprava tako na 8. kot na 24. seji odbora.
                  Predstavnika predlagatelja smo povprašali, ali so sedaj upoštevani v tem predlogu,
                  ki je pred nami, vsi sklepi SDK pa sodbe Vrhovnega sodišča, prav tako pa tudi, če
                  so v zaključni račun proračuna vključena sredstva iz prometa z orožjem za tisti
                  del, ki je nedvomno obstajal in ki je vsem poznan. Predstavnik predlagatelja nam
                  je povedal, da so v predlog zaključnega računa proračuna za leto 1991 vključeni
                  oziroma da so upoštevani vsi sklepi SDK kakor tudi sodbe Vrhovnega sodišča, s
                  katerimi je bilo Ministrstvo za finance seznanjeno.</p>
               <p>V zvezi s sodbo Vrhovnega sodišča, ki obravnava Republiško upravo za ceste, pa je
                  Vlada predlagala, da se nekriti odhodki iz leta 1991 v višini 467.842.000
                  pokrijejo iz presežkov prihodkov nad odhodki Ministrstva za promet in zveze,
                  Republiške uprave za ceste v letu 1992. Torej, Vlada ne predlaga popravka
                  zaključnega računa za leto 1991, temveč le, da dopolni obrazložitev z navedeno
                  ugotovitvijo.</p>
               <p>Glede sredstev iz prometa z orožjem pa je predstavnik predlagatelja izjavil, da so
                  verjetno bila vključena v lastno dejavnost Ministrstva za obrambo. Takrat je bilo
                  po zakonu v proračunu še vedno možno iz lastnih prihodkov pokrivati odhodke lastne
                  dejavnosti in na tak način so se tudi sredstva verjetno uporabljala. Menil je, da
                  se bo še vedno našlo kaj, kar ni razčiščeno in da bo potrebno te zadeve še sproti
                  razčiščevati in izvajati ustrezne popravke.</p>
               <p>Posebej je bil izpostavljen še predlog poslanca v zvezi s predlogom zaključnega
                  računa proračuna za leto 1991, ki je menil, da tega zaključnega računa ni mogoče
                  sprejeti, dokler se ne razišče promet z orožjem v celoti, saj kolikor smo bili
                  obveščeni, nekatera dejstva še niso znana, ne vemo, za kakšen obseg sredstev je
                  šlo in kam so vstopila.</p>
               <p>V razpravi je večina članov odbora menila, da je predlog zaključnega računa
                  proračuna za leto 1991 že dokaj izčiščen in da se kljub nekaterim pomislekom
                  sprejme. To pa ne pomeni, da se s tem zaprejo možnosti za razčiščevanje zadev za
                  nazaj, katere bi se pokazale vprašljive in da se dopusti možnost ustreznega
                  popravka knjigovodskih listin pri posameznih porabnikih. V tem smislu je odbor
                  sprejel tudi sklep. Predlaga, da se predlog zaključnega računa za leto 1991
                  sprejme. K temu je dodal še dodaten sklep, ki nalaga Vladi Republike Slovenije, da
                  v roku treh mesecev razišče in razčisti zadevo v zvezi s prometom z orožjem, o tem
                  obvesti Državni zbor in popravek ustrezno prikaže v knjigovodskih listinah.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hala lepa, gospa Lukač. Želi besedo predstavnik sekretariata? <stage>(Ne
                     želi.)</stage> Želijo besedo predstavniki poslanskih skupin? Odpiram splošno
                  razpravo in dajem besedo kolegicam in kolegom. Ne vidim nikogar prijavljenega.
                  Zaključujem splošno razpravo.</p>
               <p>Prehajamo na glasovanje o sklepu: <q>"Državni zbor Republike Slovenije sprejema
                  zaključni račun o izvršitvi proračuna Republike Slovenije za leto 1991."</q> Takšen
                  sklep dajem na glasovanje. Ugotovimo sklepčnost! <stage>(...
                  prisotnih.)</stage></p>
               <p>Kdo je za? <stage>(41 poslancev.)</stage> Prosil bi, da pokličete kolegice in
                  kolege, ki so verjetno v avli, v dvorano. Bomo malo počakali.</p>
               <p>Ugotovimo sklepčnost! <stage>(44 prisotnih.)</stage> Še malo bomo počakali. Prosim
                  vodje poslanskih skupin, da zagotovijo večjo prisotnost v dvorani. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Imamo še dodatni sklep: <q>"Vlada Republike Slovenije naj v roku treh mesecev razišče
                  problematiko prometa z orožjem in o tem obvesti Državni zbor Republike Slovenije.
                  Skladno z ugotovitvami iz te preiskave naj pri posameznih uporabnikih državnega
                  računa popravi ustrezni knjigovodski listini."</q> Želi kdo razpravljati o sklepu?
                     <stage>(Ne.)</stage></p>
               <p>Dajem predlog sklepa na glasovanje. Ugotovimo sklepčnost! <stage>(45
                     prisotnih.)</stage> Kolegice in kolegi, prosim vse, da potrdite prisotnost v
                  dvorani! Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Zaključujem 30. točko.</p>
               <p>Prehajamo na <title>31. TOČKO - PREDLOG ZAKLJUČNEGA RAČUNA O IZVRŠITVI PRORAČUNA
                     REPUBLIKE SLOVENIJE ZA LETO 1992</title>.</p>
               <p>Predlagatelj je Vlada. Predstavnik Vlade je že povedal svojo besedo. Gradivo je
                  obravnaval Odbor za nadzor proračuna in drugih javnih financ kot matično delovno
                  telo. Želi poročevalka besedo? Prosim, gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Podobno kot za predlog zaključnega računa proračuna za leto 1991 velja tudi za
                  predlog zaključnega računa proračuna za leto 1992. Tudi ta račun je odbor
                  obravnaval na treh sejah. Prva je bila septembra 1993, druga v juliju 1994 in
                  tretjič 25.10.1994.</p>
               <p>Na prvi seji je bilo ugotovljeno, da o tem odbor še ne more odločati, ker je SDK
                  opravila inšpekcijski pregled finančno-materialnega poslovanja pri posameznih
                  porabnikih, to je bilo pet ministrstev, in ugotovila nekatere nepravilnosti, tako
                  na področju prihodkov iz lastne dejavnosti prekoračitve odhodkov kakor tudi mnoge
                  knjigovodske nepravilnosti.</p>
               <p>Vlada je nepravilnosti odpravila v popravku zaključnega računa, ki je predložen za
                  leto 1992, tako da so se proračunski prihodki za leto 1992 povečali za 95
                  milijonov 278 tisoč, prav tako pa so se tudi proračunski odhodki povečali.</p>
               <p>Odločbo Vrhovnega sodišča je upoštevala tako, da je Vlada dopolnila obrazložitev
                  predloga zaključnega računa, kot smo že slišali pri poročilu v zvezi z zaključnim
                  računom za leto 1991.</p>
               <p>Člani odbora so bili seznanjeni tudi s tem, da je Agencija za plačilni promet,
                  nadziranje in informiranje pred kratkim opravila pregled finančno-materialnega
                  poslovanja v podjetju Snežnik in v Uradu za preseljevanje in begunce, ki kažejo na
                  vrsto nepravilnosti, ki še niso pravnomočne. Tako kot kaže, se še vedno odkrivajo
                  določene nepravilnosti, ki bi lahko vplivale na obseg proračuna.</p>
               <p>Prav tako so bili člani seznanjeni s predlogom poslanca, naj se predlog
                  zaključnega računa proračuna ne sprejme, dokler ne bodo razčiščene zadeve v zvezi
                  z trgovino z orožjem, pri kateri ni razjasnjeno, za katera sredstva je šlo in za
                  kaj so se porabila.</p>
               <p>Predstavnik predlagatelja je na postavljena vprašanja odgovoril, da so pri
                  popravkih upoštevali vse sklepe SDK, s katerimi je bilo Ministrstvo za finance
                  seznanjeno. Prav tako kot pri zaključnem računu za leto 1991, pa so tudi
                  upoštevali sodbo Vrhovnega sodišča in prav tako je obravnavano in rešeno vprašanje
                  tudi iz naslova prometa z orožjem. Poudaril je, da kljub velikemu obsegu
                  inšpekcijskih pregledov, ki jih je opravila bivša SDK, lahko še vedno pričakujemo,
                  da se bodo še odkrile kakšne nepravilnosti, vendar je pa ob tem potrebno
                  ugotoviti, da zaključni račun proračuna za 1992 že precej izčiščen, kajti SDK je
                  pregledala pet ministrstev. Po krajši razpravi je odbor sprejel enak sklep, kot
                  velja za predlog zaključnega proračuna za leto 1991 in predlaga zboru, da sprejme
                  predlog zaključnega proračuna za leto 1992 in, da sprejme tudi dodatni sklep, ki
                  nalaga Vladi Republike Slovenije, da razčisti tudi za leto 1992 zadevo v zvezi iz
                  prometa z orožjem in to v roku treh mesecev, s tem ustrezno uskladi knjigovodske
                  listine in obvesti Državni zbor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Lukačevi. Želi besedo predstavnik sekretariata? <stage>(Ne
                     želi.)</stage> Želijo besedo predstavniki poslanskih skupin? <stage>(Ne
                     želijo.)</stage> Želijo besedo poslanke, poslanci? Tudi ne.</p>
               <p>Dajem na glasovanje sklep: <q>"Državni zbor Republike Slovenije sprejema zaključni
                  račun o izvršitvi proračuna Republike Slovenije za leto 1992."</q> Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sprejeli sklep.</p>
               <p>Imamo še dodatni sklep: <q>"Vlade Republike Slovenije naj v roku treh mesecev razišče
                  problematiko prometa z orožjem in o tem obvesti Državni zbor Republike Slovenije.
                  Skladno z ugotovitvami iz te preiskave naj pri posameznih uporabnikih državnega
                  proračuna popravi ustrezne knjigovodske listine"</q>. Dajem sklep na glasovanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli.</p>
               <p>Zaključujem 31. točko dnevnega reda.</p>
               <p>Prehajamo na <title>32. TOČKO DNEVNEGA REDA - NA PREDLOG ZAKLJUČNEGA RAČUNA
                     PRORAČUNA REPUBLIKE SLOVENIJE ZA LETO 1993</title>.</p>
               <p>Gradivo je v obravnavo zboru predložila Vlada Republike Slovenije. Predstavnik
                  Vlade je že obrazložil. Gradivo je obravnaval Odbor za nadzor proračuna in javnih
                  financ kot matično delovno telo. Želi poročevalka besedo? Prosim gospa
                  Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani!  Odbor je predlog zaključnega računa proračuna za leto 1993 obravnaval
                  na 14. seji 25.10.1994. Predstavnik predlagatelja je odboru na kratko predstavil
                  predlog zaključnega računa proračuna in predvsem je opozoril sam na to, da Služba
                  družbenega knjigovodstva ni opravila revizije zaključnega oziroma Agencija za
                  plačilni promet, nadziranje in informiranje v letu 1993. Vendar pa je ob tem
                  menil, da bi bilo kljub temu pametno zaključni račun proračuna za leto 1993
                  sprejeti, kajti še vedno je možna revizija za nazaj, s katero bi odpravljali vse
                  kasneje ugotovljene nepravilnosti.</p>
               <p>Na odboru je sledila razprava, v kateri je bilo zlasti poudarjeno to, kar je
                  predstavnik že sam povedal, da predloga zaključnega računa proračuna ni pregledala
                  nobena nadzorna institucija in prav tako Služba družbenega knjigovodstva ni
                  pregledala finančno-materialnega poslovanja pri nobenem porabniku za leto 1993.
                  Razen za izredno kratko obdobje imamo opravljen pregled pri Ministrstvu za delo in
                  da kot tak ni nujno, da je verodostojen in ga ne bi kazalo sprejeti dokler
                  Agencija za plačilni promet, nadziranje in informiranje ali Računsko sodišče o
                  njem ne rečeta svojega mnenja.</p>
               <p>Prav tako je bilo opozorjeno na preseganje posameznih postavk pri posameznih
                  porabnikih kakor tudi preseganje porabe pri posameznih ministrstvih ter preseganje
                  porabe v smislu prenosa dela obveznosti iz leta 1993 na proračunsko obdobje za
                  leto 1994, kar je, recimo, naredilo Ministrstvo za delo in Ministrstvo za obrambo.
                  Nadalje je bilo tudi izpostavljeno vprašanje oziroma pomislek, da je dejansko šlo
                  za tihe rebalanse proračuna, ne pa za renominacije, saj so se posamezne
                  proračunske postavke različno povečevale ne v skladu z rastjo cen minus 20%,
                  temveč tako kot je bila potreba, čeprav so v globalu sledile tem določbam.</p>
               <p>Po krajši razpravi se je ta diskusija razvila še naprej in pri tem smo se
                  razdelili. Opozicijski poslanci so menili, da zaključnega računa za 1993 ni možno
                  sprejeti, dokler ga vsaj delno ne revidira neodvisna institucija, zavzemali so se
                  tudi za to, da Agencija za plačilni promet, nadziranje in informiranje pregleda
                  ministrstva, v katerih Služba družbenega knjigovodstva v letih 1991 in 1992 ni
                  opravila inšpekcijskih pregledov finančno-materialnega poslovanja in da naj bi
                  odbor šele po ugotovitvah teh pregledov predlagal Državnemu zboru sprejem
                  zaključnega računa. Drugi člani odbora so temu nasprotovali, saj so menili, da se
                  take revizije lahko opravljajo ne glede na to, ali je zaključni račun na zboru
                  sprejet ali ne.</p>
               <p>Opozorili so tudi na poslovniško določilo, da je Vlada dolžna predložiti predlog
                  zaključnega računa za preteklo leto do 30. junija tekočega leta. Če bo vsakič
                  zahtevana revizija po porabnikih, Vlada ne bi mogla opraviti zaključnega računa v
                  roku, lahko bi se pa še naprej dogajalo, da se bodo zaključni računi sprejemali za
                  nekaj let nazaj.</p>
               <p>Predlagali so, da se zaključni račun sprejme, Vladi pa se naroči, kaj vse dodatno
                  mora storiti. Člani odbora so opozorili tudi na to, kar se mi zdi izredno važno,
                  da še vedno ni jasnih kriterijev in normativov za proračunsko porabo in  zato ni
                  možno ocenjevati namenske porabe proračunskih sredstev. Tudi odbor jih ne more
                  ocenjevati. O tem se pojavlja tudi vprašanje smiselnosti vztrajanja pri reviziji
                  porabe proračunskih sredstev. Predvsem je treba zagotoviti, da bodo normativi,
                  kriteriji, načela proračunske porabe čimprej izdelani in da bo možno ocenjevanje
                  namenskosti, racionalnosti in zakonitosti porabe po teh kriterijih. Teh kriterijev
                  pa seveda sedaj ni.</p>
               <p>Večina poslancev je menila, da je potrebno zaključni račun sprejeti, ob tem pa
                  zagotoviti možnost naknadnih revizij in popravkov pri proračunskih porabnikih. Po
                  tej razpravi je Odbor Državnega zbora za nadzor proračuna in drugih javnih financ
                  sklenil, da predlaga Državnemu zboru Republike Slovenije naslednji sklep: <q>"Državni
                  zbor Republike Slovenije sprejema zaključni račun proračuna za leto 1993, skupaj s
                  sklepi Vlade Republike Slovenije."</q> K temu pa je dodal še dva dodatna sklepa in
                  sicer, prvi sklep govori o tem, da zbor ugotavlja, da je po sprejemu zaključnega
                  računa potrebno še naknadno opraviti vsaj delne revizije porabe državnih
                  proračunskih sredstev. Drugi sklep pa nalaga delovnim telesom Državnega zbora, ki
                  so matična za posamezna področja, naj pregledajo namenskost porabe po področjih,
                  ki jih pokrivajo in o tem poročajo Državnemu zboru oziroma Odboru za nadzor
                  proračuna.</p>
               <p>Mislim, da je ta sklep potrebno sprejeti, še zlasti zato, ker je bilo opuščeno
                  poslovniško določilo 227. člena, ki pravi, da naj bi vsi odbori oziroma matična
                  delovna telesa obravnavala predlog zaključnega računa proračuna, vendar tega niso
                  storila. Tako da je to, kar sedaj podajam, izključno poročilo Odbora za nadzor
                  proračuna in drugih javnih financ in ne zajema poročil drugih delovnih teles, ker
                  niso teh poročil predložila.</p>
               <p>Po seji odbora smo dobili pripombe Sekretariata za zakonodajo in pravne zadeve,
                  oziroma je Ministrstvo za finance pripravilo predlog redakcijskega popravka v
                  zvezi s pripombami Sekretariata za zakonodajo in pravne zadeve, in sicer k 2.
                  členu zaključnega računa za leto 1993, s katerim naj bi zagotovili nič drugega kot
                  pravno ustreznost besedila zaključnega računa.</p>
               <p>Člani odbora so bili o tem obveščeni in so se tudi s tem strinjali. Dopolnitev pa
                  je v tem smislu, da se k 2. členu doda naslednje besedilo: <q>"Podrobnejši prikaz
                  bilance prihodkov in odhodkov ter računa financiranja in realizacije posebnega
                  dela proračuna so sestavni del zaključnega računa."</q> Kar prej ni bilo oziroma ni
                  bilo tako razumeti. Sprejeli smo še predlog dodatnega sklepa, in sicer, da Državni
                  zbor pooblašča Sekretariat za zakonodajo in pravne zadeve Državnega zbora in
                  Ministrstvo za finance, da pripravita končno redakcijo zaključnega računa
                  proračuna Republike Slovenije za leto 1993 za objavo v Uradnem listu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne.)</stage>
                  Predstavniki poslanskih skupin? Kolegice in kolegi? Gospod Zagožen, prosim!</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Sprašujem se, ali je mogoče sprejeti zaključni račun za leto
                  1993. Državni zbor je že ugotovil, da je bil kršen zakon o izvajanju proračuna za
                  leto 1994 in povezano s tem zelo verjetno tudi v letu 1993. Ta sklep je bil
                  sprejet ob obravnavanju stanovanjske afere R+3. Menim, da bi pred sprejemom
                  zaključnega računa morali dobiti revizijsko poročilo SDK oziroma Agencije, ker
                  nimamo še Računskega sodišča ali pa Računskega sodišča, ko bo to začelo delati.
                  Zato predlagam, da ta sklep o sprejemu zaključnega računa za leto 1993 zavrnemo.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo besedo? <stage>(Ne.)</stage> Gospod Engelman, državni sekretar
                  v Ministrstvu za finance, ima besedo. Prosim.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>V pojasnilo o teh, pravzaprav takem mnenju, je bil govor tudi že na Odboru za
                  nadzor proračuna. Mi smo že tam pojasnili, da zaradi tega, mislim, da je šlo za
                  stanovanjsko afero, da je zaključni račun pač promet na žiru računu. Zaradi tega
                  številke v zaključnem računu ne bodo za tolar različne. Vi pa ste o tej zadevi že
                  razpravljali, mislim, da je kar nekaj sklepov Državni zbor na to zadevo že sprejel
                  in s tem, ko se sprejme zaključni račun, se ta zadeva nikakor ne zapre, ampak teče
                  po tistih sklepih, kakor vi obravnavate. To je tudi pot za vse ostale zadeve.</p>
               <p>Ali nekdo meni, da je bil denar neustrezno uporabljen ali ne, ne vpliva na sam tok
                  preko žiro računa. Zaradi postavka, tudi če se ugotovi, da je bilo ne vem
                  kolikokrat kršen zakon, postavka tam ne bo nič spremenjena, kajti v letu 1993 je
                  denar šel preko žiro računa. S tem tudi sklepi, ki so za kakršnokoli čiščenje, te
                  zadeve ali katere druge, ne zapirajo za sprejem zaključnega računa. Zaradi tega so
                  tudi sklepi na odboru bili v podporo temu, kar tudi vi želite. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Rejc, prosim.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Država je podjetje, to sem že
                  velikokrat povedal in tudi v podjetju se sprejmejo zaključni računi. Ob tem pa
                  ugotavljajo napake, kaj je treba narediti in naslednji zaključni račun čaka na to,
                  da se te napake v redu obnašajo oziroma se jih spravi tja, kamor sodijo. Podobno
                  kot za leto 1991 in 1992  menim, da je najbolj bistveno to, da bdimo med sklepi,
                  ki smo jih predlagali Državnemu zboru na Odboru za kontrolo proračuna in nadzor
                  nad proračunom, ker tu se bo zgodilo, da bomo, kot smo že rekli za stanovanjsko
                  afero, da nam v nekem določenem času da ta, drugi in tretji poročilo, kaj se je
                  zgodilo in kakšne so posledice. To mislim, da je bistveno ob tem, ko sprejemamo
                  zaključni račun. Zaključni račun pa je gotovo, kot je bilo že povedano, v bistvu
                  operacija vhoda in izhoda s tem, da so bile določene napake. Zdaj govorim tudi za
                  leto 1993, vendar menim, da je prav, da ga sprejmemo. Bodimo pa pozorni in
                  dosledni in ne pozabimo na sklepe, ki so in za leto 1991, 1992 in 1993, da nad tem
                  bdimo, potem bomo pa lahko z mirno vestjo tudi potrdili. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem in dajem na glasovanje
                  sklepe. Imamo štiri sklepe. Predlagam, da bi jih prebral, da glasujemo o njih, ker
                  so povezani. Prej bomo pa glasovali še o dopolnilu.</p>
               <p>Najprej preberem sklepe: <q>"Državni zbor Republike Slovenije sprejema zaključni
                  račun proračuna Republike Slovenije za leto 1993."</q> <q>"Neporavnane proračunske
                  obveznosti, ki se ne pokrivajo s preostankom sredstev na računih proračuna iz leta
                  1993, se pokrijejo v okviru razpoložljivega obsega sredstev posameznega
                  proračunskega uporabnika v letu 1994"</q>. Tretji sklep: <q>"Neporabljena sredstva
                  proračunskih uporabnikov na posamezni proračunski postavki po stanju 31. decembra
                  1993, se nakažejo v proračun v letu 1994. Enako velja za pozitivno razliko med
                  neuporabljenimi sredstvi in danimi avansi"</q>. In četrti sklep: <q>"V primeru negativne
                  razlike med neporabljenimi sredstvi in danimi avansi so proračunski uporabniki
                  dolžni opraviti inventuro, pripraviti poročilo ter predlog za pokritje manjkajočih
                  sredstev v skladu z razpoložljivim obsegom sredstev posameznega proračunskega
                  uporabnika. Sklep mora biti izvršen v 45 dneh po sprejetju v Državnem zboru
                  Republike Slovenije"</q>.</p>
               <p>To so sklepi in imamo dopolnilno stališče odbora na zaključni račun. V 2. členu se
                  za tabelo doda besedilo, ki se glasi: <q>"Podrobnejši prikaz bilance prihodkov in
                  odhodkov ter račun financiranja in realizacije posebnega dela proračuna so
                  sestavni deli zaključnega računa"</q>. Želi morda kdo besedo? <stage>(Ne.)</stage></p>
               <p>Zato dajem najprej dopolnitev k besedilu zaključnega računa proračuna Republike
                  Slovenije za leto 1993 k 2. členu na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo dopolnilo sprejeli.</p>
               <p>Dajem zdaj vse sklepe skupaj, s sprejetim dopolnilom, na glasovanje. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sklepe sprejeli.</p>
               <p>Imamo še sklep: <q>"Državni zbor pooblašča Sekretariat za zakonodajo in pravne zadeve
                  Državnega zbora in Ministrstvo za finance, da pripravita končno redakcijo
                  zaključnega računa proračuna Republike Slovenije za leto 1993 za objavo v Uradnem
                  listu Republike Slovenije"</q>. Sklep dajem na glasovanje. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Imamo še dva dodatna sklepa, ki ju predlaga matični odbor. Prvi: <q>"Državni zbor
                  ugotavlja, da zaključni račun proračuna za leto 1993 v v nobenem delu ni
                  revidirano katerakoli neodvisna nadzorna inštitucija. Zato zbor ugotavlja, da je
                  po sprejemu zaključnega računa potrebno naknadno opraviti vsaj delne revizije
                  porabe državnih proračunskih sredstev v letu 1993 in po potrebi opraviti tudi
                  naknadne spremembe v knjigovodskih podatkih posameznih proračunskih porabnikov."</q>
                  Sklep dajem na glasovanje. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>Imamo še drugi sklep, prav tako je predlagatelj matično delovno telo: <q>"Delovna
                  telesa Državnega zbora Republike Slovenije, ki so matična za posamezna področja,
                  naj pregledajo namenskost porabe po področjih, ki jih pokrivajo in o tem podajo
                  poročilo Odboru za nadzor proračuna in drugih javnih financ ter Državnemu zboru."</q>
                  Ugotovimo sklepčnost! 49 prisotnih.)</p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo sklep sprejeli.</p>
               <p>S tem zaključujem 32. točko dnevnega reda.</p>
               <p>Prehajamo na <title>33. TOČKO</title> - to je obravnavo <title>LETNEGA POROČILA
                     BANKE SLOVENIJE Z LETNIM OBRAČUNOM - OSNUTKA ODLOKA O POTRDITVI LETNEGA
                     OBRAČUNA BANKE SLOVENIJE ZA LETO 1993 IN O RAZPOREDITVI PRESEŽKA PRIHODKOV NA
                     ODHODKIH FINANČNEGA NAČRTA BANKE SLOVENIJE ZA LETO 1994 IN OSNUTKA ODLOKA O
                     POTRDITVI FINANČNEGA NAČRTA PRIHODKOV IN ODHODKOV BANKE SLOVENIJE ZA LETO
                     1994</title>.</p>
               <p>Za predlog odloka, ne za osnutek odloka. Želi predlagatelj besedo, predstavnik
                  banke? <stage>(Ne želi.)</stage> Gradivo je obravnaval Odbor za finance in
                  kreditno-monetarno politiko kot matično delovno telo. Želi poročevalec besedo?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želijo besedo predstavniki poslanskih skupin? Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala za besedo in lep dober dan vsem skupaj. Imam dve pripombi oziroma pripombe
                  na dve gradivi. Potem bi predlagal v sprejem tri sklepe.</p>
               <p>Najprej bi nekaj povedal v zvezi z letnim poročilom Banke Slovenije za leto 1993.
                  V bistvu je ta zadeva dovolj pregledna in primerno pripravljena. Vendar pa imam
                  nekaj pripomb, in sicer: podatki o stanju primarnega denarja, na dan 31.12.1992 in
                  31.12.1993 v tabeli 4, na strani 12, ne govorim o strani objave v Poročevalcu,
                  ampak o strani v poročilu banke in v tabeli 5 na strani 13, se ne ujemajo. Gre za
                  bistveno razliko. Glede na datum od leta 31.12.1992, je razlika za 3,4% pri 1993
                  pa za 4,5%. Mislim, da bi morala banka to ugotoviti, zakaj je do tega prišlo.
                  Morda gre za napako ali kaj drugega, vendar bi morali to popraviti.</p>
               <p>Na 14 strani se drugi odstavek začenja z besedami: <q>"Terjatve bančnega sistema do
                  javnega sektorja so poleg tega v letu 1993 porasle."</q> Postavlja se vprašanje, kaj
                  pomeni <q>"poleg tega"</q>. Zamenjava slabih terjatev in plačanih obveznosti bank v
                  sanaciji, v znesku 1390,6 milijona nemških mark, po približnem povprečnem tečaju
                  nemške marke za leto 1993 v znesku 70 tolarjev, kot je bilo takrat, znaša 97.342
                  milijonov tolarjev. V tabeli 6 prikazane terjatve do javnega sektorja pa so se v
                  letu 1993 povečale za 184.4464 milijonov tolarjev. Razlika med zneskoma je 87.122
                  milijonov tolarjev in bi rad vedel, na kaj se ta razlika nanaša. To v poročilu ni
                  pojasnjeno.</p>
               <p>Na 19 strani sta verjetno dve tiskarski napaki. Prva vrstica na tej strani bi
                  morala biti verjetno druga vrstica v drugem odstavku na isti strani, kjer se ta
                  prva vrstica glasi: <q>"Blagajniške zapise v tolarjih vpisujejo banke in hranilnice
                  na podlagi stalne ponudbe, pri itd."</q> V začetku naslednje odstavka, pa je za prvo
                  besedo <q>"banke"</q> nerazumljiv oziroma odvečen znak 72 X.</p>
               <p>Na strani 35 opisuje poročilo bilančno postavko 10, terjatev do sklada Republike
                  Slovenije za sukcesijo iz bilance stanja na strani 44, v višini 8.650 milijonov,
                  ki naj bi predstavljala neto terjatev Banke Slovenije do Narodne banke
                  Jugoslavije. Ta podatek ni točen. Namreč, Banka Slovenije nima nobene neto
                  terjatve do Narodne banke Jugoslavije, ampak ima Narodna banka Jugoslavije neto
                  obveznost v znesku 17.936 milijonov tolarjev zaradi nepravilnih knjižb v njeni
                  začetni bilanci na dan 8.10.1991, za katere ni imela verodostojnih
                  knjigovodstvenih listin.</p>
               <p>Druga zadeva je finančni načrt Banke Slovenije za leto 1994. Ta načrt ni povsem
                  pripravljen v skladu s predpisano shemo bilance uspeha po uredbi o shemi bilance
                  stanja in bilance uspeha za letni obračun Banke Slovenije <stage>(Uradni listi RS
                     št. 12/93, 72/93 in 14/94)</stage>, saj ima med prihodki novo postavko 3)
                  revalorizacijski presežek, ki pa v shemi ni predviden. Delitev obresti na
                  revalorizacijski in realni del tudi ni predvidena v SRS 31 računovodske rešitve v
                  banke, niti v novem kontnem planu za banke, razen, če bo Banka Slovenije
                  predpisala, da se revalorizacijski del obresti knjiži na konto 686 prihodki iz
                  revalorizacijskega izida. Banki Sloveniji ne more biti v čast, da uvaja take
                  postavke zdaj, ko se je v bistvu inflacija ustalila ali morda celo malo zmanjšala.
                  Poleg tega pa bi bilo prav, da so prihodki od obresti izkazani v bilančni shemi v
                  celoti. V obrazložitvi te postavke pa se lahko izkaže, kolikšen je
                  revalorizacijski in kolikšen realni del obresti, če se Banki Slovenije, ki je s
                  sklepom o splošni eskontni meri Banke Slovenije <stage>(Uradni list Republike
                     Slovenije številka 4/94)</stage> določila, da splošna eskontna mera Banke
                  Slovenije znaša letno 16% in to se zdi potem primerno oziroma potrebno, da se to
                  stori. Nikakor pa za centralno banko ni sprejemljivo izkazovati v tej postavki
                  revalorizacijske dele obresti, skupaj z izidi revalorizacijskih osnovnih in drugih
                  sredstev ter njihovih virov, kot je to obrazloženo na peti strani tega
                  gradiva.</p>
               <p>Zato predlagam Državnemu zboru v sprejem tri sklepe:</p>
               <p>1.) Letno poročilo Banke Slovenije za leto 1993 se vrne. Letni obračun Banka
                  Slovenije oziroma bilanco stanja uskladi oziroma popravi tako, da stornira
                  knjižbe, ki jih je opravila za začetno bilanco 8.10.1991 in za katere nima
                  verodostojnih knjigovodstvenih listin.</p>
               <p>2.) Pred ponovno predložitvijo letnega poročila Banke Slovenije za leto 1993 v
                  potrditev Državnemu zboru mora v smislu drugega odstavka 82. člena zakona o Banki
                  Sloveniji opraviti revizijo letnega obračuna Banke Slovenije za to pooblaščeni
                  revizor."</p>
               <p>3.) <q>"Finančni načrt Banke Slovenije za leto 1994 se vrne Banki Slovenije, da ga
                  popravi v skladu s predpisano shemo. Finančni načrt pa se lahko predloži v to
                  potrditev samostojno."</q> Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, vi bi morali dati to spremembo na odlok. V kolikor
                  bomo sprejeli odlok, bodo vaši amandmaji brezpredmetni oziroma sklepi. Vi
                  predlagate, da se odlok ne sprejme o letu 1993. Glasovati prej o tem ne moremo, če
                  bomo glasovali o odloku, bo ta sklep brezpredmeten. Vi predlagate, da se odlok za
                  obračune za leto 1993 ne sprejme. Ali je tako? In če bo to sprejeto, da se odlok
                  ne sprejme, potem lahko glasujemo o sklepu, da se ponovno vrne. Najprej bomo
                  glasovali o odloku. V kolikor sprejmemo odlok, ne moremo glasovati<gap n="..."/></p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Potem bi pa jaz, če predsednik dovolite, dal te predloge sklepa še kot amandma na
                  predlog matičnega delovnega telesa. Tako da je v bistvu vloženo kot poseben sklep
                  in kot amandma na sklep delovnega telesa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Na odlok, ki ga je predlagalo matično delovno telo. Želi še kdo besedo? Gospod
                  Kopač, prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Vidim sicer, da ni predstavnikov Banke Slovenije in verjetno jih
                  bom zelo težko nadomestil v obrazlaganju, kaj sklepi gospoda Jelinčiča pomenijo.
                  Vendar, če pogledamo sklep pod številko 1, je treba povedati, da gre za staro
                  idejo, o kateri se je veliko razpisal gospod Gruškovnjak, nekoč zaposlen na Banki
                  Slovenije, zdaj sicer upokojen, ki se nanaša na dinarsko gotovino na dan denarne
                  osamosvojitve Slovenije in pa napačno knjiženje te terjatve. Torej ideja je v tem,
                  da Banka Slovenije nima terjatev do Narodne Banke Jugoslavije, ampak ima Narodna
                  banka Jugoslavije neto obveznost do Banke Slovenije, kakor je razlagal in prebral
                  tudi gospod Jelinčič. Gre za strokovno zelo zapleteno diskusijo, ki pravzaprav
                  danes postaja brezpredmetna, kajti nanaša se na tisto obdobje. Temeljna zamera
                  gospoda Gruškovnjaka je, da Banka Slovenije ni imela ustrezne knjigovodske
                  listine, na podlagi katere je knjižila to terjatev. Ta terjatev je bila kasneje,
                  kot veste, s protokolom med Vlado Republike Slovenije na zadnji dan premierskega
                  položaja gospoda Petrleta, torej s protokolom med Vlado in Banko Slovenije
                  prenesena kot terjatev na Republiko Slovenijo. Zdaj pa je to naenkrat postala tudi
                  terjatev do Sklada za sukcesijo. Gre za zelo zapleteno zadevo, ki pa je res samo
                  knjigovodske narave, sedaj ni več vsebinske narave. Bila je leta 1991, danes ni
                  več. Zato menim, da zavračati zaključni račun za leto 1993 na podlagi neke
                  strokovno nerazčiščene dileme iz leta 1991, ki se nanaša na leto 1991, ni
                  primerno. Prvi in drugi predlog sklepa gospoda Jelinčiča se nanašata na to, o
                  čemer sem zdaj govoril.</p>
               <p>Tretji predlog sklepa pa pravi: finančni načrt Banke Slovenije bi moral biti
                  pripravljen v skladu s predpisano shemo v skladu z odredbo o shemi bilance stanja
                  in bilance uspeha za letni obračun Banke Slovenije, objavljeno v več uradnih
                  listih, češ, da ima med prihodki novo postavko revalorizacijski presežek, ki v
                  shemi ni predvidena. Če sem čisto iskren, tega res ne vem, ali je v shemi res
                  predvidena ali ni, in ali je zaključni račun pripravljen v skladu s shemo ali ni.
                  Zato menim ob pripombi, da bi bilo korektno, če bi Jelinčič dal od sebe že prej
                  predloge sklepov, da bi jih lahko tudi malo preučili. Ob tem lahko povem samo to,
                  da ne znam reči niti, da ima gospod Jelinčič prav niti, da nima prav v tretjem
                  predlogu sklepa. V tem primeru je potem seveda edina možna rešitev, da se stvar
                  začasno prekine in da gre ponovno na odbor, če kdo meni, da je to tako pomembno.
                  Menim, da ni tako pomembno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jug, lahko imate kot poslanec besedo.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Res je centralna banka neodvisna, suverena monetarno-kreditna oblast, vendar je po
                  ustavi vseeno odgovorna Državnemu zboru. Stvari, ki se dogajajo v monetarni
                  politiki Slovenije - sicer zdaj mi tu sprejemamo zaključne račune in načrte za
                  drugo leto - vendar se mi zdi, da nekatere stvari niso v redu. Mislim, da ne gredo
                  v pravilno smer. Poglejte, Slovenija želi priti v Evropsko skupnost. Zelo bo
                  pomemben sistem priključevanja v evropski monetarni sistem in kasneje tudi v
                  evropsko monetarno unijo. Če kdorkoli pozna to materijo, bo videl sklepe iz
                  Maastrichta. Tam je pet točk,  katere  bo moral vsak, ki se bo pridruževal temu,
                  resno obravnavati. Slovenija v tem trenutku tisti proračunski del nekako
                  izpolnjuje, monetarnega pa ne iz preprostega razloga, ker je stopnja inflacije
                  prevelika in ker imamo drseči devizni tečaj. Za njih pa vemo, da govorijo o
                  fiksnem in tako dalje in se mi zdi, da se Slovenija s temi dejanji zelo močno
                  oddaljuje od Evropske skupnosti. Zato bi predlagal Državnemu zboru, da bi ta
                  trenutek, dokler ni nobenega predstavnika centralne banke v Državnem zboru,
                  prekinili to točko in bi poskušal potem to zadevo pojasniti. Hkrati Državnemu
                  zboru predlagam dodaten sklep, da bi na eni prihodnjih sej prinesel v Državni zbor
                  globalno monetarno-kreditno politiko Slovenije do našega notranjega sistema kot
                  tudi do vključevanja v Evropo. To se mi zdi sedaj zelo pomembno, da ne bi na koncu
                  zadeve iztirili.</p>
               <p>Druga pomembna zadeva je ta, ker bo naslednje leto verjetno prišlo na trgu
                  vrednostnih papirjev do vnovčenja našega lastninjenja, da rečem, in tu bo morala
                  monetarna oblast zelo hitro in pravilno reagirati. Zdi se mi, da tega tukaj v tej
                  politiki ni notri. Zato bi predlagal kolegom poslancem, da bi zdaj prekinili, da
                  pridejo predstavniki centralne banke in odgovorijo na moja zastavljena vprašanja
                  in tudi na moj predlog dodatnega sklepa, da pride v Državni zbor. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Nič ne bomo prekinili, ker so predstavniki banke tukaj. Dodatni sklep
                  pa vložite pisno. Želi besedo predstavnik banke? Gospod Rant ima besedo.</p>
            </sp>
            <sp who="SDZ1:RantAndrej">
               <speaker>MAG. ANDREJ RANT:</speaker>
               <p>Hvala lepa. Spoštovani predsedujoči, spoštovane poslanke in poslanci! Opravičujem
                  se, ker nisem slišal vse vaše debate, ker sem ravnokar prišel. Glede na to, kar
                  sem poslušal zdaj, kar sem vstopil, bi lahko rekel, da je opredelitev monetarne
                  politike v odnosu na celovito ekonomsko politiko, opisana v letnem poročilu za
                  leto 1993 dovolj podrobno, da se iz nje vidi, kako se ta politika vklaplja v
                  celoto tistega, kar dela Vlada poleg Banke Slovenije in da se iz nje vidi tudi,
                  kako se skozi monetarno politiko vključujemo v pogoje, ki veljajo v našem okolju,
                  to je v Evropi.</p>
               <p>Banka Slovenije koncepta te politike tudi v letu 1994 ni spreminjala in ga ne
                  namerava spreminjati tudi v letu 1995, ker je to koncept, ki je stabiliziral
                  tolar, ki nas približuje pogojem poslovanja, ki veljajo v našem okolju in
                  stabilizira makro-ekonomsko okolje kot nujen pogoj za to, da se uspešno nadaljuje
                  vključevanje našega gospodarstva v to okolje.</p>
               <p>Na mizo sem dobil tudi predlog sklepa, ki zahteva, da se letno poročilo Banke
                  Slovenije za leto 1993 vrne Banki Slovenije in da se bilanca stanja in letni
                  obračun uskladi, oziroma popravi, tako da stornira vknjižbe, ki jih je opravila z
                  začetno bilanco 8. 10. 1991 in za katere nima verodostojnih knjigovodstvenih
                  listin.</p>
               <p>Tu bi dodal samo kratek komentar; da, če želite zavrteti zgodovino nazaj in
                  razveljaviti monetarno samostojnost, se seveda tak sklep lahko sprejme. Gre za
                  zadevo, o kateri so tekle dolgotrajne strokovne razprave ne samo v Banki
                  Slovenije, ampak tudi zunaj nje, ker je razdruževanje od nekdanje države potekalo
                  nesporazumno, tako kot v nekaterih drugih primerih nasledstvenih procesov, ampak z
                  vztrajno odbojnostjo nekdanjih zveznih institucij Narodne Banke Jugoslavije, da s
                  svoje strani prispeva k sporazumnemu razdruževanju. Zaradi tega je bila bilanca
                  Banke Slovenije na dan 8.10.1991 narejena na podlagi listin, ki so bile tudi po
                  mnenju stroke, ki je bila konzultirana v zvezi s tem, dovolj verodostojne, da smo
                  jo lahko sestavili. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Rantu. Ali želi še kdo besedo? Gospa Primožičeva, prosim.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala za besedo. Spoštovani gospod podpredsednik, drage poslanke in poslanci!
                  Naloga Banke Slovenije je skrb za denarno valuto in v tej zvezi lahko rečem, da
                  poslanska skupina Slovenskih krščanskih demokratov ocenjuje, da Banka Slovenije to
                  nalogo dobro opravlja. Pridružujemo se mnenju Vlade, ki pravi: <q>"Prestrukturiranje
                  gospodarstva, ustavitev zmanjševanja proizvodnje, znižanje inflacije in ravni
                  obrestnih mer so glavne značilnosti slovenskih ekonomskih dogajanj v prejšnjem
                  letu."</q></p>
               <p>Menimo, da je Banka Slovenije v letu 1993 s svojo preudarno in hkrati dovolj
                  pragmatično denarno politiko prispevala k makroekonomski stabilnosti slovenske
                  ekonomije. Na odboru smo to politiko, oziroma točka se je nanašala na letno
                  poročilo in na letni finančni načrt za prejšnje leto in za naslednje leto, torej
                  leto 1994, pretehtali. Na žalost zanimanja za to temo na odboru ni bilo tako
                  veliko. Pozitivno pa ocenjujem tudi to, da je Banka Slovenije s svojo politiko
                  dosegla tudi nekaj dobrega za državni proračun, saj je v lanskem letu na račun
                  svojega uspešnega poslovanja primaknila v državni proračun dobro milijardo
                  tolarjev.</p>
               <p>Sklepov, ki jih je predlagal gospod Jelinčič, razumem v bistvu kot hudomušne
                  sklepe, saj vem, da vsi le niso sposobni za resno bančništvo. Bi se pa pridružila
                  mnenju, ki ni bilo toliko v razpravi na našem odboru in sicer mnenju Sekretariata
                  za zakonodajo, ki meni, da bi bilo primerno predložiti tudi poročilo pooblaščenega
                  revizorja. Na to temo bi prosila, da se Državni zbor resneje pomeni in opredeli,
                  kajti napadi na Banko Slovenijo, češ da je opravila neka knjiženja na podlagi
                  neverodostojnih knjigovodskih listin, mislim, da ni naša naloga, da pregledujemo
                  to poslovanje, ampak je to naloga revizorja in menim, da moramo v tej zvezi
                  sprejeti kakšen sklep. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod minister Gaspari.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Hvala lepa. Dve pojasnili in eno mnenje.</p>
               <p>Pojasnilo glede leta 1991. Težko bi se človek strinjal s tistimi, ki trdijo, da bi
                  morala biti Slovenija dolžna Narodni banki Jugoslavije iz naslova gotovine. To kot
                  prvo, ker so se taki predlogi pojavljali ob takratnem urejanju vprašanja gotovine
                  v trezorjih Narodne banke Slovenije oziroma Banke Slovenije po novem zakonu in je
                  bilo popolnoma normalno, da Banka Slovenije to izkaže kot terjatev Narodne banke
                  Jugoslavije. Z zakonsko ustanovitvijo Sklada za sukcesijo je bila s protokolom med
                  Banko Slovenije in Ministrstvom za finance oziroma na podlagi takega zakona ta
                  terjatev, ki je bila predhodna terjatev do Republike Slovenije prinešena iz
                  Republike Slovenije kot terjatev do Sklada za sukcesijo, kar se bo uveljavljalo v
                  postopku subcesije v Ženevi, če bo do njega in kadar bo do njega prišlo. Mislim,
                  da ta vrsta operacije je popolnoma jasna in se je operacija končala pri tisti
                  instituciji, ki jo je država Slovenija ustanovila s tem namenom, da bo lažje
                  obravnavala vprašanja sukcesijskih terjatev iz naslova razpada bivše države.</p>
               <p>Drugo, ko gre za odnos monetarne politike, je tisto kar je prej prebrala gospa
                  Primožič, dejansko stališče Vlade in ga lahko še enkrat potrdim. Menimo, da je za
                  uresničitev memoranduma za leto 1995 v kolikor ga bo parlament tudi sicer
                  upošteval, odnos med Vlado, Ministrstvom za finance in centralno banko ključen. Ta
                  odnos je zapisan v memorandumu. Koordinacija dela teh institucij je nujna in
                  mislim, da je do sedaj pokazala dobre rezultate, kljub nekaterim stališčem, da
                  Vlada nepotrebno prevzema posamezne ukrepe centralne banke. Sam menim, in na tem
                  stališču vztrajam, da je bila koordinacija dela med centralno banko in
                  Ministrstvom za finance v letošnjem letu dobra, da so rezultati ustrezni. Zakaj pa
                  rezultati niso boljši, je nekaj tudi zapisano v rebalansu proračuna in, če hočete,
                  tudi v proračunskem memorandumu. Mimogrede pa sprejemate tudi sami nekatere zakone
                  sproti, ki nekoliko derogirajo tisto, kar sami zahtevate, da bi moralo biti
                  drugače. Pred nekaj dnevi ste tak zakon sprejeli. Verjetno boste imeli namen še
                  kakšnega v naslednjih tednih ali pa mesecu ali dveh. S tem se oddaljujejo tisti
                  cilji, ki so v memorandumu zapisani. Potem pa je kooperativnost takih institucij
                  kot je Ministrstvu za finance, centralna banka pri vsej dobri volji zmanjšana. Ni
                  pomembno samo to, koliko denarja je v obtoku, ali je proračun usklajen. Pomembno
                  je tudi, kako se zakonodaja v parlamentu sprejema, da potem po sprejetju proračuna
                  ugotovimo, da smo sprejeli takšno zakonodajo, ki proračun že sama po sebi
                  spreminja. Toliko vsem nam v opomin, ko bomo govorili o memorandumu za leto
                  1995.</p>
               <p>Mislim, da so bile pripombe, ki so bile dane, vsaj z našega stališča neutemeljene,
                  ko gre za preteklost. Tisto, kar gre pa za samo bilanco in revalorizacijske
                  prihodke pa mislim, da je bilo dogovorjeno ali pa bo še lahko odgovoril
                  predstavnik Banke Slovenije.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister. Ker ne vidim več nobenega prijavljenega, prehajamo k
                  glasovanju o odlokih.</p>
               <p>Najprej imamo amandma na odlok, ki ga predlaga gospod Jelinčič. Imamo odlok, ki se
                  glasi: da potrdimo letni obračun Banke Slovenije za leto 1993 in o razporeditvi
                  presežkov prihodkov nad odhodki. Gospod Jelinčič predlaga amandma: <q>"Letno poročilo
                  Banke Slovenije za leto 1993 se vrne Banki SLovenije, da letni račun Banke
                  Slovenije oziroma bilanco stanja uskladi oziroma popravi tako, da stornira
                  knjižbe, ki jih je opravila za začetno bilanco 8.10.1991 in za katere nima
                  verodostojnih knjigovodstvenih listin."</q></p>
               <p>Drugi sklep: Pri ponovni predložitvi letnega poročila Banke Slovenije za leto 1993
                  v potrditev Državnemu zboru, mora v smislu drugega odstavka 82. člena zakona o
                  Banki Slovenije opraviti revizijo letnega obračuna Banke Slovenije za to
                  pooblaščeni revizor.</p>
               <p>Ker sta sklepa smiselna celota, ju dajem skupaj na glasovanje. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da sklep ni sprejet.</p>
               <p>Dajem odlok, ki sem ga prej prebral, na glasovanje o potrditvi letnega obračuna
                  Banke Slovenije za leto 1993 in o razporeditvi presežkov prihodkov nad odhodki.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo tak odlok sprejeli.</p>
               <p>Imamo amandma na drugi odlok, ki se glasi in ga predlaga matično delovno telo: <q>"Ob
                  potrditvi finančnega načrta prihodkov in odhodkov Banke Slovenije za leto 1994."</q>
                  Imamo amandma gospoda Jelinčiča: <q>"Finančni načrt Banke Slovenije za leto 1994 se
                  vrne Banki Slovenije, da se pripravi v skladu s predpisano shemo. Finančni načrt
                  se lahko predloži v potrditev samostojno."</q></p>
               <p>Glasujemo o predlogu gospoda Jelinčiča. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da predlog ni sprejet.</p>
               <p>Dajem odlok na glasovanje. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo predlog odloka sprejeli.</p>
               <p>Imamo še dodatni sklep gospoda Juga: <q>"Državni zbor predlaga Banki Slovenije, da ga
                  seznani z monetarno-kreditno politiko za leto 1995 in projekcijo približevanja
                  evropskim monetarnim sistemom in kasneje tudi monetarni Evropski uniji pri
                  vstopanju v Evropsko skupnost."</q> Gospod Jug, prosim.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Prosil bi kolege poslance, da bi podprli ta sklep, ker ne gre za nobeno nagajanje.
                  Sklep je zelo resen. Recimo, ko se bomo približevali leta 2000 Evropski uniji, bo
                  to izredno problematično področje. Veste, da tisti, ki bo vstopil, bo moral imeti
                  največjo stopnjo inflacije letno 4%, čeprav imajo nekateri višjo, Slovenija imam
                  sedaj 20% in kaj to predstavlja za nacionalno gospodarstvo, vsi vemo. Zato mora
                  imeti Državni zbor roko tudi nad to monetarno-kreditno politiko. Ni nobena
                  demagogija in bi prosil, da bi podprli. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Besedilo tega sklepa ni ravno primerno. Tekoča denarna politika
                  je soočena s tolikimi neznankami, navsezadnje, nekaj ne tako malo prispevamo k
                  temu tudi mi v Državnem zboru z glasovanjem pri mnogih zakonih kakršno pač je.
                  Vsaj po besedah predstavnika Banke Slovenije na seji odbora, ko smo obravnavali
                  akte, o katerih smo ravnokar glasovali, je za njih dolgoročno obdobje, ki je vsaj
                  malenkost še predvidljivo eno leto. Vse, kar je več, je futurizem. Zato seveda
                  vizijo približevanja ni moč podati natančneje, kot bo sledila iz obrazložitve
                  predloga denarne politike, ki jo bomo slišali ob proračunskem memorandumu. Takrat
                  seveda bodo predstavniki Banke Slovenije v Državnem zboru, tako kot tudi
                  predstavniki Zavoda za pokojninsko in invalidsko zavarovanje, Zavoda za
                  zdravstveno zavarovanje in verjetno tudi DARS-a. Torej vseh velikih javno
                  finančnih institucij poleg proračuna. Takrat bodo podali svojo vizijo, pa tudi
                  parlament jo bo obravnaval in morala bo biti usklajena z vizijo izdelave oziroma
                  strukture proračuna v prihodnjem letu. Kaj več od tega pa mislim, da ni primerno
                  oziroma je nerealno karkoli pričakovati. Predlog sklepa pa tudi sicer ne
                  predvideva nobenih rokov, do kdaj naj to naredijo, kako naj to naredijo in tako
                  naprej. Osebno ne bom glasoval za ta sklep, hočem pa povedati samo to, da to, kar
                  lahko naredijo, bodo naredili pri obravnavi proračunskega memoranduma. K sami
                  obravnavi jih je pa že tudi pisno povabili Odbor za finance. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jug ima besedo. Še enkrat bi povedal, da predlagamo, da nas
                  banka seznani. Prosim gospod Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Mislim, rok je določen, če je za 1995 leto normalno, da ne bodo prišli 1997 leta v
                  Državni zbor. Mislim, to je jasno. Kar se pa tiče, gospod Kopač, ne bi rad
                  repliciral. Kar se tiče Maastrichta, področje, ki ga vi fiskalno pokrivate, je
                  urejeno s tega vidika. Vendar oni govorijo, da je to manj pomembna zadeva, o
                  kateri vi govorite. Dva sta zelo pomembna. To je predvsem inflacija in tečaj, in o
                  teh zadevah lahko gospodje iz centralne banke pripravijo neko vizijo. Samo o tem
                  sem govoril in je prav, da Državni zbor sliši in ve, kako se bo to gibalo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rant ima besedo.</p>
            </sp>
            <sp who="SDZ1:RantAndrej">
               <speaker>MAG. ANDREJ RANT:</speaker>
               <p>Hvala lepa. Nečesa sicer ne razumem, ampak to, kar se pogovarjate, smo mi že
                  izvršili. Konec septembra smo dobili od Odbora za finance in kreditno-monetarno
                  politika zahtevo, da posredujemo zasnovo politike za leto 1995 na našem območju in
                  mi smo to zasnovo obravnavali v začetku oktobra na Svetu banke in poslali
                  kreditno-monetarnemu odboru, lahko pa seveda to pošljemo še enkrat. V tej zasnovi
                  so obravnavane teme, o katerih ste vi, gospod Jug, malo prej govorili. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vztrajate pri predlogu sklepa? Dajem ga na glasovanje. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da predlog sklepa ni sprejet.</p>
               <p>S tem zaključujem to točko dnevnega reda.</p>
               <p>Prehajam na <title>34. TOČKO DNEVNEGA REDA</title>, to je <title>PREDLOG ZA
                     SPREJEM OBVEZNE RAZLAGE 4. ČLENA ZAKONA O IGRAH NA SREČO</title>.</p>
               <p>Predlog za spremembo obvezne razlage 4. člena o igrah na srečo je zboru predložila
                  skupina poslancev: Ivo Hvalica, dr. Jože Pučnik, dr. Janez Podobnik, Alojz
                  Metelko, Franc Potočnik in Zoran Madon. Želi predstavnik predlagateljev besedo?
                  Gospod Hvalica, izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Te dni ste opazili v naših časopisih te oglase. To niso
                  oglasi, to so osmrtnice in ob osmrtnicah bolj ali manj vsakega strese. Nisem dobro
                  razumel sporočila, kdo bodo umrli. Mogoče je tudi tu malo metafore. Na vsak način
                  pa se čudim, da se Državni zbor ni prej odzval na to. Nekaj takega dvomim, da bi
                  se zgodilo v katerikoli evropski pravni državi. Tu je pogojen Državni zbor. Želel
                  bi potem slišati tudi mnenje predsednika tega spoštovanega zbora, zakaj se ni
                  odzval na to, jaz bi rekel, ne, ne bom rekel, ker bi bil izraz prehud. To je
                  nekaj, česar ni mogoče nikomur nikjer v civilizirani družbi razložiti. To je
                  ustrahovanje parlamenta.</p>
               <p>Zgodovina razlage tega 4. člena je precej dolga. Začela se je leta 1993, 13.
                  oktobra 1993. Zadeva je stara več kot eno leto in že zaradi tega daje slutiti, da
                  se je tu marsikaj dogajalo. Ob tej osmrtnici ste zdaj poslanci prejeli tudi
                  številna pisma ljudi, ki lobirajo, profesionalno, firma Pristop itd. Tu ste
                  zaznali tudi pravno ekspertizo, ki jo je ta igralniški lobi naročil. Pri pravnem
                  inštitutu ali nekaj podobnega v Mariboru. Zanimivo pa je to, da je tisti, ki vam
                  je poslal, dragi poslanci, to ekspertizo, zakril imena avtorja in ime predstojnega
                  inštituta, ki je ena oseba. Ne vem, zakaj je bilo to treba. Če je to ekspertiza,
                  če je to stroka, zakaj se je treba avtorju skrivati. Jaz sem pridobil izvirnik
                  tega in tam je predstojnik in avtor tega ena oseba. Verjetno tudi tisti, ki je
                  dobil honorar za to. Prepričan sem, da ni bil majhen.</p>
               <p>Glejte, zakon iz leta 1980, za katerega predlagam obvezno razlago, je sam po sebi
                  dovolj jasen. Vendar, očitno nekateri, jaz bom rekel oblast, tega ni upoštevala in
                  tudi tu ni doslednosti. Za kaj gre? Gre za to, da so se nekateri začeli lastniniti
                  tako, namesto da bi dobiček, ki bi ga morali po 2. členu zakona o igrah na srečo
                  vlagati v razvoj turizma, so uporabili za razdelitev med zaposlene in s tem
                  odkupovanje lastninskih deležev. Če bi se lastninili normalno, bi ta proces trajal
                  20 in več let. Zadevo je zelo preprosto izračunati. Tako so pa zadevo uredili v
                  dveh letih.</p>
               <p>Povsod po svetu veljajo predvsem za zasebne igralnice enormne dajatve. Tu teh
                  enormnih dajatev ni bilo. Igralnice so plačevale socialistični davek, bi temu
                  rekel. Najprej je bil 8%, potem 20%. Jasno, ker niso potem ravnali v skladu z
                  zakonom in niso preostanka investirali v turizem, kot je zakon predvideval, so
                  lahko prišli potem tudi do enormnih privatnih zaslužkov, ki so jih kot svoje
                  deleže vložili v dokapitalizacijo teh firm. Gre samo za eno podjetje. Tudi drugi
                  so se nameravali. To je zelo razvidno iz vsega materiala, ki je na razpolago
                  preiskovalni komisiji. Zelo razvidno je vse lobiranje, ki je bilo v aprilu leta
                  1992. Zelo razvidno je, da so v tem lobiranju in v tej pomoči enemu izmed
                  igralniških gigantov, ali pa edinemu gigantu, da so tudi participirali, pomagali
                  ljudje iz finančnega ministrstva. Eno ime smo jasno in glasno povedali že
                  velikokrat. Ne vem, slišal sem, da je še vedno zaposlen tam. Pustimo to za drugo
                  priložnost. Da so sodelovali bivši poslanci Skupščine in še kdo drug, očitno je
                  bil interes velik.</p>
               <p>Ko nekateri razlagajo in me prepričujejo in tudi Sekretariat za zakonodajo
                  Državnega zbora, ki začuda ne pomaga meni v moji razlagi, ampak citira to
                  ekspertizo iz Maribora, brez avtorja. Ko me prepričujejo, da je bilo vse v redu s
                  tem lastninjenjem, pa ugotovim eno veliko kontradikcijo, če je bilo vse v redu,
                  zakaj je potem Vlada predlagala zakon o začasni prepovedi lastninskega
                  preoblikovanja podjetij, ki prirejajo igre na srečo? Ta, da vas spomnim, je bil
                  sprejet po hitrem postopku na 20. seji, ki se je začela 24.5. in je objavljen v
                  Uradnem listu št. 35 z dne 17.6.1994. Torej, glejte nonsens. Če je bilo vse v
                  redu, zakaj potem prepoved? Kdo ima pravico prepovedati nekaj nekomu, ki se je
                  lastninil v redu? Na to vprašanje si moramo odgovoriti.</p>
               <p>Včeraj ste dobili na mizo popravek. Pravim, da je to redakcijski popravek, pa
                  čeprav je tudi vsebinski, ker je avtor tega, te osmrtnice, in tudi Sekretariat
                  našega Državnega zbora ugotovil, da sem pozabil - in to je res - navesti, da so to
                  posebne igre na srečo. Samo glejte, tudi sam zakon, ki obravnava tudi posebne igre
                  na srečo, se imenuje zakon o igrah na srečo. V tem zakonu se potem pač vse skupaj
                  razdeli, da je bolj evidentno, kaj so igre na srečo in kaj so posebne igre na
                  srečo. Ne glede na to, da se pravno da tudi razlagati tako, sem to takoj popravil
                  in sem sedaj dodal samo besedico <q>"posebne"</q> kar pomeni igralnice, pa je zelo jasno,
                  da za to govornico nisem nikdar govoril ne o srečolovih ne o gasilskih tombolah,
                  ampak zgolj o igralništvu, kot o absolutno najbolj visokoprofitni dejavnosti. O
                  igralništvu, ki je povsod po svetu predmet izjemnega nadzora finančnih oblasti, o
                  igralništvu, ki je povsod po svetu, naj bo privatno ali občinsko, last province
                  ali državno, tudi primerno obdavčeno.</p>
               <p>Zadeve so zelo preproste, nič dramatičnega se ne bo zgodilo, če ta moja razlaga,
                  ki jo sedaj predlagam, ki pa v bistvu ni moja, tudi v tej razlagi je sodelovala
                  stroka, če ta razlaga ne bo sprejeta. Potem je potrebno zadevo prepustiti pač
                  sodni oblasti, ki bo na osnovi sedanje, to je obstoječe dikcije zakona razsodila
                  po svoje. Ker smo pa pred volitvami, ugotavljam nedvoumno, če bomo ta najbolj
                  eklatantni primer divjega lastninjenja dopustili, če bomo dopustili ta status quo,
                  potem vsaj v enem delu Slovenije volitve niso potrebne. Botri bodo namestili svoje
                  ljudi. Počasi, pa bo to prišlo tudi do Ljubljane. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog z obvezno razlago je obravnaval Odbor za finance in
                  kreditno-monetarno politiko kot matično delovno telo. Želi poročevalec besedo?
                  Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Poročilo odbora sem že enkrat predstavljal na seji zbora, še pred
                  poletjem. Odbor je obravnaval predlog za sprejem obvezne razlage na več sejah,
                  zadnjič na 47. seji 18. maja letos. Takrat smo na podlagi mnenja Sekretariata za
                  zakonodajo in pravno zadevo kot odbor menili, da bi z inštitutom obvezne razlage
                  določb 4. člena zakona o igrah na srečo, kar ga je predlagal poslanec gospod
                  Hvalica in še nekaj drugih, posegali v urejanje pravnih pravil za nazaj, ker s
                  pravno sistemskega vidika in načela pravne varnosti ni sprejemljivo. Ustava
                  Republike Slovenije namreč v svojem 155. členu določa prepoved povratne veljave
                  pravnih aktov, kar bi v konkretnem primeru sprejema obvezne razlage določbe 4.
                  člena zakona o igrah na srečo vsekakor bil primer. S tem bi bil kršen najvišji
                  zakon države. Zato smo predlagali Državnemu zboru sklep, da se pobuda poslancev
                  gospoda Hvalice, Madona, Metelka, Pučnika, Janeza Podobnika in gospoda Franca
                  Potočnika za obvezno razlago določb 4. člena zakona o igrah na srečo ne
                  sprejme.</p>
               <p>Kasneje je kot zainteresirano delovno telo predlog za sprejem obvezne razlage
                  obravnavala tudi Komisija za spremljanje lastninskega preoblikovanja podjetij, ki
                  je sprejela dva sklepa. Ta sklepa sta v poročilu matičnega delovnega telesa tudi
                  predstavljena in odbor je bil na svoji 65. seji, 27. oktobra letos, seznanjen s
                  tema sklepoma, vendar se je z večino glasov, veliko večino glasov odločil, da
                  predloge za sprejem obvezne razlage ne bo ponovno obravnaval in da sklepa Komisije
                  za spremljanje lastninskega preoblikovanja podjetij ne predstavlja take novosti,
                  da bi moral odbor ponovno razpravljati o tematiki. Vsebinske spremembe predloga
                  obvezne razlage, ki smo jo včeraj dobili na klop, pa odbor ni poznal do sedaj in
                  je tudi ni obravnaval, tako da v imenu odbora o tem ne morem reči nič. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali želi besedo predstavnik sekretariata? <stage>(Ne želi.)</stage> Ne
                  morem vam dati replike, ker moram to končati. Besedo dajem predstavnikom
                  poslanskih skupin. Vlada, želi besedo Vlada Republike Slovenije? Gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Podpredsednik, gospe in gospodje! Prosim, da mojo besedo upoštevate kot besedo
                  predstavnika zainteresiranega delovnega telesa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Naša Komisija za spremljanje in nadzor lastninskega preoblikovanja družbene
                  lastnine se je ukvarjala s to problematiko obvezne razlage večkrat. Vemo, da smo
                  ob priložnosti, ko smo po hitrem postopku sprejemali zakon o začasni prepovedi
                  lastninjenja podjetij, ki se ukvarjajo s posebnimi igrami na srečo in potem, ko je
                  prišel na dnevni red tudi zakon o lastninjenju teh podjetij in zakon o
                  lastninjenju Loto - Loterija Slovenije, da smo s svojim sklepom zahtevali, da se
                  umakneta z dnevnega reda oba zakona in to se je tudi zgodilo.</p>
               <p>Moram tudi povedati, da izhajamo iz preprostega razloga, da smo kot komisija
                  tisti, ki se ukvarjamo z lastninskim preoblikovanjem in da je to tematika, ki
                  gotovo ne bi bila v posesti naše komisije. Prejšnji predsednik parlamenta in
                  dosedanji predsednik parlamenta se za to nista odločila. Kljub temu pa smo v
                  svojih sklepih vedno vztrajali, da smo matično delovno telo in vztrajamo pri tem,
                  da nas kot take tudi resno jemljete, čeprav uradnega pooblastila in nominacije
                  ni.</p>
               <p>Ko je ta zadeva stekla v javnosti in kot je gospod Hvalica povedal o določenih
                  niansah, predvsem o osmrtnicah in vseh razmišljanjih in dajanju bodala na žilo s
                  strani tistih, ki so tu prizadeti, se je ta zadeva izkrivila in ustvarila čudno
                  vzdušje, da smo na osnovi tega, ko je Sekretariat za zakonodajo in pravne zadeve -
                  za moje pojme se je precej politično opredelil, s tem da je imenoval tudi določeno
                  študijo, vendar pustimo to. Komisija je menila, da je potrebno upoštevati tudi
                  mnenje sekretariata in zato smo tudi mi v svojem predlogu Državnemu zboru, da
                  sprejme tolmačenje 4. člena, dejansko upoštevali mnenje sekretariata in tudi na
                  osnovi tega razširili tudi na društva in družbene organizacije ravno s tega
                  zornega kota, ker smo menili, da je tisti člen, ki je govoril samo o igrah na
                  srečo in je v bistvu tolmačil posebne igre na srečo, prizadel s tekstom tudi
                  društva in družbene organizacije. To zadevo smo v našem predlogu, ki ima datum
                  24.10.1994, tudi vam dostavili in tam se to nedvomno vidi.</p>
               <p>Včeraj je prišel tudi prečiščen tekst, kot so ga podpisali predlagatelji in še
                  nekateri drugi smo podpisali. Ta pa govori samo o posebnih igrah na srečo. Stvar
                  je v tem, da je jasna in gotovo nam je, kakorkoli bomo obračali in tudi, ko beremo
                  pojasnjevanja, kaj je prinesel zakon o podjetjih, kaj je prinesel zakon o
                  gospodarskih družbah; kljub vsemu se moramo zavedati in točno vemo, da je zakon o
                  igrah na srečo še vedno isti in v svojem 4. členu v treh odlomkih obravnava, kdo
                  se sme ukvarjati s to dejavnostjo. Ker komisija vztraja in predlaga Državnemu
                  zboru, da se opredelimo do te obvezne razlage predvsem v tem, da posebne igre na
                  srečo lahko opravljajo samo družbene organizacije oziroma družbene pravne osebe,
                  ne pa tudi v mešani privatni in tuji lastnini. To je temeljno sporočilo in to je
                  tisto, kar mora tudi vsebovati zakon o lastninskem preoblikovanju podjetij, ki se
                  ukvarjajo s posebnimi igrami na srečo. Na osnovi zadnjega teksta, ki je bolj
                  prečiščen, ker so ga predlagatelji in drugi podpisniki včeraj dostavili, na to
                  nismo imeli nobene seje, vendar pa je gotovo, da ta prečiščen tekst pove tisto,
                  kar je bil osnovni moto obvezne razlage. Vmes je nastopil tudi tekst, ki je gotovo
                  dal možnost takim in drugačnim razmišljanjem in tega so se polastili in
                  izkoristili, vendar pa je komisija v svojem sklepu nedvomno povedala, da se z
                  igrami na srečo, če že govorimo o igrah na srečo, lahko ukvarjajo tudi društva in
                  družbene organizacije, kar pomeni, da smo maksimalno to zadevo razrešili, vendar
                  pa tudi omejili, da se s posebnimi igrami na srečo ne more ukvarjati mešana
                  lastnina, privatna lastnina ali tujci. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Rejcu. S tem zaključujem dopoldanski del seje. Sejo nadaljujemo
                  ob 13.30 uri. Želim vam dober tek.</p>
            </sp>
            <stage type="time">(Seja je bila prekinjena ob 12.30 uri in se je nadaljevala ob 13.34
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Samo še zadnji konec seje z izjemo seveda zakona o popravi krivic o katerem bo
                  zasedalo še matično delovno telo, mislim, da lahko v krajšem času zaključimo
                  tisto, kar lahko še naredimo danes in verjetno bi bilo to vsem poslankam in
                  poslancem po volji. Čimprej začnemo, tem bolje za vse nas. Zato prosim posebej
                  vodje in sekretarje poslanskih klubov, da zagotovijo prisotnost poslank in
                  poslancev v dvorani.</p>
               <p>Spoštovane kolegice poslanke in kolegi poslanci, gospe in gospodje! Nadaljujemo
                  25. sejo Državnega zbora Republike Slovenije. Ostali smo pri 34. točki dnevnega
                  reda, torej pri razpravi, vezani na predlog za sprejem obvezne razlage 4. člena
                  zakona o igrah na srečo.</p>
               <p>Pred tem pa vas seveda prosim, da s pritiskom na gumb ugotovimo prisotnost poslank
                  in poslancev v dvorani. Prosim vse poslanke in vse poslance, da nam omogočijo, da
                  delo začnemo sklepčni. Ugotovimo prisotnost! Ugotavljam, da je v dvorani prisotnih
                  50 poslank in poslancev. Torej je zbor sklepčen in lahko odloča. Še vedno so
                  seveda povabljeni in dobrodošli predstavniki Vlade Republike Slovenije, ki jih
                  lepo pozdravljam, zlasti, ko bodo prišli.</p>
               <p>Prehajam k nadaljevanju razprave pri 34. točki dnevnega reda, to je predloga za
                  sprejem obvezne razlage 4. člena zakona o igrah na srečo. Sprašujem, če želijo
                  besedo predstavniki poslanskih skupin? Prosim, gospod dr. Franc Zagožen ima
                  besedo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani podpredsednik, spoštovani zbor! Poslanska skupine Slovenske ljudske
                  stranke ves čas podpira obvezno razlago zakona o igrah na srečo oziroma njegovega
                  4. člena. Ne glede na to, kaj se je z obvezno razlago dogajalo v zadnjem letu, ker
                  približno eno leto je ta predlog star, smo prepričani, da bo danes Državni zbor
                  potrdil obvezno razlago, na nek način jo je upravičila že uredba Vlade, ki je
                  posegla v pravice tako imenovanih delničarjev HIT-a. Menimo, da takšna obvezna
                  razlaga nikakor ne pomeni kršenje ustavne določbe, ki prepoveduje spreminjanje
                  zakonodaje za nazaj. Nasprotno. Gre za avtentično razlago zakona, ki je star 14
                  let, in ki je bil očitno zlorabljen z interpretacijo na podlagi sprejetih
                  nekaterih drugih zakonov kasneje. Gre za sanacijo nekega stanja. Predlagatelj
                  gospod Hvalica je rekel že prej, da to zadeva v bistvu samo eno organizacijo, to
                  je HIT in mislim, da Državni zbor ne more dovoljevati, če so doslej dovoljevali
                  nekatere druge državne inštitucije, da tega ne more dovoljevati Državni zbor,
                  namreč, da se s kršitvijo ali zlorabo zakonodaje neupravičeno pridobiva veliko
                  družbeno premoženje za zasebno korist.</p>
               <p>Če bi Državni zbor, kot najvišji zakonodajni organ, to dopustil, potem menim, da
                  ne bi opravičil svoje naloge. Mi bomo glasovali za obvezno razlago in verjamemo,
                  da se bo tako odločila tudi večina poslancev. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo v imenu poslanskih skupin? V imenu poslanske
                  skupine, gospod Ivo Hvalica. Gospod Verzolak, ali ste tudi vi v imenu poslanske
                  skupine? Dobro.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala. Spoštovani! Pristojno matično telo za ta segment gre izrazito - se
                  opravičujem, sem zadihan, ker sem tekel po stopnicah.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Eno-minutni <q>"time-out"</q>. Gospod Verzolak ima besedo.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. V imenu poslanske skupine izjavljam, da bomo podprli obvezno
                  razlago 4. člena, ker menimo, da je to edino pravilno in pošteno do vseh občanov
                  Slovenije, ker sicer bodo šle stvari tako v neprave roke in lahko rečemo tudi -
                  nezakonit način prisvojene in na ta način, v kolikor ta zakon pade, bomo dobili 7
                  novih milijarderjev v Sloveniji, ki bodo na sumljiv način to postali. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Hvalica, ali vam lahko dam besedo? To samo dokazuje, da je
                  ta odmor kljub temu prekratek.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa in hvala za razumevanje. Rad bi se povrnil na matičnost delovnega
                  telesa. Tudi tu se je treba malo povrniti nazaj in povedati, zakaj je matično
                  delovno telo še vedno Odbor za finance. To je zaradi tega, ker smo imeli prvotno
                  samo en predlog zakona o igrah na srečo. Nosi že častitljivo številko <q>"EPA 196"</q>;
                  po drugi obravnavi je bil objavljen v Poročevalcu 3. februarja 1994 in 21.
                  februarja je bil tudi sprejet. Poglejte, kakšen razkorak je tudi tu, ampak to ni
                  bistvo. Bistvo je to, da se je potem segment lastninjenja izločil iz tega krovnega
                  zakona, če ga tako lahko imenujem. Zato je nesprejemljivo, da so matično delovno
                  telo še vedno finance. To je izrazita lastninska kategorija in samo ta, in prosim
                  predsednika Državnega zbora, da se tu in sedaj izreče o tem. Ne vem, zakaj ni
                  odločil o spremembi pristojnosti matičnega delovnega telesa. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali to pomeni, da predlagate, da proceduralno najprej glasujemo o
                  spremembi pristojnosti? Ker to ni v pristojnosti Državnega zbora.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Rad bi pojasnilo predsednika Državnega zbora, kako je mogoče, ker to je v njegovi
                  pristojnosti, kako je mogoče, da to ni bilo spremenjeno. Ponavljam, večina teh
                  zakonov, imamo jih kar šest, ki so izšli iz tega krovnega zakona, ima za
                  problematiko, za predmet lastnino. Normalno bi bilo, v tem primeru pa gre
                  izključno le za lastnino. Kako morejo potem to biti finance? Prosim, da mi
                  predsednik oziroma kdo od podpredsednikov Državnega zbora tu in sedaj pove, zakaj
                  se to ni ustrezno spremenilo?</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Torej očitno je za to odločitvijo bila pretehtana odločitev, o tem kam sodi sam
                  zakon in drugič sama obvezna razlaga. Mislim, da gre vendarle za statusno
                  vprašanje znotraj Državnega zbora, saj so pristojna matična delovna telesa, katero
                  koli dobi, taka, da so v njih zastopane vse poslanske skupine, tako da ne vidim v
                  tem kakšna pomembna razlika bi bila, če bi drugače dodeljevali, kot smo. Vam pa
                  lahko obljubim, da bo predsednik Državnega zbora ustrezno razlago, če hočete tudi
                  pisno, pripravil in podpisal, če jo želimo dobiti. Sprašujem pa seveda, ker smo
                  pri besedi predstavnikov poslanskih skupin, če želi še katera poslanska skupina
                  dobiti besedo. Prosim.</p>
               <p>Ugotavljam, da ne in dajem besedo poslankam in poslancem. Še v imenu poslanske
                  skupine? Izvolite! Gospod Alojz Metelko, saj tisto smo končali. Sem mislil, da
                  koga nisem videl prej. Saj sedaj razumem! Beseda je pri poslankah in poslancih,
                  besedo ima gospod Alojz Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Glede na to, da sem tudi sam član matičnega Odbora za finance,
                  moram reči, da je ob omenjeni obvezni razlagi, o kateri je prej gospod predsednik
                  Kopač poročal, je bila 27.10. opravljena tako, po moji oceni, med vrati. S sejo se
                  je pač mudilo, ker smo končali 10 ali 15 minut čez deseto in je na vztrajanje
                  glede že sprejetega, vem, da je bila obvezna razlaga, tako kot jo je Odbor za
                  finance sprejel, prej že sprejeta, dal ponovno na moje vztrajanje na glasovanje in
                  je bilo dejansko z veliko večino tako izglasovano, kot je prej predsednik prej
                  poročal, s tem da so člani tega odbora glasovali že med vrati, ker so hiteli na
                  sejo Državnega zbora. Kaj hočem s tem reči? Zato razumem tudi člana gospoda
                  Hvalico, da ocenjuje, z ozirom na to, da se daje 4. člen zakona v obveznem
                  tolmačenju, da je komisija, ki ji predseduje gospod Rejc, za to stvar dosti bolj
                  kompetentna in tudi glede na način, kako se je ta stvar na tej komisiji
                  obravnavala oziroma na Odboru za finance. Mislim, da bi bilo še toliko bolj
                  primerno, da bi ta komisija kot matično delovno telo prevzela obvezno razlago 4.
                  člena.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Podobnik in pa gospod Janez
                  Kocijančič.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Pri tej točki obvezne razlage bi rad poudaril, da me je kot enega
                  podpisnikov v skladu s poslovnikom Državnega zbora, torej ko sem predlagal, da se
                  gre v postopek za sprejem obvezne razlage 4. člena zakona o igrah na srečo in
                  glede na določbo 210. člena poslovnika, ki govori o tem, da Državni zbor odloči,
                  ali predlog za obvezno razlago sprejme ali ne, da je za to odločilno mnenje
                  Sekretariata za zakonodajo in pravne zadeve in poročilo matičnega delovnega
                  telesa, da sem bil pozoren do mnenja Sekretariata za zakonodajo in pravne zadeve.
                  Zato mi dovolite, da v tej zvezi izrazim pomislek. Mene skrbi govorica, ki se je
                  uveljavila v stališčih Sekretariata za zakonodajo in pravne zadeve. Predvsem me
                  skrbi tretje mnenje. Govorica, ki se tu uveljavlja, dobiva atribute političnih
                  stališč. Sekretariat govori o očitnih tendencah predlagateljev. Sekretariat žali
                  predlagatelje, kajti govori, da kaže, da predlagatelji ne ločujejo navedenih
                  temeljnih kategorij in razlik in tako naprej. Kot poslanec pač menim, da je
                  potrebna določena razlaga nekega zakona in z vso odgovornostjo predlagam neko
                  rešitev. Sekretariat bi pa moral po poslovniku 181. člena samo reči, ali je to
                  skladno z ustavo in pravnim sistemom ter predloge v zvezi s pravno-tehnično
                  obdelavo zakona. Vse ostale vrednostne sodbe ne sodijo v stališče sekretariat.
                  Sekretariat daje vrednostno oceno poslancev, ki nekaj predlagamo. To je
                  nedopustno. Ne sprejemam takega načina. In poglejte: ne sodi v govorico
                  sekretariata, ko reče, da to pa ne prihaja v poštev. Ponovno opozarjamo, da
                  obvezna razlaga v smeri kot jo uveljavljajo predlagatelji, ne prihaja v poštev.
                  Kakšna govorica je to! To ni govorica, ki bi jo moral uvajati v parlamentu
                  Sekretariat za zakonodajo in pravne zadeve, ki bi moral biti strogo objektiven, ne
                  pa uvajati politične in druge sodbe predvsem pa sodbe, ki žalijo poslance.
                  Poglejte, pred seboj imamo to stališče.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kocijančič.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! Vprašanje smo začeli
                  razpravljati relativno zagreto in s političnimi kvalifikacijami, zato bom tudi jaz
                  dal nekaj pripomb na začetku, kasneje bom pa skušal ostajati v okvirih prava.
                  Najprej bi rad rekel, da nisem ali pa se ne počutim pod pritiskom nobenega lobija,
                  tudi nobenih kontaktov te vrste ni bilo z menoj, mislim pa, da če bi bili lobiji
                  in če bi po svojih interesih različni subjekti v tej družbi agitirali za svoja
                  stališča, da to samo po sebi ni nič slabega. Tudi z omenjeno osmrtnico nimam prav
                  nič. Z eno od zadev, ki je tam omenjena, sem se svoj čas ukvarjal, z genezo ideje
                  za akcijo Podarim - dobim in sem preveril in ugotovil, da tisti, ki zdaj vodijo
                  akcijo Podarim - dobim, nimajo z osmrtnico ničesar. Se pravi, da niso sodelovali
                  pri sestavi osmrtnice in niso znali razložiti, zakaj so se pojavili na čelu
                  osmrtnice.</p>
               <p>Moje mnenje je, da ne bi smeli o takem ali pa o kateremkoli drugem pravnem
                  vprašanju odločati pod političnim pritiskom, niti tistim, ki ga povzroča objava,
                  osmrtnica ali pa kakšnih podobnih stališč niti političnim pritiskom, ki so jim
                  blizu različna izvajanja mojih cenjenih kolegov iz te govornice, ampak da bi
                  morali hladno presoditi o problemu. V čem je bistvo problema? Strinjam se s
                  stališčem matičnega odbora. Sodeloval sem tudi pri njegovi pripravi. Po mojem
                  mnenju je v našem pravnem sistemu inštitut obvezne razlage zakona zelo izjemen
                  inštitut in zelo neprimeren za pravno urejanje vprašanj za nazaj. Inštitut obvezne
                  razlage zakona je namenjen temu, da se pri eventualni nejasnosti v dikciji zakona,
                  kjer gre za možnost različnih razlag, pojasni, kaj je bil namen zakonodajalca. To
                  naj bi v načelu delal isti zakonodajalec, ki je svojo voljo izrazil v predpisu, ne
                  pa nekaj zakonodajalcev kasneje.</p>
               <p>V primeru, ki ga obravnavamo, gre za zelo tehten pravni problem. Poglejte, gre za
                  to, kako uporabljati dva zakona, ki v istem pravnem primeru pomenita dve različnih
                  rešitvi. V eni varianti, če bi se uporabilo splošno pravno načelo, da kasnejši
                  zakon razveljavi prejšnji zakon, to je načelo <q>"lex posterio derogat legi priori"</q>,
                  gospod Hvalica in predlagatelji ne bi imeli prav. V drugem načelu, ki je pravno
                  enakovredno, se pravi, da specialni zakon razveljavi generalni zakon, to je načelo
                  <q>"lex specialis derogat legi generali"</q>, bi imel gospod Hvalica prav. Samo, kdo je
                  tisti, ki v tako kompliciranem, tako subtilnem pravnem vprašanju lahko sprejme
                  odločitev. Ne zakonodajalec, pravosodna veja oblasti in v bistvu, po mojem
                  globokem prepričanju to vprašanje sodi pred sodišče, pred sodni sistem.</p>
               <p>Obstaja pa seveda druga možnost. Da mi, kot zakonodajalec, ne zaradi konkretnega
                  primera, ker bi v zakonodaji bežal od urejanja konkretnih vprašanj, ampak bi
                  poizkušal urejati načelna vprašanja, to je funkcija zakonodaje, da posežemo v to
                  razmerje. V tem primeru pa po mojem mnenju ni primeren inštitut obvezne razlage
                  zakona, ampak bi morali sprejeti o tem nov zakon. Ta zakon bi trčil ob podobni
                  pravni problem, ob katerega je trčila tudi obvezna razlaga zakona. Gre za pravno
                  veljavo za nazaj. V naši ustavi imamo v 155. členu prepoved sprejemanja zakonov s
                  pravno veljavo za nazaj. Ta prepoved pa ima eno izjemo. Možno je sprejemati zakone
                  z učinkom za nazaj pod pogojem, da to terja javna korist in pod pogojem, da se ne
                  posega v obstoječe pravice in jaz nimam prav nič proti. Možna je, iz mojega
                  zornega kota, prva ali druga pot. Ali sodna, kjer naj sodišče odloči, katero od
                  pravnih načel in kateri od pravnih pristopov je primernejši. Verjemite mi, da
                  sodišča razpolagajo z vsem potrebnim pravnim znanjem, da se tega problema lotijo.
                  Druga je pa pot, ki bi bila skladna našemu pravnemu sistemu, to je, da se o
                  omenjeni zadevi predlaga zakon in da se poizkuša s tem zakonom zadovoljiti
                  ustavnim zahtevam, ki za zakone, ki poizkušajo urejati razmerja za nazaj, veljajo.
                  V tem smislu sem, na osnovi mojega poznavanja in razumevanja prava nasprotnik
                  tega, da to razmerje za nazaj urejamo z obvezno razlago zakona, ampak predlagam,
                  da se to stori po enem od obeh načinov.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Imate repliko? Gospod Ivo Hvalica ima repliko. Za besedo je sicer prijavljen
                  gospod Milan Baškovič.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod Kocijančič! Kdor se je lastil na podlagi zakonitega <gap n="..."/> iz leta
                  1980, je kršil zakon. In vi to zagovarjate? To je zame nepojmljivo. To je prvo.
                  Drugič. Saj lahko zmajujete z glavo.</p>
               <p>Matičnost odbora, ki ga tako krčevito zagovarja gospod Kopač razumem in ga razumem
                  zaradi tega, ker sem prebral v dosjeju vse, kar je počel gospod Kopač s tem v
                  zvezi, na straneh 4408 do 4909. Tretja zadeva. Zakon o začasni prepovedi
                  lastninskega preoblikovanja podjetij, ki prirejajo igre na srečo. Zakaj smo ta
                  zakon sprejeli, če je bilo vse v redu? Zakaj smo mi to prepovedali? To naj mi
                  nekdo odgovori. Žal tu ne vidim več predstavnikov finančnega ministrstva. Resnici
                  na ljubo moramo povedati, ko sem prvič nastopil, je pristopil k meni finančni
                  minister in me je potolažil, da gospod Zvonko Draksler, ki je prodajal informacije
                  na obe strani, ni več, hvala bogu, v službi na finančnem ministrstvu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Kocjančič potem pa še gospod Janez Kopač.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod kolega Hvalica! Vsekakor nisem odgovoren za vaš sistem
                  razumevanja tega, kar govorim. Jaz nisem zagovarjal ničesar. Če pa je bil kršen
                  zakon, potem ni parlament tisti, ki to ugotavlja, ampak organi pregona in
                  pravosodja. To sem vam poizkušal razložiti, pa očitno ne gre. Kako pa migam s
                  svojo glavo, mi pa prosim dopustite, da sam odločam.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Janez Kopač, potem je na vrsti še gospod Ivo Hvalica.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Matičnosti Odbora za finance nikakor krčevito ne zagovarjam. Samo
                  enkrat, ko sem govoril, sem rekel, da se mi zdi za malo, da se sedaj po tem, ko se
                  je odbor takrat že tričetrt leta ukvarjal s tem vprašanjem pa nenadoma, ker
                  gospodu Hvalici ni všeč odločitev odbora, zahteva matičnost drugega odbora. To je
                  bila moja edina izjava kdaj koli povezana na temo matičnosti.</p>
               <p>Drugo. Ne vem sicer, kaj je bral gospod Hvalica, ampak jaz se vsekakor iz svoje
                  zgodovine v zvezi z mojimi stališči o igrah na srečo nimam ničesar sramovati in
                  nikoli nisem počel nič nečastnega ali protizakonitega. Če bo gospod Hvalica menil
                  drugače, prosim, da to pove in utemelji, sicer pa ga prosim, da se že v naprej
                  odpove poslanski imuniteti, da če bo lagal, da ga bom lahko tožil.</p>
               <p>Sicer pa bi rad, ker slišim, da je prijavljen za besedo tudi predstavnik
                  Sekretariata za zakonodajo in pravne zadeve, če mi dovolite, predsedujoči, še mimo
                  replike bi vprašal eno stvar. Poleg neustavnosti in uveljavitve neke pravne
                  rešitve za nazaj je vendar pomemben odgovor na vprašanje, kaj bi uveljavitev te
                  obvezne razlage pomenila v tem trenutku za naprej. Kakšne so njene finančne
                  posledice? Po mojem razumevanju, morda se pa tudi motim, pomeni uveljavitev te
                  obvezne razlage zaprtje najmanj šestih igralnic v Sloveniji, to je pet HIT-ovih in
                  ene zasebne stavnice v Sežani, najmanj to, če ne več in več kot sto zasebnih
                  lokalov za igranje na avtomatih, ki imajo v skladu z zakonom, ki smo ga sprejeli
                  tudi letos, dovoljenje za posedovanje teh igralnih avtomatov. To, po moje, pomeni
                  uveljavitev te obvezne razlage. Prosim pa še za odgovor vsaj predstavnika
                  sekretariate, če že ne predstavnika Vlade. Po mojem mnenju to seveda pomeni manj
                  davkov, več brezposelnih pa velike odškodnine države predvsem, kajti te stvari so
                  bile registrirane pri državnih organih. Sedaj seveda, če se uveljavi rešitev za
                  nazaj, to pomeni, da imajo tisti, ki jim je bilo nekaj dovoljeno, pravico tožiti
                  državo za to, ker jim je sedaj, naknadno, za nazaj prepovedala neko stvar. Po
                  mojem mnenju gre za precejšnje finančne posledice. Prosil bi za odgovor, kolikor
                  se da natančen, predstavnika sekretariata ali je to tako ali jaz to uveljavitev
                  obvezne razlage narobe razumem.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ivo Hvalica. Izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Gospod Kopač, nič ne lažem. Vi ste vendar nastopili pred preiskovalno komisijo.
                  Oglejte si magnetogram. Vi ste sicer posredovali, da bi tam nekaj popravili, ampak
                  mi tega nismo sprejeli. Toliko za to.</p>
               <p>Gospod Kocjančič, nisem vas mislil, da ste zmajevali z glavo. Vaša kolegica je
                  zmajevala z glavo. Sedaj pa se obračam na gospoda Kopača. Ne grozite vendar z
                  zaprtjem, saj niti ponovnih dovoljenj niso dali, saj ni treba nobenega dovoljenja
                  preklicati. Saj veste, da dovoljenja za največjo igralnico sploh ni bilo, ampak se
                  je kar prejšnje razširilo. Lepo vas prosim, bodite bolj korektni in ne zavajajte
                  tega zbora.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Kopač ima repliko. Pa prosim, da se sedaj zares omejite na repliko, ker
                  drugi čakajo na razpravo. Hvala.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Ne trdim tega, sem pa vprašal za odgovor predstavnika sekretariata. To je prvo.
                  Kar pa se tiče razprave, oziroma seje preiskovalne komisije, je seveda magnetogram
                  dostopen vsem poslancem in v magnetogramu ni ničesar takega, kar bi bilo v
                  nasprotju z mojim moralnim ali pa zakonitim delom v vlogi predsednika Odbora za
                  proračun v prejšnji skupščini, ki je bil matičen odbor za zakon o igrah na srečo
                  oziroma v vlogi predsednika Odbora za finance v tem mandatu. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da ni več replik, ugotavljam, da dobi besedo gospod Milan
                  Baškovič, predstojnik Sekretariata za zakonodajo in pravne zadeve. Za njim pa so
                  še prijavljeni k razpravi gospodje: Izidor Rejc, Miran Potrč in Miroslav
                  Mozetič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Najprej bi se odzval na zadnje vprašanje, ki je sveže. Mnenje o tem,
                  kaj bi lahko sledilo, je samo mnenje, ki ga lahko sedaj na pamet povem, kot sem si
                  ga trenutno lahko uredil iz zakonodaje itd.</p>
               <p>Iz vsega gradiva izhaja, da so te tako imenovane igralnice - koliko jih je bilo,
                  ne vem; tega sploh ne poznam - so delovale po zakonu o igrah na srečo v posebnih
                  režimih, ki veljajo za posebne igre na srečo. Tukaj se pojavljajo termini
                  Organizacija združenega dela, to se pravi terminologija, ki je vezana z zakonom o
                  združenem delu, ki je bila takrat splošna za vse take organizacije. Meni je bil
                  problematičen samo ta pojem OZD, ne pa vse drugo. In ko se je v okviru splošnih
                  ustavnih sprememb glede na ustavne amandmaje še prejšnje Jugoslavije in Slovenije,
                  glede na zakon o podjetjih in njegove novelacije, šlo v ta proces dokapitalizacije
                  spreminjanje struktur itd., se je tudi na tem področju to dogajalo, kar se je tudi
                  na drugih, ker ni bilo nikjer nobene izrecne prepovedi, ki bi bila lahko na nivoju
                  zveznega zakona; tako vsaj razumemo ta pravni sistem.</p>
               <p>Ko se je to dogajalo, saj ni šlo za lastninjenje, šlo je za dokapitalizacijo, do
                  vnašanja mešane lastnine v okvir družbene, ki je bila v teh organizacijah
                  združenega dela, seveda je bilo treba urediti odnose tudi statutarno z akti itd.
                  Po vseh podatkih sodim, da so sodišča to stvar, tako kot v vseh drugih primerih,
                  registrirala kot zakonita, kot legalna dejstva. To je tako teklo leta.</p>
               <p>Ravno tako ugotavljam, da je zakon o igrah na srečo imel posebej urejeno prav za
                  te igralnice, da morajo imeti dovoljenje, ki ga po prostem preudarku da
                  Ministrstvo za finance, potem, ko ugotovi, če je vse v redu in ki ga lahko tudi
                  odvzame, če ugotovi, da pogoji niso izpolnjeni. Tudi to, kot kaže, je teklo, ker
                  drugače sodišča ne bi mogla registrirati podjetij, ki so se s tem ukvarjala, brez
                  takega dovoljenja. To moram poudariti, ker to je ta pravna, statusna stran, ki
                  prihaja v poštev, če se sedaj v to poseže in sicer za nazaj, kot se v tej razlagi,
                  vsekakor, čutim, želi.</p>
               <p>V tem času je bil ta zakon nekajkrat spremenjen. Tudi nekatere posebne odnose smo
                  s posebnimi, hitrimi, stranskimi zakoni tudi urejali - to so bile obremenitve,
                  davki, avtomati zunaj igralnic itd. Sam zakon o igrah na srečo je bil tudi
                  spremenjen v svojih določbah. Vendar, v teh letih se o teh rečeh tako kot se danes
                  razpravlja o njih in v tej smeri ni spremenilo, pa je bila priložnost. Potem smo
                  bili že suvereni, da bi lahko to urejali mimo zvezne zakonodaje.</p>
               <p>Hočem čisto korektno pravno predstaviti to situacijo. Če se v to poseže z obvezno
                  razlago, ki bi rekla, da je bilo to nezakonito ob vsem tem, kar je bilo, bi seveda
                  predpostavljal - ne vidim pa instrumentarija za to, kako bi sedaj za nazaj
                  izničili registracijo pri sodišču. Kako bi za nazaj izničili dovoljenje, ki ga je
                  dal državni organ in v kakšnem položaju so potem - ne rečem, ali so pošteni ali
                  nepošteni ali so špekulantje, ali karkoli tisti, ki so se znašli, ali pa ne.
                  Delali so po predpisih legalno; v kakšen položaj postavimo tiste, ki so verjeli
                  pravno, ki so v dobri veri delali, kar so; če je bil pa kriminal - če so bile
                  zlorabe, to je druga stvar, to je linija organov pregona, revizije itd. To
                  razumem. Ampak, s tega osnovnega vidika je pa tak naknaden poseg pravno zame
                  neizvedljiv oziroma bi terjal ponovni instrumentarij, ne vem kakšen nasilni, da bi
                  to za vsa leta nazaj spravil v nov red, po novih zahtevah, ki so jih šele sedaj
                  postavili.</p>
               <p>To je tista moja osnovna bolečina in skrb, zaradi katere smo se tudi mi morali
                  ukvarjati s to obvezno razlago tolikokrat, kot smo se. Mislim celo tako, da, če bi
                  se to dogodilo in bi država iznašla mehanizem rekonstrukcije ureditve tega
                  vprašanja za nazaj, da bi morala pomisliti tudi na odškodnine, na odškodovanja
                  tistih, ki so v dobri veri sledili pravu in legalno stvari počeli do tam, do kjer
                  so bile legalne. Seveda, da se ve, kriminala gotovo ne bi mogli s tem ščititi. Če
                  je bil, ampak ta se mora ugotoviti. Tako da bi lahko pričakovali potem tudi neko
                  odškodninsko obveznost na strani države, ki bi kaj takega seveda s svojo
                  aktivnostjo in svojim pravom sedaj povzročila. In to pa je, diši po tem, kar smo
                  že slišali, ko je gospod Kocijančič razlagal, po tem retroaktivnemu učinkovanju,
                  ki ga ustava ne dopušča. Po mojem, po novem, tudi preko obvezne razlage ne, ker v
                  novi ustavi je ta prepoved, v prejšnji pa ni bila v tem smislu.</p>
               <p>Ko sem pa že pri besedi, bi pa še rad reagiral na nekatere poudarke prejšnjih
                  razprav, ki so našemu sekretariatu dodajali neke karakteristike. Rad bi ponovno
                  rekel. Glede obvezne razlage se moramo zavedati, da je to zelo občutljiv,
                  natančen, odgovoren pravni institut, izjemen. V zgodovini se malokdaj pojavi in
                  mora biti res izrazito ugotovljena njegova potrebnost, nespornost, in lahko se
                  nanaša samo na detajl, na neko drobno, besedo, stavek, ki v nekem zakonu ostaja v
                  praksi nejasen oziroma v praksi povzroča različne interpretacije in različno
                  uporabo. Potem ta praksa sama terja izčiščenje, ki pove, kaj je zakonodajalec v
                  tistem času, ko je zakon sprejemal, s to besedo dejansko mislil in se samo ta
                  beseda razloži. Šteje se, da to in to. Ker smo se pa tukaj srečali z obvezno
                  razlago na začetku, se spomnite, je obsegla cel konglomerat odnosov in razmerij
                  med tremi ali celo štirimi zakoni, kot obvezna razlaga. Cel elaborat in smo zato
                  že takrat slišali, da to ne pride v poštev za uporabo inštituta obvezne razlage,
                  ampak gre za številne odnose, ki jih je treba elaborirati preko pristojnih
                  strokovnih organov, državnih organov, ugotoviti uporabo in hibe in uporabiti in
                  izrabiti druge instrumente, ki pomenijo razlago pri uporabi sodišča, upravni
                  organi, ministrstva in tako naprej in iz tega šele pazljivo izluščiti tisto, kar
                  mogoče ima karakter in sposobnost za obvezno razlago.</p>
               <p>Nazadnje se je ves čas dogajanja vse skupaj ustavilo samo na tem nesrečnem 4.
                  členu in to ne na celem členu. Sam sem ves čas razumel, da gre samo za tretji
                  odstavek, ki pa ni bil pravilno postavljen, to se je izkazalo.</p>
               <p>Ob tem očitku, da smo nakazovali nekatere politične odločitve oziroma se
                  opredeljevali, da so nekateri stavki žaljivi, bi rad povedal samo to. Kot
                  strokovna služba svoje naloge poznamo. Tudi tu so bile zdaj ponovljene korektno.
                  Gre za razmerja do ustavne ureditve, gre do razmerja in vključevanja in
                  konsistentnosti v pravnem sistemu, gre za redakcijska, strokovna opravila oziroma
                  izražanja besedila in tako naprej, da nas ni sram končno sprejetih tekstov in da
                  so pravno oblikovani in tako naprej, da so kolikor se da v tej naglici in hitrih
                  postopkih vendarle užitna in pravno izvedljiva in nespotakljiva, čeprav je to zelo
                  težko delo, od globala do precizacije in vsega tega. Mi se tega skušamo držati
                  kolikor se pač da in kolikor zmoremo v teh norih razmerah in tej obremenitvi, ki
                  je nečloveška, in noben parlament najbrž ne dela v takih razmerah kot mi in s tem
                  tudi naše službe kot take, ki so vzporedne v drugih parlamentih. To le
                  mimogrede.</p>
               <p>Glede konkretnih pojmov ne prihaja v poštev, kako smo mi to napisali in zakaj.
                  Poglejte, v tem mnenju smo rekli, da ponovno opozarjamo na naša že poprej
                  obrazložena stališča. Mi smo dali že štiri mnenja o tem procesu, ker se je stalno
                  zahtevalo od nas, ker smo se dejansko čutili tudi odgovorne za tak instrument, da
                  obvezna razlaga v smeri, kot jo uveljavljajo predlagatelji, ne prihaja v poštev -
                  točno smo to napisali, lahko bi to še podčrtali - ker pomeni vsebinsko spremembo
                  koncepta zakona in bi bilo možno take spremembe doseči le po redni zakonodajni
                  poti s spremembo zakona. To je samo stališče, ki smo ga decidirano ponovili in
                  tukaj še enkrat pribili. Ne vem, zakaj bi to pomenilo neko žalitev. Od nas se
                  terja, da smo v takih razlagah čimbolj jasni. Gre samo za to, mi smo hoteli in še
                  vedno trdimo, da gre za take vrste posega v zakon, ki ni dopusten, obvezna razlaga
                  ne prihaja v poštev, ampak prihaja v poštev eventualna zakonodajna pot spremembe
                  zakona kot sicer številne tečejo in kot imamo v postopku tudi to zakonodajo na tem
                  področju. To je ena taka stvar, ki je bila tukaj kot ilustracija. Mislim, da smo
                  dolžni naše stališče tako pojasniti.</p>
               <p>Drugo pa kaže, da predlagatelji ne ločujejo navedenih temeljnih kategorij in
                  razlik, ki jih uveljavlja zakon o igrah na srečo. Ne vem, v čem bi bilo tu, lahko
                  je kdo prizadet, ne vem pa, da bi bilo to lahko žaljivo, ker smo napisali samo
                  domnevo. Mi smo napisali, da kar kaže, da predlagatelji ne ločujejo temeljnih
                  kategorij. Gre za to, kar je bilo jasno. Zakon o igrah na srečo kategorije ločuje
                  in so posebne igre na srečo posebna kategorija, s posebnim režimom, z omejitvami
                  in tako naprej in tako naprej. Posebno poglavje se tu regulira in ker je
                  predlagatelji že po vseh razpravah tega niso nekako poglobili dovolj natančno in
                  da bi napisali potem tekst obvezne razlage. S to terminologijo smo hoteli to
                  povedati, da bi morali tam napisati, pa se lotevati tretjega odstavka 4. člena
                  posebnih iger na srečo, ne pa iger na srečo na splošno, kot je napisano v tej
                  obvezni razlagi skozi ves člen in je potem dejansko prišlo do zavajanja, da so
                  potem razumeli prizadeti, tisti iz prvega odstavka, ki govori samo o igrah na
                  srečo in tam so notri vse te humanitarne organizacije in društva itn. Iz tega je
                  potem izšel tisti plakat, ki smo ga danes tukaj videli. Tako razumem to vzročno
                  povezavo, ki je nehoteno do tega prišla. In pa, da je bilo to opozorilo, po moje
                  še vedno korektno in na mestu in prav, da smo ga dali, izilustrira to, da je
                  najprej že komisija gospoda Rejca to uvidela, da je ta stvar vendarle
                  problematična in so potem popravili svojo verzijo obvezne razlage, kjer so posebej
                  povedali, da niso izključena potem društva in humanitarne organizacije. To so
                  uvedli, ker so pač to doumeli oziroma so videli, da je treba precizirati v to
                  smer. Tudi gospod Hvalica danes je prišel z amandmajem oziroma spremembo, ki jo
                  označuje kot redakcijsko, vendar ravno to kategorialno neustreznost popravlja.
                  Zdaj je stvar čista. Ves čas, jaz vem, da je šlo za posebne igre in za igralnice
                  in je seveda tudi ta popravek obvezne razlage popolnoma v redu in gre v to smer,
                  kot se pač želi dosegati. Mi smo hoteli samo opozoriti, da se ne bi zgodilo, da bi
                  sprejemali neko razlago, ki sploh po dikciji ne bi sodila tja, kamor sodi. Še zdaj
                  bi bilo dobro napisati tretji odstavek, ampak to je stvar nadaljnje redakcije in
                  težav itn. To so ta pojasnila.</p>
               <p>Ko sem pa že pri tej zadevi, bi pa samo zaradi čiste vesti, zaradi pravne stroke,
                  zaradi tega, ker imamo tudi pravniki neke dolžnosti do parlamenta sicer, in tudi
                  sicer neko etiko in ker moramo skrbeti, da bo tudi, če bi bila, če bo obvezna
                  razlaga sprejeta, da bo šla v pravo smer, bi še vedno opozoril na nekatere težave,
                  ki se pojavljajo in da bi razumeli, da tudi ta dikcija ni še popolnoma perfektna
                  in bi kazalo še naprej brusiti besedilo v smeri, ki bi bila sposobna obvezne
                  razlage. Namreč, kje vidim še težave. Samo opozarjam, diskusija čisto pravno,
                  strokovno; me ne zanima ne politika ne kaj se dogaja v preiskovalni komisiji okoli
                  tega, ker tudi ne smem vedeti, niti ne želim. Poglejmo to. Ves problem, kot sem že
                  dejal, na kar bi se morala obvezna razlaga, če bi se tega lotila, omejiti, je ta
                  pojem organizacije združenega dela, ki je postalo po novi terminologiji podjetje
                  in tudi zakon o lastninjenju podjetij, ko govori o teh podjetjih, o igrah na
                  srečo, govori o podjetjih, ki prirejajo posebne igre na srečo. To je tam, ko se
                  blokira in tam, ko se revizija dopušča. Je ta termin že notri. Tukaj se pa sedaj
                  pojavlja termin pravna oseba v družbeni lastnini, ki sploh niti ne omejuje tista
                  pravna oseba oziroma podjetje, kot je zdaj v zakonu, ki se ukvarja z gostinstvom,
                  oziroma turizmom, to se hote ali nehote izpušča - tudi to je vprašanje, ampak samo
                  pravna oseba v družbeni lastnini. Pravna oseba je pa zelo širok pojem. Opozarjam,
                  ta kategorija je spet tista, ki je lahko vprašljiva in bo treba obvezno tolmačiti,
                  da to niso samo podjetja. Pravne osebe so pa vse osebe, ki so sposobne prevzemati
                  obveznosti in pravice - tudi občine, tudi država itd. Opozarjam, da je to zopet
                  malo težka konstrukcija.</p>
               <p>V samem predlogu se opozarja na ta poseben problem, ko gre za poseben zakon, kjer
                  smo dovolili posebne igre na srečo, se pravi, del tega - avtomati zunaj igralnic,
                  ampak so to še vedno posebne igre na srečo, čeprav so zunaj igralnic in te so
                  preko 4. člena vezane na 38. člen in 40. člen in so iz tega potegnjene samo
                  oblikovno in prostorno v druge kombinacije.</p>
               <p>Če bo sprejeta taka obvezna razlaga, ki je zopet v tem smislu dovolj pavšalna,
                  tudi te prizadene in je tudi ta učinek preko tistega možnega oziroma razumljivega
                  okvira, čeprav na koncu navajanja želimo tolmačiti in prizadeti tudi te, ampak to,
                  kar se ne želi, pa se piše v obrazložitvi, je treba izraziti pozitivno, ali
                  negativno v samem tekstu, ki ga sprejemamo; se pravi v tem primeru - obvezne
                  razlage ali pa zakona.</p>
               <p>So še dodatne težave, kljub temu, da je ta predlog dosti bližji pravno formalno
                  tistemu, kot je bil prvotno. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Hvalica ima repliko.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Kolegi me sicer silijo, da bi čimprej glasovali - tudi sam bom to
                  predlagal - vendar še nekaj; nihče mi še ni odgovoril, zakaj smo sprejeli zakon o
                  začasni prepovedi lastninskega preoblikovanja podjetij, ki prirejajo igre na
                  srečo. Zakaj? Čemu? Nihče mi tudi ni povedal, zakaj je bilo lastninsko
                  preoblikovanje igralnic, da poenostavim, izločeno iz zakona o lastninskem
                  preoblikovanju? Nihče ni tega povedal.</p>
               <p>Kar se pa tiče groženj, ki so bile, da bo ta zadeva zmanjšala dotok v proračun,
                  nasprotno. Tu bo treba koga poklicati na odgovornost, ker je prikrajšal do sedaj
                  državni proračun in ker je dobesedno podaril ekstra profite posameznikom, ki niso
                  vložili svojega denarja v to. Jaz sem zaključil in predlagam, da glasujemo. Mogoče
                  še kaj o obrazložitvi glasu. Glasujmo, ker danes je 9. november, vlagajo se liste
                  in ljudem se mudi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. No, to se je nanašalo na druge vrste igre na srečo. Besedo ima gospod
                  Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani gospod, gospe in gospodje! Zelo pazljivo sem poslušal spoštovanega
                  gospoda Baškoviča. Iz povsem preproste logike bom poskušal odgovoriti na nekatera
                  njegova razmišljanja, ki mi niso dala ustreznih odgovorov. Leta 1980 je bil zakon
                  o igrah na srečo. Tedaj je bil zakon o združenem delu, se pravi, vsak zase. Ko je
                  bil sprejet zakon o podjetjih, je bil še vedno zakon o igrah na srečo. Ko je bil
                  zakon o gospodarskih družbah, ta ne ureja tega področja in še vedno je v postopku
                  krovni zakon. Torej, tu je dvoje stvari, ki jih je treba brezmejno in absolutno
                  ločiti. 4. člen v tretjem odstavku zelo jasno pove, tega starega zakona, da
                  opravljajo posebne igre na srečo gostinske  in turistične dejavnosti, ki se
                  ukvarjajo s pospeševanjem turizma in tako naprej. Tako piše. Še nekaj vam povem.
                  Vedno je Ministrstvo za finance imelo možnost in pravico, da so dajali odločilno
                  besedo o tem kdo, kdaj in kdo se sme registrirati kot ta dejavnost. S te strani je
                  nedvoumno, da se je ta zadeva vedno lepo vodila kot posebni pasus, kot posebna
                  dejavnost, ki je, vemo kaj, počenjala.</p>
               <p>Spoštovani gospod Baškovič je rekel, da je ta 4. člen ali pa ta obvezna razlaga
                  posebna bolečina. Naj mi oprosti. Kot pravniki, ki ste in ki ste na trenutke
                  hladni, vam to ne sme delati preglavice ali je sem ali tja, zame to ni bolečina,
                  ker vem, da se ta zadeva povsem nedvoumno ureja. In če smo parlament, menda smo
                  parlament, potem je tu samo eno vprašanje - zdaj odgovarjam gospodu Janezu
                  Kocijančiču - gre za doslednost. Ko smo se lotili zakona o lastninjenju podjetij,
                  ki se ukvarjajo s posebnimi igrami na srečo, potem smo ga dali proč zaradi tega,
                  ker so bile nekatere stvari nerazčiščene.  Ko smo sprejeli zakon o začasni
                  prepovedi lastninjenja podjetij, ki se ukvarjajo s posebnimi igrami na srečo, to
                  napravili zaradi tega, ker smo dali notri revizijo. Zakaj smo dali revizijo? Zato,
                  da bomo ugotovili kaj se je zgodilo. Vprašam vas, kaj bo zdaj revizija, če ta
                  zadeva ne bo urejena, kaj bo ona sploh ugotovila? Kaj pa, recimo v podjetjih iz
                  naslova lastninskega preoblikovanja osnovnega zakona, kaj pa v podjetjih
                  ugotavlja? Ugotavlja to, kaj se je dogodilo. In če se je dogodilo in če ni bilo v
                  skladu z zakonom in 48. in 48.a členom, potem je to seveda treba revidirati in
                  spraviti v prvotno in tako stanje kot tista dva člena govorita. To so povsem
                  preproste stvari. In to je samo vprašanje, nič komplicirano in nič čutno in tako
                  naprej - vprašanje, ali smo sploh dosledni. Ali smo dosledni tu, levo, desno ali v
                  sredi. Če smo dosledni, potem bodimo dosledni do vseh stvari. In to je za mene
                  osnovno vprašanje in nič drugega mi ni treba. Revizija, ki se jo zdaj dela, mora
                  vedeti in ravno Agencija, ki to zadevo opravlja, se bo na koncu pojavila in
                  ugotovila, da ne ve, kako naj potem zdaj ugotovi. Ali je bilo lastninjenje
                  upravičeno ali ni bilo?</p>
               <p>Pravniki razlagate, da je zakon o podjetjih dal to možnost vsem, čeprav vemo, da
                  je zakon o igrah na srečo ostal, o zakonu o gospodarskih družbah vemo, kaj to je.
                  V tem zakonu ni prostora za podjetja, ki se ukvarjajo s posebnim igram na srečo.
                  Skratka, gre za čisto doslednost našega parlamenta, da vse te stvari spravimo na
                  isti imenovalec. Če delamo revizijo v podjetjih, v katerih se je marsikaj zgodilo
                  in to popravljamo, odpravljamo, knjižimo, preknjižujemo in tako naprej, se tudi
                  tožarijo, potem ta dolžnost zadeva tudi vse tiste, ki so se ukvarjali s posebnimi
                  igrami na srečo in ki jih noben zakon, od tistega 4. člena naprej, ni dal nobene
                  odprte roke in seveda tu ni nobenega opravičila. Samo to je to. Bodimo dosledni in
                  nič več in zato sem za to, da se ta predlog oziroma predlagana obvezna razlaga,
                  sprejme. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa, besedo ima gospod Miran Potrč. Za njim pa bo na vrsti še gospod
                  Miroslav Mozetič.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Ne dogaja se prvič, na žalost zelo pogosto, da ali zavestno ali
                  nezavedno želimo govoriti drug mimo drugega ali celo drug proti drugemu, da
                  zavestno ali nezavedno mešamo različne stvari med sabo, vzroke, posledice, neke
                  pravne inštitute in politične opredelitve. Ali pa, da se dogaja, da skupno ali
                  vsaj posamezniki prepričujemo druge, da neka pot, ki so si jo izbrali za rešitev
                  nekega vprašanja, ni dobra, ker so mogoče drugačne in tega preprosto ne želijo
                  priznati in naprej vztrajajo pri tem. To govorim, ker si mislim, da se tudi tu, v
                  tej razpravi, mešata dve vprašanji in jaz bom o vsakem zelo na kratko nekaj
                  rekel.</p>
               <p>Preden rečem o tem, naj povem, da smo z vsemi tistimi, ki govorite, da je naš
                  pravni sistem na nekaterih ali pa mnogih točkah nedodelan in da dopušča različne
                  zlorabe, soglašam. Zakaj je tako, je dolga zgodba, nekaj nam uspe sproti
                  popravljati, marsikaj tudi na žalost ne, nekaj je objektiven razlog, ker se ne da
                  vsega videti, nekaj je stvar površnosti predlagateljev, nekaj načina našega dela,
                  nekaj sedanje, nekaj prejšnje, nekaj še predprejšnje vlade, ampak to ni bistveno.
                  Problemi so pa resni. In na področju lastninjenja so tudi resni problemi. Drugače
                  ne bi imeli uredbe, drugače ne bi tolikokrat spreminjali, drugače ne bi samega
                  zakona tolikokrat spreminjali, odločali kdo je poleg, kdo ni in pod kakšnimi
                  pogoji in to povzroča pravno zmedo. Problem, o katerem danes govorimo, ima za mene
                  dva popolnoma različna vidika. Če me boste vprašali, ali soglašam s posledicami,
                  ki so nastale na podlagi lastninjenja v HIT-u, bom rekel, ne, ne soglašam. Ali
                  soglašam s tem, da se majhen del privatno vloženega kapitala v nekaj letih
                  oplemeniti na način, da postane bistveno večinski, dočim se tako imenovani
                  družbeni kapital v deležu bistveno zmanjšuje, ne soglašam. Ali mislim, da je treba
                  skozi ustrezno zakonodajo, če je mogoče z zakonom, če je mogoče preko revizij, ki
                  že tečejo, trdim, da je tudi tam mogoče zagotoviti, da bo delež ustrezen načelom
                  zakona sicer, in da bo tudi ustrezno neki pravičnosti, soglašam. In ko se bomo o
                  tem pogovarjali, bom trdno prepričan, da ni mogoče, da bi nekdo nejasne predpise
                  zlorabil na način, da bi se mu en tolar v nekem času povečeval nesorazmerno
                  vis-a-vis vseh drugih možnih vlaganj. Imeti doma v nogavici, v banki, v devizah, v
                  tolarjih, v obveznicah, v kakršnekoli drugem podjetju, ker je bila izrabljena ta
                  konkretna možnost.</p>
               <p>Če pa gre za izbiro metode, kako to narediti, potem pa odločno menim, da je
                  obvezna razlaga najslabša možna pot. Najslabša možna pot in da bi bilo pametno, če
                  bi gospod Hvalica po štirih in več oziroma po šestih in več mesecih ugotovil, pa
                  še kdo drugi, da so tudi kakšne druge poti. Mislim pa, da je eden od razlogov, da
                  tega ne ugotovi, tudi ta, da bo lahko rekel, da Državni zbor ne želi rešiti tega
                  problema. Zato mešamo nekatera realna vprašanja s političnimi interesi in željami
                  po medsebojnem obtoževanju, do katerega bo tudi tokrat prišlo oziroma je že prišlo
                  in mislim, da je to velika škoda. Povem še enkrat. Lahko so to politični cilji,
                  lahko je to neznanje. Če so politični cilji ali je to legitimen interes, če je to
                  neznanje nekaj objektivnega, ampak poslanec tudi nekaj znanja o postopkih mora pač
                  imeti, drugače mora vprašati in se pozanimati, ker sicer dela napačno. Zato na
                  koncu samo še dva stavka. Ko bomo razpravljali o tem, ali so posledice ustrezne,
                  ali je treba zakonodajo spremeniti ali ne, in drugačne odnose, lastniške, danes v
                  HIT-u izpostaviti, bom odločno za to, da je to treba storiti. Ker je želja, da se
                  to naredi z obvezno razlago, ki je nesprejemljiv inštitut za nekaj takšnega, bom
                  glasoval proti obvezni razlagi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Ivo Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Moj politični cilj je preprečiti divje lastninjenje. Vaš
                  je očitno drugačen. Bom pa še nekaj rekel. Gandi, indijski voditelj je rekel: en
                  človek krade, drugi mu pomaga, tretji pa gleda. Vsi trije so tatovi. To je
                  univerzalna misel, ki velja za ves svet. Bomo videli, če velja tudi za Slovenijo.
                  Predlagam, da glasujemo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa za besedo. Drage kolegice, dragi kolegi! Govoril bom kot tisti
                  poslanec, ki se je držal poslovnika in tukaj zvesto poslušal razpravo, čeprav
                  nisem ekspert, tako da vnaprej, če bo kakšen očitek o neznanju, ga že v naprej
                  odklanjam. Vendar pa, po poslovniku smo dolžni tukaj sedeti in morda tudi lahko
                  kaj rečemo.</p>
               <p>Pri vseh teh zadevah, ko govorimo o stvareh, ki se tičejo ali daljše ali pa že
                  novejše preteklosti, se vedno pojavlja vprašanje, kako za nazaj nekaj popravljati.
                  To je gotovo velik problem. Vedno trčimo ob to načelo prepovedi, veljavnosti za
                  nazaj sprejemana odločitev oziroma prepovedi retroaktivnosti. Če bomo obstali ob
                  drugi priložnosti, sem nekoč že nekaj podobnega rekel, če bomo obstali in
                  zagovarjali ta grobi pravni pozitivizem, je jasno, da ne bomo nobene stvari za
                  nazaj mogli urediti in popraviti. Vse je bilo urejeno v zakonih in zakon po
                  pravnem pozitivizmu, grobem, črpa svojo moč samo od zakonodajalca ali od
                  oblastnika, kakorkoli. Je čisto vseeno kaj je važno, samo da je po določeni
                  proceduri sprejet, ne glede kakšna je njegova vsebina. Tudi če krši kakršnakoli
                  ali pa vsa načela civiliziranega pravnega sveta. To je grobi pozitivizem, ni
                  vzdržal, ne vzdrži tudi pri nas v celoti, razen pri nekaterih vprašanjih. Vse bolj
                  se mi dozdeva, da ugovori, ki so, bilo je po zakonu, tako je bilo, so samo za to,
                  da se ohrani stare ali pa že manj stare pridobitve.</p>
               <p>Še nekaj me vedno, ko trčimo ob vprašanje te nesrečne ali pa srečne družbene
                  lastnine in kraje ali pa privatizacija ali zakonite kraje, kakorkoli temu hočemo
                  reči. V resnici nečesa tukaj ne razumem. Vsi tisti, ki so nas učili na pravni
                  fakulteti, in tudi v javnosti in nas vedno učijo, ta trenutek nas učijo nekoliko
                  druge stvari in ne več samoupravljanja, učijo nas podjetništva, ampak več ali manj
                  isti ljudje, tudi nas učijo, kaj je to načelo retroaktivnosti. Vendar učili so nas
                  nekoč, ne tako dolgo nazaj, da je družbena lastnina, ki je bila temelj ureditve
                  bivšega sistema, ena najbolj zaščitenih lastnin z ustavo. V ustavi je bila cela
                  vrsta določb, kako je ta lastnina zaščitena. Celo vrsto zakonov smo imeli, kako je
                  ta lastnina zaščitena, sedaj pa kaže, vsaj meni se tako zdi, da je vsa ta
                  zakonodaja ščitila tiste, ki so to lastnino imeli v rokah. Nekateri teh, da mi ne
                  bo kdo hotel naprtiti, da to očitam vsem, ampak nekateri od teh čuvarjev, kaže da
                  so bili tako kakor v neki basni ali kaj je že, ko je <q>"medved čuval grozdje"</q>, ali
                  pa v Afriki, ko <q>"opica čuva banane"</q>. Sedaj je videti tako, da z načeli pravne
                  države, ki jih v celoti zagovarjam, z načeli pravne države kaže da sedaj ščitimo
                  te medvede, ki so čuvali grozdje in ga pojedli. Sedaj z načeli pravne države
                  čuvamo te ljudi, ne pa več družbene lastnine, ki bi morala biti naša. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Bilo je že nekaj pozivov, da preidemo h
                  glasovanju. Če nihče več ne želi besede, prehajamo na odločanje o predlogu
                  naslednjega sklepa. <q>"Državni zbor Republike Slovenije ne sprejema predloga za
                  obvezno razlago 4. člena zakona o igrah na srečo, ki ga je podala skupina
                  poslancev, s prvopodpisanim gospodom Ivom Hvalico, z dopolnitvijo, ki je bila
                  dana"</q>. To je ta sklep. Želi kdo o njem še razpravljati? Mislim, da je bila vsa
                  razprava namenjena temu sklepu. Torej prosim, da ugotovimo sklepčnost.
                  Obrazložitev glasu? Gospod Ivo Hvalica, izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Predsedujoči! Prosim, če ponovite točno, za kaj glasujemo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p><q>"Državni zbor Republike Slovenije ne sprejema predloga za obvezno razlago 4. člena
                  zakona o igrah na srečo, ki ga je podala skupina poslancev s prvopodpisanim
                  gospodom Ivom Hvalico."</q> To je ta predlog sklepa, ki smo ga prejeli in kot sem
                  razumel, proti njemu ste v bistvu ves čas razpravljali. Glasujemo pa o tem
                  predlogu sklepa. Nimamo drugega predloga. Tisti, ki želi, da se vrnemo k samemu
                  predlogu obvezne razlage, bo glasoval proti temu predlogu sklepa. To ste hoteli
                  opozoriti, ali ne?</p>
               <p>Še enkrat ga bom prebral: <q>"Državni zbor Republike Slovenije ne sprejema predloga
                  za obvezno razlago 4. člena zakona o igrah na srečo, ki ga je podala skupina
                  poslancev s prvopodpisanim gospodom Ivom Hvalico."</q> Ugotovimo sklepčnost!
                     <stage>(64 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da je ta predlog sklepa sprejet. S tem zaključujem to točko dnevnega
                  reda.</p>
               <p>Prehajamo na <title>35. TOČKO DNEVNEGA REDA</title> in vas prosim, da ne odhajate,
                  ker bomo kmalu končali - <title>OBRAVNAVA PREDLOGA ZA SOGLASJE K STATUTU AGENCIJE
                     ZA TRG VREDNOSTNIH PAPIRJEV</title>.</p>
               <p>Predlog za soglasje k statutu je v obravnavo zboru posredovala Agencija za trg
                  vrednostnih papirjev. Ali želi besedo predstavnik agencije? <stage>(Ne.)</stage>
                  Predlog je obravnaval Odbor za finance in kreditno monetarno politiko kot matično
                  delovno telo, ki je pripravil tudi predlog odloka o soglasju k statutu agencije.
                  Ali želi poročevalec odbora besedo? Proceduralno, gospod Miran Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Gospod podpredsednik, spoštovane kolegice in kolegi! Opravičujem se, ker dajem tak
                  proceduralni predlog zdaj in ne ob dnevnem redu. Sem pa zvedel za pomisleke po
                  sprejemu dnevnega reda. Predlagam, da sprejmemo naslednji sklep: <q>"Predlog za
                  soglasje k statutu Agencije za trg vrednostnih papirjev se preloži na naslednjo
                  sejo Državnega zbora. Matično delovno telo naj pred obravnavo statuta pridobi o
                  njem tudi mnenje nadzornega sveta agencije."</q> Za kaj gre? Pred dvemi dnevi sem
                  zvedel, da se je v zadnjem času po naši izvolitvi konstituiral nadzorni svet
                  agencije. Nadzorni svet agencije je na prvi seji sklenil, da bi želel sporočiti
                  Državnemu zboru tudi svoje mnenje o statutu Agencije za trg vrednostnih papirjev,
                  ker meni, da gre za nekatera vprašanja neurejenih, slabo, nejasno urejenih
                  razmerjih med nadzornim svetom, ki ga je imenoval Državni zbor, strokovnim svetom,
                  ki ga imenuje Vlada in direktorjem agencije.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>To ni proceduralni predlog. Najprej se morajo zvrstiti po poslovniku, kot veste,
                  vsi tisti, ki imajo na začetku besedo in potem med poslankami in poslanci ste
                  lahko na vrsti vi s takim predlogom. Naslednjič bi prosil, če dovolite, da podajo
                  vsa delovna telesa in drugi, ki so na začetku točke na vrsti, svoja stališča in
                  poglede in potem pridete s tako razpravo.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Gospod predsedujoči, hvala lepa, ampak ali smem še en stavek?</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Prosim, da bi glede na to, da gre za pomembno institucijo, upoštevali to željo
                  nadzornega sveta, ki se ponovno sestane 22. 11. 1994 in šele po razpravi tudi na
                  tem nadzornem svetu o statutu tudi mi o soglasju statuta odločali. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim poslanke in poslance, da upoštevajo ta nastop kot razpravo.
                  Predlog je obravnaval Odbor za finance in kreditno monetarno politiko kot matično
                  delovno telo, ki je pripravilo tudi predlog odloka o soglasju k statutu agencije.
                  Ali želi besedo poročevalec odbora? Besedo ima gospod Janez Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Odbor je obravnaval ta statut dvakrat. Najprej je imel nanj veliko
                  pripomb, tako na predlog Sekretariata za zakonodajo in pravne zadeve kot na
                  predlog Vlade. Ubrali smo pot, ki je bila najbolj produktivna, vsaj kar se časa
                  tiče. Predlagali smo Agenciji za trg vrednostnih papirjev, da umakne predlagani
                  statut in ga dopolni s pripombami oziroma z dopolnili na podlagi naših pripomb. To
                  so tudi naredili. Vendar niso upoštevali v celoti vseh pripomb. Pri drugi
                  obravnavi tega statuta pa smo na odboru menili, da je stanje, ko še vedno nimajo
                  statuta, agencija pa ima veliko nalog in bi rabila statut, rabila bi direktorja
                  itn., da to stanje počasi postaja nevzdržno in da zato še neupoštevane pripombe
                  niso take narave, da bi kazalo še enkrat zavrniti ta predlog statuta. Res je pa
                  tudi to, o tem pa sicer na odboru ni bilo razprave in morda ni prav, da to povem v
                  poročilu za sejo odbora. Res je, skratka, da smo šele pred kratkim izvolili člane
                  nadzornega odbora, ki so predstavniki Državnega zbora pri delu te agencije, torej
                  naši predstavniki in da bi morda bilo smiselno slišati tudi njihove pripombe, ki
                  so jih oblikovali ob prvem stiku s svojim delom. Še to. V samem poročilu odbor
                  sicer predlaga sprejem tega statuta, predlaga tudi sklep, po katerem naj bi
                  Sekretariat za zakonodajo in pravne zadeve redakcijsko popravil statut pred
                  objavo. Sam sklep je nekoliko neprimeren. Kazalo bi, če bo že prišlo do sprejetja
                  osnovnega predloga, torej da se statut sprejme, bi kazalo ta sklep preoblikovati,
                  tako da Agencija za trg vrednostnih papirjev sama, s sodelovanjem Sekretariata za
                  zakonodajo in pravne zadeve redakcijsko popravi statut pred objavo v Uradnem
                  listu. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moram takoj povedati, da to ni mogoče, čeprav je ta sklep napisan v
                  vašem zapisniku, kajti statut ni naš. Naš je odlok, in statuta seveda, tako kot
                  mednarodne konvencije, ne moremo popravljati. Mi sprejemamo odlok o sprejetju
                  statuta. Takega sklepa ne moremo sprejeti. Lahko je pa seveda sugestija, ki je
                  Državni zbor ne sprejme, če seveda tisti, ki se na njega to nanaša, pristane.
                  Želijo predstavniki Vlade besedo? <stage>(Ne.)</stage> Želijo besedo predstavniki
                  sekretariata? <stage>(Tudi ne.)</stage> Besedo dajem predstavnikom poslanskih
                  skupin? Želi kdo besedo?</p>
               <p>Ugotavljam, da nihče in dajem besedo poslankam in poslancem. Želi kdo besedo?
                  Sicer bom prosil, da tisti, ki so se umaknili v avlo ali kakšne druge prostore, da
                  se vrnejo v dvorano, kajti prehajamo h glasovanju. Najprej bomo  v skladu s
                  poslovnikom glasovali o predlogu, ki je najdlje od osnovnega predloga, to je
                  predlog, ki ga je podal gospod Miran Potrč. Ta predlog se glasi: <q>"Predlog za
                  soglasje k statutu Agencije za trg vrednostnih papirjev se preloži na naslednjo
                  sejo Državnega zbora. Matično delovno telo naj pred obravnavo statuta pridobi o
                  njem tudi mnenje nadzornega sveta agencije."</q> Želi še kdo besedo o tem predlogu
                  sklepa? Ugotavljam, da ne in ga dajem na glasovanje. Prosim, da ugotovimo
                  sklepčnost. Ugotavljamo sklepčnost, prosim, da se vsi udeležite ugotavljanja
                  sklepčnosti. <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage> Ugotavljam, da smo ta sklep sprejeli in s tem, seveda,
                  zaključujemo to točko dnevnega reda, s tem da se sestane matično delovno telo v
                  skladu s tem sklepom.</p>
               <p>Prehajamo na <title>36. TOČKO DNEVNEGA REDA</title>, to je na <title>OBRAVNAVO
                     ZAHTEVE TEMELJNEGA SODIŠČA V LJUBLJANI, ENOTA V LJUBLJANI, V ZVEZI Z VLOŽENO
                     ZASEBNO TOŽBO ZOPER POSLANCA DRŽAVNEGA ZBORA</title>.</p>
               <p>Zahtevo je v obravnavo Zboru predložilo Temeljno sodišče v Ljubljani, Enota v
                  Ljubljani, v zvezi z vloženo zasebno tožbo zoper poslanca Državnega zbora gospoda
                  Igorja Bavčarja. Zahtevo je obravnavala Mandatno-imunitetna komisija. Želi
                  poročevalec komisije besedo? Prosim, izvolite.</p>
            </sp>
            <sp who="SDZ1:LenarčičAndrej">
               <speaker>ANDREJ LENARČIČ:</speaker>
               <p>Hvala lepa za besedo, gospod podpredsednik. Ne mislim zavlačevati, ampak da ne bi
                  prišlo do očitkov, da poslanci ne vedo o čem glasujejo, bi rad samo prebral sklep,
                  ki smo ga sprejeli na seji komisije na osnovi zahtevka državnega tožilstva v zvezi
                  s poslancem Igorjem Bavčarjem. Vložena je bila zasebna tožba zaradi kaznivega
                  dejanja žaljive obdolžitve po členu 108/1 - 3 Kazenskega zakonika Republike
                  Slovenije. Komisija je predlagala sklep: <q>"Državni zbor Republike Slovenije na
                  podlagi 3. odstavka 83. člena Ustave Republike Slovenije ter 2. in 3. odstavka 22.
                  člena Zakona o poslancih, v zvezi z zahtevo Temeljnega sodišča v Ljubljani, Enota
                  v Ljubljani, z dne 5.10.1994, zaradi vložene zasebne tožbe v kazenski zadevi
                  opr.št. 2 K 116/92 zaradi kaznivega dejanja žaljive obdolžitve po členu 108/1-3
                  Kazenskega zakonika Republike Slovenije prizna imuniteto poslancu Državnega zbora
                  Republike Slovenije gospodu Igorju Bavčarju, in ne dovoli kazenskega
                  postopka."</q></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sklep je bil prebran, da se prizna imuniteto. Odločamo brez razprave
                  in brez obrazložitve. Prosim, da ugotovimo sklepčnost in dajem ta sklep s tem na
                  glasovanje. Ugotavljamo sklepčnost <stage>(45 prisotnih.)</stage> Ponovno vas
                  prosim, da ugotovimo sklepčnost. <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda.</p>
               <p>Prehajamo na <title>37. TOČKO  DNEVNEGA REDA</title>, to je na <title>OBRAVNAVO
                     OBVESTILA TEMELJNEGA JAVNEGA TOŽILSTVA V LJUBLJANI V ZVEZI S POSLANSKO
                     IMUNITETO POSLANCA DRŽAVNEGA ZBORA</title>.</p>
               <p>Obvestilo v obravnavo zboru je predložilo Temeljno javno tožilstvo v Ljubljani,
                  Enota v Ljubljani, v zvezi z vloženo kazensko ovadbo zoper poslanca Državnega
                  zbora gospoda Zmaga Jelinčiča. Obvestilo je obravnavala Mandatno-imunitetna
                  komisija. Želi poročevalec komisije besedo? Izvolite.</p>
            </sp>
            <sp who="SDZ1:LenarčičAndrej">
               <speaker>ANDREJ LENARČIČ:</speaker>
               <p>Pri tej točki predlaga Mandatno imunitetna komisija sklep: <q>"Državni zbor Republike
                  Slovenije na podlagi tretjega odstavka 83. člena Ustave Republike Slovenije ter
                  tretjega odstavka 22. člena zakona o poslancih v zvezi z obvestilom Temeljnega
                  javnega tožilstva v Ljubljani, Enota Ljubljana, opravilna številka KT 400/94 z
                  dnem 22.9.1994 v zvezi z vloženo kazensko ovadbo zaradi kaznivega dejanja žaljive
                  obdolžitve po členu 108., 3., 2 in 1 kazenskega zakonika Republike Slovenije
                  prizna imuniteto poslancu Državnega zbora Republike Slovenije gospodu Zmagu
                  Jelinčiču in ne dovoli začetka kazenskega postopka."</q> Za to glasujemo, prosim.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. V skladu s tem dajem ta sklep, ki ste ga slišali, da se prizna
                  imuniteto, na glasovanje. Ugotavljamo sklepčnost in potrebujemo vsak glas, zato
                  vas prosim, da vsa druga opravila opravljate kasneje. Seja se približuje, vsaj za
                  danes, h koncu. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta sklep sprejeli.</p>
               <p>Zaključujem to točko dnevnega reda ter prehajam k <title>38. TOČKI DNEVNEGA
                     REDA</title>, to je na <title>OBRAVNAVO OBVESTILA TEMELJNEGA JAVNEGA TOŽILSTVA
                     V LJUBLJANI V ZVEZI S POSLANSKO IMUNITETO POSLANCA DRŽAVNEGA ZBORA</title>.</p>
               <p>Obvestilo je v obravnavo zboru predložilo Temeljno javno tožilstvo v Ljubljani,
                  Enota v Ljubljani, v zvezi z vloženima kazenskima ovadbama zoper poslanca
                  Državnega zbora Zmaga Jelinčiča. Obvestilo je obravnavala Mandatno-imunitetna
                  komisija. Besedo ima gospod Andrej Lenarčič. Izvolite.</p>
            </sp>
            <sp who="SDZ1:LenarčičAndrej">
               <speaker>ANDRERJ LENARČIČ:</speaker>
               <p>Hvala lepa za besedo. Tukaj se bom omejil samo na pojasnilo, zakaj smo razdelili
                  ta problem na dva sklepa. S prvim sklepom smo sklenili, da se ne dovoli kazenskega
                  postopka v zadevi proti našemu kolegu poslancu gospodu Zmagu Jelinčiču. V drugem
                  delu pa se mu imuniteta ne prizna, ker se tudi sam jasno ni skliceval nanjo. Gre
                  za dejanje kaznivega dejanja izdaje uradne skrivnosti po prvem odstavku 194. člena
                  Kazenskega zakonika Republike Slovenije in je v komisiji prevladalo mnenje, da je
                  bolje, da se ta zadeva razčisti, da bi eventualni sum ne padel na drugega
                  poslanca.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem najprej na glasovanje prvi sklep, ki se glasi: "Državni zbor
                  Republike Slovenije na podlagi tretjega odstavka 83. člena ustave Republike
                  Slovenije ter tretjega odstavka 22. člena zakona o poslancih v zvezi z obvestilom
                  Temeljnega javnega tožilstva v Ljubljani, Enota v Ljubljani, opr. št. KT 2185/94
                  DGSN-2, z dne 10.10.1994, v zvezi s sproženim kazenskim postopkom zaradi kaznivega
                  dejanja razžalitve po členu 106/2 in 1 KZ Republike Slovenije v zvezi z drugim
                  odstavkom 114. člena KZ Republike Slovenije in žaljive obdolžitve po členu 108. KZ
                  Republike Slovenije v zvezi z drugim odstavkom 114. člena KZ Slovenije prizna
                  imuniteto poslancu Državnega zbora Republike Slovenije gospodu Zmagu Jelinčiču in
                  ne dovoli kazenskega postopka. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta sklep sprejeli.</p>
               <p>Na glasovanje dajem še drugi predlagani sklep: "Državni zbor Republike Slovenije
                  na podlagi tretjega odstavka 83. člena Ustave Republike Slovenije ter tretjega
                  odstavka 22. člena zakona o poslancih v zvezi z obvestilom Temeljnega javnega
                  tožilstva v Ljubljani, Enote v Ljubljani, opr. št. kt. 2275/94-3, z dne
                  10.10.1994, v zvezi s sproženim kazenskim postopkom zaradi kaznivega dejanja
                  izdaje uradne skrivnosti po prvem odstavku 194. člena KZ Republike Slovenije, ne
                  prizna imunitete poslancu Državnega zbora Republike Slovenije, gospodu Zmagu
                  Jelinčiču in dovoli nadaljevanje kazenskega postopka. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da ta sklep ni bil sprejet.</p>
               <p>S tem zaključujem to točko dnevnega reda in do nadaljevanja prekinjam 25. sejo
                  Državnega zbora. S prekinjeno 29. točko dnevnega reda - zakon, ki smo ga
                  obravnavali danes dopoldne, o popravi krivic, bomo nadaljevali, ko dobimo poročilo
                  matičnega delovnega telesa. Kot sem obveščen, je sklicano za 17. uro danes. Ali je
                  to točno? To se pravi, da bomo obveščeni o nadaljevanju te seje med izredno seje
                  Državnega zbora, ki se začne jutri ob 9. uri. Na svidenje torej.</p>
            </sp>
            <stage type="time">(SEJA JE BILA PREKINJENA 9. NOVEMBRA 1994 OB 14.59 URI IN</stage>
         </div>
      </body>
   </text>
</TEI>