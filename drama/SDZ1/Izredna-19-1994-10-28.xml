<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-19-1994-10-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">86097C9C15F602B9C1257832004838BD</idno>
               <idno type="URI">86097C9C15F602B9C1257832004838BD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-19-1994-10-28.DZ" n="19">
               <name>Izredna</name>
               <date when="1994-10-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-19-1994-10-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">19. izredna seja</stage>
            <stage type="date">(28. oktober 1994)</stage>
            <stage type="chairman">Sejo je vodil: Jožef Školč, predsednik zbora in Vladimir Topler,
               podpredsednik zbora</stage>
            <stage type="time">Seja se je pričela ob 10.08</stage>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Spoštovane kolegice poslanke, kolegi poslanci! Prosim, če zasedete svoja mesta.
                  Pričenjam 19. izredno sejo Državnega zbora Republike Slovenije. Obveščen sem, da
                  so zadržani in da se seje ne morejo udeležiti naslednje poslanke in poslanci: Rudi
                  Moge, Branko Janc, Roberto Battelli, Jože Jagodnik za popoldan, dr. Dimitrij
                  Rupel, Igor Bavčar, Janez Podobnik, Marjan Podobnik, Miran Potrč, Miran Jerič,
                  Jurij Malovrh in Štefan Kociper.</p>
               <p>Ugotovimo prisotnost! Ugotavljam, da je prisotnih 55 poslank in poslancev. Zbor je
                  sklepčen in lahko odloča. Na sejo sem vabil predstavnike Vlade Republike Slovenije
                  in jih lepo pozdravljam.</p>
               <p>Prehajamo na določitev dnevnega reda 19. izredne seje Državnega zbora Republike
                  Slovenije. Sejo zbora sem sklical po dogovoru na kolegiju predsednika Državnega
                  zbora. Predlog dnevnega reda ste prejeli s sklicem seje dne 26.10.1994 in sicer je
                  predlagana ena sama točka dnevnega reda.</p>
               <p>To je predlog zakona o spremembah in dopolnitvah zakona o ustanovitvi občin ter o
                  določitvi njihovih območij po hitrem postopku. Predlogov za umik točke oziroma za
                  širitev dnevnega reda do sedaj nismo prejeli in sprašujem, če želi v zvezi s tem
                  kdo besedo? Gospod Žaro Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Dovolite, da vas lepo pozdravim. Spoštovani poslanci in poslanke! Imam predlog za
                  razširitev dnevnega reda v imenu poslanske skupine Slovenske ljudske stranke in
                  sicer predlagamo, da se dnevni red te izredne sej razširi z obravnavo odnosov med
                  Slovenijo in Italijo ter z obravnavo pogajanj, ki so ravnokar v teku. Svoj predlog
                  utemeljujemo s tem, da se je v zadnjem obdobju v javnosti pojavilo ogromno
                  informacij, ki nakazujejo, da v pogajanjih z Italijo ni vse v redu, da prihaja do
                  izredno različnih interpretacij, ob tem ugotavljamo, da Državni zbor nima
                  ustreznih dokumentov; ugotovili smo celo težje zadeve. Ugotovili smo tudi, da
                  Državni zbor navedene problematike ni obravnaval tako, kot zahteva zakon o
                  zunanjih zadevah, torej matični odbor ni dobil pobude za pogajanja z Italijo,
                  ravno tako tudi Državni zbor ni oblikoval stališč, ki so lahko podlaga takim
                  pogajanjem. Ob dejstvu, da se je na teh pogajanjih ponudila Italiji sprememba
                  slovenske ustave v členu, ki določa pravice tujcev do nepremičnin in jim
                  pripoveduje lastninjenje zemljišč, menimo, da je ta ponudba Italiji protiustavna,
                  zato menimo, da mora o tem spregovoriti zbor.</p>
               <p>Žal se glede gradiva ne moremo opirati na druge dokumente, razen stališč in
                  sklepov Odbora Državnega zbora za mednarodne odnose z dne 10. maja tega leta in na
                  časopisne članke, ki jih je bilo kar nekaj v javnosti.</p>
               <p>Znano nam je, da se je kolegij predsednika Državnega zbora o tem že pogovarjal, da
                  je tudi določil, da se pridobijo dokumenti. Žal, teh dokumentov zaenkrat poslanci
                  še nismo dobili. Tako ni osnovnega dokumenta, ki bi nedvomno moral biti na takšni
                  točki dnevnega reda, to je podlaga za tako imenovano Oglejsko deklaracijo.</p>
               <p>Glede na to, da imamo v Slovenski ljudski stranki občutek, da Vlada namensko
                  skriva te informacije, zahtevamo, da se to obravnava na seji zbora; zato smo
                  pripravili ta predlog. Prosimo za podporo. V kolikor ne bo prišlo do današnje
                  razširitve dnevnega reda, bomo jasno zahtevali sklic posebne izredne seje, ob tem
                  bomo pa že tudi postopali tako, kot ustava predvideva v takih primerih. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Kolegij je o navedenem predlogu razpravljal in dolžan sem pojasnilo,
                  da je bil soglasen dogovor na kolegiju, da od Vlade pridobimo ustrezne dokumente.
                  To je dokument, ki je bil poslan državam unije; potem dokument, ki je nastal v
                  Ogleju med zunanjima ministroma: gospodom Martinom in gospodom Peterletom.
                  Nadalje, zahtevali smo odgovor Vlade na ta dokument, ravno tako od Odbora za
                  mednarodne odnose pri Državnem zboru, da iz arhivov potegnejo stališča in sklepe v
                  zvezi z odnosi z Italijo. Te papirje smo že dali v poslanske skupine in zahtevali
                  smo od Vlade, da ponudi neke vrste strategijo urejanja odnosov s sosedo.</p>
               <p>Hkrati je bil dogovor, da te seje ne širimo s to točko, da po pridobitvi teh
                  dokumentov kolegij še enkrat zaseda in 4. novembra, če sem si prav zapomnil, se
                  odloči, kdaj bo to sejo izvedel oziroma kdaj bo o tej temi razpravljal.</p>
               <p>To je pojasnilo v imenu kolegija in zdaj sprašujem, če želi besedo predstavnik
                  Vlade. Če ne želi, želi besedo predstavnik sekretariata? <stage>(Ne
                  želi.)</stage></p>
               <p>Dolžan sem pa opozoriti, da tudi nimamo nobenega materiala in da je po tej plati
                  nemogoče glasovati in bi, preden bi odprli diskusijo, pozval gospoda Preglja, da
                  predloži material, da lahko o tem sploh lahko glasujemo.</p>
               <p>Gospod Pregelj samo material je relevanten, ne pa, nobena, bom rekel,
                  kolobocija.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Kot sem razumel, je predsednik v obrazložitvi sklepa kolegija ravnokar
                  povedal, da so bila gradiva poslana poslanskim klubom. Mi zaenkrat tega še nismo
                  uspeli ugotoviti, ali smo dobili to gradivo ali ne, zdaj pa trdite, da gradiv ni
                  nobenih.</p>
               <p>Poslovnik je tukaj dokaj jasen. Pač pravi: <q>"Gradiva morajo biti poslana
                  poslancem."</q> Zdaj pa prosim, predsednik, če pojasnite, ali so bila ta gradiva
                  poslana poslancem ali niso bila? Jaz sem razumel, da so bila poslana in tudi
                  uvodoma kot predlagatelj rešitve sem ugotavljal, da imam, žal, zgolj stališča
                  Odbora za mednarodne odnose z dne 10. maja in nekaj fotokopij nekih časopisnih
                  člankov, ki se nanaša na to tematiko. Jasno, da to ni najbolj reprezentativno
                  gradivo za tako točko dnevnega reda, toda glede na to, da smo dobili informacijo,
                  da gradivo obstaja, potem prosim, da se da to gradivo vsem poslancem, da lahko
                  presodijo ali je taka razširitev možna. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, žal me niste pozorno poslušali ne prvič ne drugič, zato ponavljam,
                  da smo v poslanske skupine poslali gradivo, ki je nastalo v Državnem zboru in o
                  katerem menim, da ne velja še enkrat odločati, ker je Državni zbor ta stališča in
                  sklepe v zvezi z urejanjem odnosov že sprejemal. Razen, če bi vi radi ta stališča
                  in sklepe revidirali. Za druga gradiva smo pozvali Vlado, da jih čimprej posreduje
                  v Državni zbor. Lahko vam rečem, da jih nismo dobili in jih zato tudi ni bilo
                  mogoče posredovati niti v poslanske skupine niti poslancem. Vi ste predlagatelj
                  razširitve dnevnega reda in ste po tej plati odgovorni tudi za predložitev
                  gradiva. Sprašujem vas, če imate gradivo. Če ga pa nimate, potem je o tem nemogoče
                  glasovati.</p>
               <p>Zelo na hitro bi si upal reči, da to, kar sem dobil, ni ustrezna podlaga za
                  razpravo na Državnem zboru. O tem lahko Državni zbor odloča. Dobil sem material,
                  ki ga je Odbor za mednarodne odnose sprejel 10.5.1994 in dobil sem fotokopije
                  časopisnih člankov. Menim, da je parlament ustanova, ki si že zaradi svoje
                  integritete ne more dovoliti, da razpravlja o časopisnih člankih.</p>
               <p>Sprašujem, če je še kakšen predlog za razširitev ali za umik z dnevnega reda?
                  Gospa Danica Simšič. Ni materiala in ni osnove za to. Gospod Pregelj, to ni
                  ustrezen material. To smo zaključili. Danica Simšič ima besedo.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo, gospod predsednik. Spoštovane poslanke, spoštovani poslanci,
                  cenjeni predstavniki Vlade! Predlagala bi v imenu poslanske skupine Demokratske
                  stranke Slovenije, da na to izredno sejo uvrstimo dodatno točko in sicer predlog
                  zakona o spremembi in dopolnitvi zakona o političnih strankah. Zakaj ta predlog?
                  Zato, ker je bil zakon sprejet v začetku tega meseca in kot veste, so vsa opravila
                  in roki v njem določeni in zelo sprejemljivi, če bi bilo za to dovolj časa in če
                  bi bile volitve spomladi prihodnje leto. Glede na to, da pa so roki izjemno napeti
                  in glede na to, da se je tega zavedala tudi Vlada, je Vlada že na redni seji
                  predlagala to razširitev dnevnega reda in sicer po hitrem postopku tak, kot je
                  tudi naš predlog, vendar je ta zbor ta predlog večinsko zavrnil.</p>
               <p>Še enkrat vas prosim za razmislek in vas prosim za sprejem na dnevni red iz
                  naslednjih razlogov. Da je namreč v tako kratkem času politične organizacije, ki
                  na zadnjih volitvah v Državni zbor niso dobile poslanskih mandatov, ne bi mogle
                  opraviti vseh postopkov, ki so potrebni za vpis v register političnih strank in
                  tako ne bi mogle nastopati na prvih lokalnih volitvah. Te politične organizacije
                  bi bile torej v neenakopravnem položaju, nasproti političnim organizacijam, ki so
                  na zadnjih volitvah v Državni zbor dobile poslanske mandate. Da bi omogočili
                  dejansko enakopraven nastop na prvih lokalnih volitvam vsem političnim
                  organizacijam, ki so bile ob razpisu lokalnih volitvah 4. oktobra 1994 vpisane v
                  register političnih organizacij, je potrebno določiti, da se za politične stranke
                  na prvih lokalnih volitvah štejejo politične organizacije, ki so bile vpisane v
                  register političnih organizacij na dan uveljavitve tega zakona, to pa je bilo 7.
                  oziroma 8. oktobra. Ob tem je potrebno tudi podaljšati rok za vpis v register
                  političnih strank tistih političnih organizacij, ki so na zadnjih volitvah v
                  Državni zbor dobile poslanske mandate, ker bo ta vpis v podaljšanjem roku treh
                  mesecev tehnično lažje izvedljiv.</p>
               <p>Še dodatna utemeljitev. Ta predlog je Vlada sprejela na svoji seji popolnoma
                  soglasno in pod finančne in druge posledice, ki večinsko najbolj skrbijo
                  predstavnike Liberalne demokracije Slovenije, je zapisano: "Predlagane spremembe
                  zakona ne bodo povzročale novih izdatkov iz državnega proračuna, omogočile pa bodo
                  enakopraven nastop na prvih lokalnih volitvah vsem političnim organizacijam, ki so
                  bile vpisane v register političnih organizacij ob razpisu lokalnih volitev.</p>
               <p>Še ena stvar. Tega naša poslanska skupina ne predlaga zato, kot nekateri cinično
                  pripominjajo, nima dovolj možnosti, da bi zbrala tistih 200 podpisov, ki smo jih
                  seveda že, ampak zaradi razlogov, ki so zapisani tudi v utemeljitvi vladnega
                  predloga. Zakaj pa hitri postopek? V 201. členu piše, da kadar to zahtevajo
                  izredne potrebe države, interesi obrambe ali naravne nesreče, je mogoče sprejeti
                  zakon po hitrem postopku. Če demokratična možnost vsem političnim organizacijam na
                  prvih lokalnih volitvah ni izredna potreba države, potem se mi zdi, da je še
                  kakšna druga bistveno manjša. Hvala lepa.</p>
               <p>Gradivo ste sprejeli na mize pri sprejemanju dnevnega reda za dnevni red 25. redne
                  seje Državnega zbora. Tako, da mislim, da je vsem formalnim določilom zadoščeno.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Res je, da je to gradivo bilo dodeljeno v torek ob sprejemanju
                  dnevnega reda in res je tudi, da v torek, ko so bili razlogi podobni kot danes,
                  Državni zbor tega ni uvrstil na sejo dnevnega reda. Želi besedo predstavnik Vlade
                  v zvezi s tem predlogom? Če ne želi, želi besedo predstavnik sekretariata? Tudi ne
                  želi. Želijo besedo predstavniki poslanskih skupin? Gospod Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Poslanska skupina liberalne demokracije ne bo podprla predloga za
                  razširitev dnevnega reda. Argumenti so bili povedani že ob sprejemanju dnevnega
                  reda za 25. sejo Državnega zbora. Gre preprosto za to, da se je zakon o političnih
                  strankah pripravljal dolgo časa, temeljito, da je bila</p>
               <p>vrsto stvari, ki zanesljivo niso prišle v zakon zato, ker pač ni bilo konsenza na
                  tej točki, res pa je, da so vse politične stranke in vse politične organizacije,
                  tako tiste stranke, ki so v parlamentu, kot tiste stranke, ki so izven parlamenta
                  vedele, da se pripravlja ureditev z enotnim registrom in naša stranka je seveda,
                  da ne bi bilo pomote, ravno tako morala zbrati 200 podpisov danes do 12. ure, ne
                  vem točno do kdaj, in jih je tudi zbrala, kar pomeni, da smo v tem popolnoma
                  enaki, tako z majhnimi, kot z večjimi ali katerimikoli drugimi strankami. Dejstvo
                  je, da se je naša politična stranka vedno zavzemala za to, da bi bila preglednost
                  in urejenost na tem področju kar se da popolna in dejstvo je, da se vsi spomnite,
                  kakšne peripetije so bile leta 1992 pred volitvami. Pojavljale so se razne
                  piratske stranke, pojavljale so se manipulacije z imeni, nek gospod iz Kranja je
                  imel na enem sedežu nekaj deset ali nekaj sto strank prijavljenih zato, da je
                  manipuliral in zavajal ljudi in tako naprej in mi tega ne želimo. Želimo, da je ta
                  stvar pregledna in vsak tisti, ki ima resen namen, da bo predstavljal ljudi v
                  občinskih svetih, vsaka politična organizacija oziroma vsaka stranka, ko bo pač
                  ustrezno registrirana, ali pa z zbranimi podpisi, bo te stvari lahko naredila.</p>
               <p>Naša stranka je vedno nekako podpirala neko enakopravno možnost, lahko bi rekel,
                  celo več. Leta 1992, ko smo sprejemali zakon in uvajali tako imenovani DONT, je
                  prav naša stranka bila tista, ki je imela takrat individualno po strankah največje
                  število takratnih delegatov ali poslancev ali kako so se že imenovali, je
                  podpirala DONT, ki je odnesel nekaj poslanskih sedežev liberalne demokracije ali
                  takrat Liberalni demokratski stranki. In seveda tudi sedaj ne pristajamo na to, da
                  bi v zaključni fazi volilnih priprav vnašali spremembe v pravila igre. Dejstvo je,
                  če to sprejmemo, da moramo potem sprejeti tudi spremembe zakonov o volilni
                  kampanji, ki govori o odpiranju žiro računov oziroma preglednosti porabe denarja
                  za volitve. Gre za to, da je rok, v katerem naj bi organizatorji volilnih kampanj
                  te žiro račune odprli že potekel in seveda, če spreminjamo ta pogoj, potem pomeni,
                  da nimajo vsi enakih pogojem pri volitvah. Tako poslanci demokratske stranke, kot
                  nekateri drugi, smo se zelo goreče zavzemali zato, da bi bil pregled nad porabo
                  sredstev za volitve na kateremkoli nivoju transparenten, da bi ga bilo mogoče v
                  vsakem trenutku kontrolirati in seveda, da bi pred davkoplačevalci in vsem
                  ostalimi imeli vsi enake predstave oziroma, da bi vsi na enak način polagali
                  račune. Zato seveda bomo v naši poslanski skupini nasprotovali razširitvi dnevnega
                  reda.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Glede na to, da smo mi dali ta predlog, je
                  verjetno logično, da ga bomo tudi podprli. Rad bi povedal, zakaj - zato, ker
                  takrat, ko so bile razpisane volitve in še nekaj dni po tem, je veljal zakon o
                  političnem združevanju, ne pa še zakon o političnih strankah. Se pravi, da
                  nekateri, ki so izrekli protiargument, razglašajo, da se je to že zgodilo, da so
                  se pogoji za nastop na volitvah spremenili po razpisu volitev.</p>
               <p>2. Tisto, kar nekateri poudarjajo, češ, saj so vsi vedeli, da se zakon sprejema in
                  bi se lahko pripravili, je precej meglen argument. Zakaj? Zato, ker se ni vedelo
                  in dokler se ne ve, ali bo nek zakon sprejet in kakšen bo, ko bo sprejet, se je
                  težko pripraviti operativno na uresničevanje tega zakona in nekaj početi, če ne
                  veš, ali to sploh bo v zakonu kot pogoj.</p>
               <p>To velja tako, kar zadeva število potrebnih ustanovnih izjav, kot postopke -
                  spomnil bi vas, da je bilo v tretji obravnavi sprejetih nekaj zelo pomembnih
                  amandmajev k zakonu o političnih strankah. Rad bi povedal še eno stvar, ki se
                  večkrat pojavlja - pa naj gredo s podpisi na volitve, pa naj dajo svoje ime kot
                  ime liste. Po eni strani gre za to, da te organizacije, ki imajo 6 mesecev časa
                  zato, da se normalno registrirajo, želijo iti kot politična skupina ali politične
                  stranke na volitve, ne pa kot državljanske liste. Želijo iti kot take na volitve,
                  zlasti tiste, ki imajo namen v 6 mesecih opraviti kongrese, sprejeti nove statute,
                  kar je tudi potrebno za registracijo in ki na to niso bile pripravljene in niso
                  teh postopkov, nekateri smo se pač za te postopke odločili, da smo pripravili
                  kongrese in jih bomo opravili še pravočasno. Najbrž ne bi gledali preveč resno na
                  kakšno politično organizacijo - da uporabim ta pojem, ki bi v dveh dneh sklicala
                  kongres, sprejela nov statut itd.</p>
               <p>Nazadnje bi rekel - če bi te stranke vedele to nekaj prej - recimo 2 do 3 mesece
                  prej, bi lahko v tistem roku, ko je bilo potrebno prijaviti kandidature za
                  potrjevanje na zborih volivcev, to storile. Tako pa tega niso vedele pravočasno in
                  so ta rok že zamudile. Je že zamujen; zamujen je bil nekaj dni po tem, ko je začel
                  veljati zakon o političnih strankah in zaradi teh razlogov in razloga, ker mislim,
                  da je politična konkurenca ena od osnovnih vodil demokracije - tisti, ki je
                  močnejši, naj pač zmaga v boju, ne pa vnaprejšnjem izločanju konkurence, tisti bo
                  pač zmagala. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo besedo v imenu poslanskih skupin? <stage>(Ne.)</stage> Na
                  glasovanje dajem predlog za razširitev dnevnega reda z navedenim predlogom zakona
                  in ugotavljamo sklepčnost. Ugotovimo sklepčnost! <stage>(62
                  prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da predlog za razširitev ni sprejet.</p>
               <p>Ali je še kakšen predlog za razširitev, ali umik? Gospod Kocijančič.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Gospod predsednik! Jaz se zavedam, da tvegam, da mi odvzameš besedo, samo po mojem
                  globokem prepričanju je funkcija forme, da zaščiti vsebino. Jaz sem brezuspešno
                  dvigoval roko ob tem, ko se je oglasil gospod Pregelj in jaz bi o tem vprašanju
                  povedal nekaj stavkov svojega stališča in mnenja.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Kocijančič, o tem smo govorili. Lahko pa še enkrat skličemo kolegij in o
                  tem razpravljamo, toda forma je tukaj tudi zaradi tega, da lahko tečejo tiste
                  stvari, ki so pripravljene. Prosil bi vas, če imate predlog za razširitev, drugače
                  bi vas prosil, da daste drugim možnost, da predlagajo razširitev ali umik z
                  dnevnega reda. O tem zdaj govorimo.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Mi vsi skupaj s predsednikom vred implicitno pristajamo na to, da se iz
                  najvažnejšega političnega procesa, ki poteka v tem trenutku, izključi parlament in
                  parlamentarne stranke in da se o nacionalnem interesu odloča, ne da bi ga
                  predhodno formulirali v parlamentu s konsenzom vseh strank. Se pravi, ne samo
                  vladnih, ampak tudi nevladnih parlamentarnih strank. To je po mojem usodna napaka
                  in upam, da se vsi tisti, ki to dopuščate, hkrati zavedate posledic tega.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Imate predlog za razširitev? Če ne, ugotavljam, da sem jaz pač kršil poslovnik,
                  ker sem vam pustil govoriti.</p>
               <p>Gospod Pregelj je dvignil spet roko.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Nastopam proceduralno. Menim, da je predsednik zbora grobo kršil
                  poslovnik - 64. člen, in sicer odstavek, ki govori o predlogu za razširitev
                  dnevnega reda; ni dal besede poslanskim skupinam. Predsednik Državnega zbora nima
                  te pristojnosti, da razsoja o poslanem gradivu; ima pristojnost, da razsoja, kadar
                  gre za zakonski dokument, ki mora biti vložen po točno jasnih pravilih, vsa ostala
                  gradiva pa niso opredeljena.</p>
               <p>In ker gre za primer oziroma za problematiko, ki je nastala med sklicem te seje in
                  glede na to, da je kolegij zahteval od Vlade dokumente in da jih Vlada ni dala, je
                  prav, da o tem razpravlja Državni zbor.</p>
               <p>Zato še enkrat predlagam naslednjo razširitev - zdaj pa nimam več proceduralno,
                  zdaj imam predlog za razširitev - da zbor obravnava odnos Vlade do Državnega zbora
                  v primeru pogajanj s sosednjo Italijo in pri tem, da jasno ugotovi, zakaj Vlada
                  krši zakon o zunanjih zadevah in zakaj Vlada ni poslala vseh dokumentov, ki bi jih
                  morala temu zboru že pred nekaj meseci, kajti pogajanja se ne smejo pričeti brez
                  ustreznih podlag v Državnem zboru. Zato zahtevam, da se ta predlog da na
                  glasovanje. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, tudi tega predloga ne bom dal na glasovanje, ker vas moram
                  opozoriti, da vsakdo, ki predlaga kakršno koli točko za uvrstitev na dnevni red,
                  je dolžan predložiti material predsedniku Državnega zbora. Predsednik Državnega
                  zbora oceni, če je material ustrezen, drugače pokliče predlagatelja, da ga dopolni
                  in tako naprej in šele takrat lahko dodeli material v obravnavo ustreznemu
                  delovnemu telesu in tudi poslankam in poslancem.</p>
               <p>Menim, da se v tem trenutku precej izigrava procedura tukaj zato, da se vodi že
                  diskusijo o določenih stvareh. Bilo bi korektno, če bi poslanci Državni zbor
                  spoštovali do te mere, da ko se sprejema dnevni red, da se držijo tistih pravil,
                  ki veljajo ob sprejemanju dnevnega reda in tega predloga, ki ravno tako ni
                  opremljen z ustreznimi materiali, bodisi da gre za stališča in sklepe bodisi da
                  gre za interpelacijo ali kar koli ste že imeli v mislih, ko ste govorili o odnosu
                  Vlade do Državnega zbora. Ni mogoče dati na glasovanje.</p>
               <p>Sprašujem, če je še kakšen? Še gospod Hvalica in gospod Pahor.</p>
               <p>Če gre vse na isto temo, potem bi jaz sejo prekinil in seveda sklical kolegij, da
                  se o tem odločimo, ker se mi zdi to precej neresno početje, da uporabim ta
                  termin.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa, predsednik. Jaz pa mislim, da je to zelo resno. Glede na to, da sem
                  jaz v torek, 25. oktobra predlagal, da bi dali na dnevni red aktualne politične
                  odnose, zunanje-politične odnose, ki jih imamo z Italijo, glede na to, kar je
                  rekel gospod Kocijančič, kar popolnoma podpiram, glede na to, da je bila na zelo
                  čuden način odpovedana seja Odbora za mednarodne odnose, brez nikakršnega
                  pojasnila, za pojasnilo sem izvedel iz medijev, mislim, da je treba o tem tu nekaj
                  reči. Tu in sedaj, ker sprenevedanje in nekako tiščanje glave v pesek ob tem
                  primeru, se bo lahko ne samo za ta primer, tudi sicer za vlogo Državnega zbora, ki
                  ga ima in ki naj bi ga imel v zunanji politiki, lahko hudo maščevalo. To je
                  podcenjevanje te institucije. Zakaj sami sebe podcenjujemo. Zakaj samim sebi
                  odrekamo neke pravice, ki jih imamo. Jaz lepo prosim, glede na to, kar sem že
                  povedal, da bi najmanj, kar je, slišali informacijo Vlade, kaj se je zgodilo
                  včeraj v Rimu. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Pahor.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Gospod predsednik, spoštovane gospe in gospodje. V skladu z 270. členom Poslovnika
                  bi lahko na tej točki naš parlament sprejel sklep, ki, prvič, izraža
                  nezadovoljstvo zaradi tega, ker Vlada ni pohitela z relevantnimi informacijami v
                  parlament v času pogajanj z Italijo. In drugič, terja od Vlade, da to takoj stori.
                  Italijanski parlament je za razliko od našega o pogajanjih bolje informiran.
                  Mislim, da moramo izraziti to nezadovoljstvo in pozvati Vlado, da takoj, v času
                  današnjega zasedanja v parlament predloži relevantne dokumente in omogoči
                  Državnemu zboru, da v skladu z njegovimi ustavnimi pristojnostmi razpravlja o
                  zapletu. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Pahor, jaz lahko tudi pred tem spoštovanim zborom povem, da sem vse te
                  dokumente zahteval še predvčerajšnjim in da to ni neka nova zahteva. Delim pa
                  mnenje vseh poslancev, da je precej čudno, da dokumentov, ki bi jih morali tako
                  ali drugače dobiti, ne moremo videti. Predlagam, da naredimo odmor, razen če gre
                  za kakšne druge stvari. Sprašujem, če lahko najprej razrešimo eventualne druge
                  razširitve, o tej zadevi bom pa sklical kolegij in naj bi se odločili, kako
                  naprej, glede na to, da materialov pač nimamo. Gospod Zagožen, imate kakšen drug
                  predlog, če lahko vsaj toliko upoštevate, da bi se o tem odločili mimo te
                  diskusije na zboru.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani predsednik, spoštovani zbor! Rad bi, da vsi poslanci zahtevamo od Vlade
                  oziroma bi prosil, da bi poslali nekatere dokumente. To je vaš dopis. Gre za
                  deklaracijo Vlade Republike Slovenije z dne 30.9.1994 v zvezi z urejanjem
                  dvostranskih odnosov. Dokument, ki sta ga pripravila zunanja ministra v Ogleju, za
                  opredelitev Vlade do oglejskega dokumenta, za informacijo in dokumente v zvezi s
                  pripravami na srečanje ministrskega sveta Evropske unije 31.10.1994 oziroma o
                  informacijah o odločitvah ministrskega sveta o mandatu za pogajanja pridruženemu
                  članstvu in še druge relevantne dokumente. Teh poslanci ne moremo predložiti za
                  izredno sejo, če jih Vlada ne da. Ker ocenjujemo, da se Vlada nepooblaščeno pogaja
                  v odnosih z Italijo, mimo Državnega zbora, gre za kršitev ustave in zakona o
                  zunanjih zadevah. O tem mora Državni zbor nemudoma in takoj razpravljati, ne glede
                  na to, ali je te dokumente od Vlade dobil ali ne. Tudi zaradi tega, da jih takoj
                  dobi. Zato ne vem, če je potrebno, da se kolegij še enkrat sestaja, ampak mislim,
                  da bi moral Državni zbor enostavno odločati in točko uvrstiti na dnevni red in
                  sprejeti tu ustrezne sklepe. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Bučar ima besedo.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Gospod predsednik, spoštovani zbor! Že prej sem se oglasil z namenom, da bi podprl
                  vaš predlog, da se sestane kolegij, da o tej stvari razmisli. Prišli smo v neko
                  čudno situacijo. Popolnoma točno je, da brez gradiva Državni zbor ne more
                  razpravljati, toda moram reči, da sem močno vznemirjen, resnično. Dajmo se enkrat
                  popolnoma distancirati od strankarskih vidikov kar se tega tiče. Torej, Vlada
                  počne nekaj, za kar nima nikakršnega pooblastila s strani parlamenta. Gre za
                  vitalne interese Slovenije. Gre za časovno stisko tako rekoč. V teh dneh naj bi se
                  dokončno odločalo, kaj bo s temi odnosi. Vlada enostavno ne pošlje nobenih gradiv,
                  s tem onemogoči parlamentu, da bi o tej stvari razpravljal in potem jo preprosto
                  postavi pred izvršeno dejstvo. Zelo dobronamerno hočem govoriti, ker konec koncev
                  bi lahko izzval razpravo o tej stvari s tem, da bi predložil s posebnimi predpisi
                  - ker upam, da bi jih dobil - interpelacijo zoper Vlado. Celo bi lahko zahteval
                  kazenski postopek, ne samo politično odgovornost. To je tipična kršitev. Prosim,
                  da se stvari umirijo. Podprl bi vaš predlog, da se kolegij o tej stvari še enkrat
                  sestane, odloči prav s teh vidikov. Vlada nas hoče postaviti pred izvršeno dejstvo
                  proti vsem formalnim zahtevam, ki jih predstavljajo tako ustava kot naš lastni
                  dokument.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Če lahko o tej zadevi nehamo na tej točki, bi vprašal, če je predlog
                  še za kakšno drugo širitev. Če ne, potem odrejam pol ure odmora, da se sestane
                  kolegij in oceni, na kakšen način je mogoče, če je sploh mogoče o tem
                  razpravljati. Ali gre za zahtevo po informaciji ali pa za razpravo o
                  dokumentih?</p>
            </sp>
            <stage type="time">(Seja je bila prekinjena ob 10.47 uri in se je nadaljevala ob 11.43
               uri.)</stage>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Prosim, da zasedete svoja mesta. Ugotavljali bomo sklepčnost da vidimo, če lahko
                  nadaljujemo s sejo. Prosim, ugotavljamo sklepčnost. <stage>(39 prisotnih.)</stage>
                  Ponavljamo sklepčnost. <stage>(47 prisotnih.)</stage></p>
               <p>Na kolegiju smo, da na kratko rečem, ponovili vse tiste zahteve, ki so bile že
                  dane Vladi glede dokumentov in ocenili, da je v tem trenutku možno glede na naš
                  270. člen poslovnika uvrstiti na sejo dnevnega reda točko z naslovom <q>"Informacija
                  o pogajanju Vlade Republike Slovenije z Republiko Italijo"</q>. Hkrati seveda
                  pričakujemo, da se s tem ta diskusija nekje ne bo končala, temveč začela. Tak
                  predlog za razširitev dajem na glasovanje in ugotavljamo sklepčnost. <stage>(37
                     prisotnih.)</stage> Ugotovimo sklepčnost! <stage>(53 prisotnih.)</stage></p>
               <p>Sprašujem, kdo je za predlagano razširitev? <stage>(43 poslancev.)</stage> Je kdo
                  proti? <stage>(2 poslanca.)</stage></p>
               <p>Ugotavljam, da je predlog razširitve dnevnega reda sprejet in s tem smo izčrpali
                  predloge za razširitve. Predlogov za umik ni bilo, tako da sedaj glasujemo še o
                  hitrem postopku za zakon, ki je bil predlagan v osnovi in ugotavljamo sklepčnost.
                  Ugotovimo sklepčnost! <stage>(54 prisotnih.)</stage></p>
               <p>Kdo je za ta hitri postopek? <stage>(37 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Sprašujem, če želi v zvezi z dnevnim redom še kdo besedo? Ker ne želi, prehajamo
                  na sprejem dnevnega reda s predlagano razširitvijo. Ugotovimo sklepčnost! <stage>(
                     prisotnih.)</stage></p>
               <p>Glasujemo o dnevnem redu v celoti.</p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog dnevnega reda 19. izredne seje Državnega zbora
                  sprejet.</p>
               <p>Prehajamo na <title>1. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O SPREMEMBAH IN DOPOLNITVAH ZAKONA O USTANOVITVI OBČIN TER O
                     DOLOČITVI NJIHOVIH OBMOČIJ PO HITREM POSTOPKU</title>.</p>
               <p>Predlog zakona je v obravnavo zboru predložila Vlada Republike Slovenije. V skladu
                  z 203. členom Poslovnika bomo združili vse tri obravnave predloga zakona tako, da
                  bomo hkrati opravili splošno razpravo in glasovanje po členih ter razpravo in
                  glasovanje o zakonskem predlogu v celoti. Razpravljavce prosim, da razpravljajo
                  istočasno tudi o naslovu zakona ter vložijo amandmaje oziroma o njih razpravljajo.
                  Sprašujem predstavnika Vlade, če želi besedo. Izvolite, minister Kovačič.</p>
            </sp>
            <sp who="SDZ1:KovačičBoštjan">
               <speaker>MAG. BOŠTJAN KOVAČIČ:</speaker>
               <p>Spoštovani predsednik, cenjene poslanke in poslanci. Gre za predlog zakona, ki je
                  pač bil v parlamentarni razpravi. Na koncu te razprave oziroma sprejetja zakona se
                  je ugotovilo, da je šlo pri sprejetju tega zakona za celo vrsto redakcijskih
                  napak, ki so nastale v končni redakciji, v sekretariatu parlamenta in te napake
                  gredo predvsem v tri smeri in sicer podvajanje naselij v različnih občinah,
                  izpustitev določenih naselij, napačna razvrstitev naselij, kakor tudi za napačno
                  število članov občinskih svetov. Vlada ocenjuje, da ti popravki, kakršnikoli že
                  so, terjajo parlamentarno razpravo in parlamentarno odločanje. Kakorkoli izgledajo
                  redakcijski, so na neki način tudi vsebinski.</p>
               <p>V imenu Vlade bi pač rad opozoril, da vsak teritorialni poseg v tem trenutku na
                  nek način ogroža izvedbo lokalnih volitev, ker pač vemo, da volitve potekajo
                  hkrati v vseh občinah. Zdaj ta tajming, ta rokovnik je s strani republiške
                  komisije pač sprejet in je ta postopek že stekel, tako da bi v zvezi s tem
                  izpostavil samo te štiri zaselke, ki so bili v 82. delu 2. člena. Mi smo sicer
                  sodili, da glede na to, da je predmet tega zakona, da so naselja, da zaselki niso
                  predmet tega zakona ni na nek način to posledično pomeni nekoherentnost zakona v
                  tem delu, ampak kljub temu Vlada sprejema amandma Komisije za lokalno samoupravo,
                  da se iz tega dela zakona zaselki črtajo in da se pač prenesejo v prehodne določbe
                  60.a člena, da se pač o tem presoja takrat, ko bo o tem tudi obstajala presoja
                  Ustavnega sodišča in na nek način <q>"de facto"</q> in <q>"de jure"</q> rešil status teh
                  zaselkov v tem maloobmejnem območju s sosednjo Hrvaško. Teh popravkov je 22,
                  obrazložitev je notri in ne bi kaj več povedal za uvod. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi si dovolil samo eno pripombo, preden bi pozval poročevalca
                  komisije in sicer, da so redakcijo zakona skupaj pripravljale vladne in
                  parlamentarne službe in da so napake, ki so morebiti nastale v redakciji, vsekakor
                  lahko rezultat tega skupnega dela, ne pa samo redakcije, ki naj bi jo opravil
                  parlament, kar je rekel minister v svoji uvodni besedi. Prosim poročevalca
                  Komisije za lokalno samoupravo.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Spoštovane kolegice in kolegi! Komisija za lokalno samoupravo je
                  razpravljala o tem predlogu zakona ter na osnovi podane obrazložitve predloga tega
                  zakona s strani predlagatelja, ter same opravljene razprave meni, da je v postopku
                  oblikovanja zakona o ustanovitvi občin ter o določitvi njihovih območij prišlo do
                  neusklajenosti pri navajanju naselij v posameznih občinah, predvsem zaradi
                  časovnih omejitev pri sprejemanju zakona po hitrem postopku. Hkrati je prišlo ob
                  sprejemanju zakona tudi do napak pri določitvi števila članov prvih občinskih
                  svetov na podlagi 116. člena zakona o lokalnih volitvah zaradi nepopolnih podatkov
                  o številu prebivalcev na območjih novo ustanovljenih občin. Komisija meni, da
                  predlagane spremembe in dopolnitve zakona ne posegajo v teritorialno spreminjanje
                  novo nastalih občin, ampak zagotavljajo predvsem uskladitev zakona o ustanovitvi
                  občin ter določitve njihovih območij z ustavo, zakonom o lokalni samoupravi in
                  zakonom o lokalnih volitvah. Zato je komisija na podlagi razprave soglasno
                  sprejela sklep, da predlaga Državnemu zboru, da predlog zakona o spremembah in
                  dopolnitvah zakona o ustanovitvi občin ter o določitvi njihovih območij po hitrem
                  postopku sprejme.</p>
               <p>Hkrati pa komisija Državnemu zboru predlaga, da v drugi obravnavi sprejme amandma,
                  ki ga je vložila in predlaga, da se v 82. točki 1. člena črtajo zaselki: Božini,
                  Mlini, Škodelin in Škrile. Navedeni zaselki v občini Piran so namreč predmet
                  ustavnega spora, ki ga je sprožila Vlada Republike Slovenije. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                  Gospod Baškovič, prosim.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Mi smo sicer dali svoje mnenje k temu zakonu, v katerem nismo izpostavili nobenih
                  pripomb, razen ene redakcijske glede uvodnega besedila 1. člena, kar smo dali v
                  našem mnenju. Ampak ne bi govoril o tem. To so vsi dobili na klopi.</p>
               <p>Dal bi samo nekaj pojasnil glede tolmačenja, kako je do teh spodrsljajev,
                  tehničnih napak in nedoslednosti prišlo in kakšnega karakterja so predlagane
                  spremembe in dopolnitve v tem vladnem predlogu. O amandmajih ne bi govoril.</p>
               <p>Vsi ste sodelovali v tem procesu. Šlo je po hitrem postopku. Bile so nočne seje,
                  rane ure zjutraj in resnično, ko smo kontrolirali potem te prvotno javljene
                  popravke z Vlade, s terena itd., smo ugotavljali, da je bila osnovna hiba v tem,
                  da se ob amandmajskih prilagoditvah, spremembah, premikih ni dosledno in zmeraj
                  sproti vsa naselja, deli naselij itd. izčistilo in je potem prišlo do tega, da je
                  nekaj primerov - dva taka sta bila ugotovljena - da se je, na primer, ko se je
                  občina Zavrč pojavila, se tam pojavi ves tisti kompleks teh naselij, ki tja
                  spadajo, ni se pa na ustreznem mestu, tam, kjer je bilo to vzeto ven, uspelo
                  popraviti. To je napaka. Vendarle pa se ve, da se je občina Zavrč tu formirala in
                  je potem ta rešitev pravilna in je treba to sedaj samo kot napako spraviti s
                  sveta. To je bil en tak zelo očiten primer.</p>
               <p>Potem so bili nekateri amandmaji, ki so prenašali krajevne skupnosti, ne pa
                  naselij in se je potem moralo ugotavljati, kaj v to krajevno skupnost sodi itd. Tu
                  so bile velike težave. Nekaj se je uspelo sproti čistiti, drugo se pa ni niti
                  videlo dobro in je prišlo potem do težav in so potem šele signali s terena
                  opozarjali, da je eno naselje, del naselja itd. po njihovem nelogično napisan tu.
                  Pojavi se na napačni strani in podobno. To so te težave, ki smo jih potem opažali,
                  vendar naš sekretariat ni opremljen z vsemi temi tehničnimi pripomočki in
                  registri. Tu je 6.000 naselij, da bi lahko zmeraj ugotovili, kam kaj po teh
                  amandmajih v tistem hipu vse natančno sodi. To je en del teh nepravilnosti. Gre za
                  nekatere stvari, ki niso bile precizno izpeljane in so bile te napake pač kasneje
                  ugotovljene.</p>
               <p>Drugi del teh sprememb se pa nanaša na število teh svetniških mest v občinskih
                  svetih, kjer bi se tudi ob teh premikih območij moralo v skladu z zakonom o
                  volitvah sproti ugotavljati koliko nese s seboj tak teritorij glasov, koliko ima
                  prebivalcev in jih potem izračunali po tistih krimerijah, ki so vodene v zakonu.
                  To se ni dalo takrat delati z naše strani, ker nimamo podatkov o prebivalcih in bi
                  moral že amandma to opraviti, pa ni. In za te naknadne številke, ki se potem
                  pojavljajo kot problem, ker niso bile usklajene z dejanskim številom prebivalstva.
                  To se sedaj predlaga od Vlade veliko teh prilagoditev. Dejansko je nekajkrat
                  presegalo redakcijo in mi nismo morali na primer od 12 narediti 17, od 23 21. To
                  ni v vlogi redakcije možno opraviti.</p>
               <p>To kar se sedaj na tem področju predlaga je dejansko logično, po zakonu o volitvah
                  mora tako biti in so te izračuni narejeni prav, vendar prepozno. Takrat to ni bilo
                  opravljeno in sedaj je tu. Tako, da ta karakter takšnih dopolnitev mislim, da je
                  popolnoma sprejemljiv, da bo na ternu stvar normalno in skladno tekla tako, kot se
                  po vseh zakonih skupaj lahko potem skladno izvedejo volitve in kandidature in vse
                  tako naprej.</p>
               <p>Nobena od teh sprememb po naši oceni nima nobenih teritorialnih posledic in
                  pravzaprav gre samo za nekatere večje preciznosti, za nekatera prenašanja, ki so
                  sicer glede končnih rešitev nujna in niso problematična. Dodal bi še nekaj. Na
                  primer naselje Brezovica se pojavlja kot tisto, ki se prenese, ki je ostalo v dveh
                  naseljih, v dveh občinah. Moram povedati, da je Brezovica, ali pa še podobnih
                  nazivov v Sloveniji veliko. Lahko jih je 15, jih je 20 in naš sekretariat ne more
                  reči, ali je ta Brezovica v tej občini ista kot Brezovica v tisti občini. Tako je
                  tudi, če bi to kontrolirali mi takrat, na primer ta primer Brezovice ga ne bi
                  morali odkriti in takrat sami pripravljati. No, za takšne stvari gre in to, kar je
                  predlagano je z našega vidika vsebinsko nesporno in gre samo za takšne detajle, ki
                  naj bi izčistili zakon, da ne bi bilo potem zaradi teh formalnosti kakšnih velikih
                  zapletov na terenu. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem predstavnikom poslanskih skupin. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa za besedo pa lep dober dan. Najprej bi rekel gospodu ministru, ki ga
                  sedaj žal ne vidim tukaj notri, da nikakor ni fer, da za napake obdolžuje službe
                  parlamenta. Dejstvo je, da je bilo odprto ministrsko mesto za lokalno samoupravo,
                  ki je odgovorno za te napake, samo s temi zadevami se ukvarja, nikakor pa ni
                  mogoče napak obešati na pleča parlamentarnim službam, ki imajo še marsikaj drugega
                  za urejati.</p>
               <p>Glede zakona na splošno pa vemo, da je Vlada delala zakon o teh lokalnih
                  samoupravah bolj po svojih merilih in da v bistvu ni upoštevala volje ljudi v
                  marsikaterem segmentu, zato bomo mi tudi, nekaj amandmajev smo tudi vložili in
                  bomo tudi podprli marsikateri amandma, pa naj gre za združevanje občin ali pa tudi
                  za razdruževanje v nekaterih segmentih. V samem principu pa je naša skupina za
                  sprejem tega zakona. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanske skupine? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke sicer zakonu ne nasprotuje
                  v smislu korekcij storjenih napak tako ali drugače pri pripravi oziroma pri
                  dokončni redakciji tega zakona. Nasprotuje pa tistemu delu, ki se nanaša na
                  črtanje zaselkov ob Dragonji. Gre za Mline, Škrilje, Škodelin, Božini. Menim, da
                  je ta amandma popolnoma oziroma ta predlog popolnoma neupravičen, da bi se črtal
                  in vztraja na tem, da ti zaselki ostanejo notri. Namreč interpretacija, da je
                  naselje jasno, zaselek pa da ni zaselje, ne drži. Zaselek je pač manjši del
                  naselja, pa manjše naselje in zahtevamo, da se pri tem strogo držimo veljavne
                  zakonodaje in da ti kraji ostanejo zapisani notri.</p>
               <p>Zavedamo se, da je sicer to dejanje Državnega zbora imelo določene posledice v
                  odnosih z Republiko Hrvaško, toda dejstvo je, da so ti kraji bili vedno del
                  katastrskega območja občine Piran oziroma katastrske občine Sečovlje in da so tudi
                  bili v evidenci Republike Slovenije in dejstvo je tudi, da Republika Hrvaška teh
                  krajev ni vključila v svoje nove županije. Zato menimo, da je popolnoma
                  neupravičeno, da Vlada predlaga črtanje teh zaselkov. V kolikor to želi narediti,
                  naj dokaže z ustreznimi zakoni, da teh zaselkov tam notri ni. Mislim, da tega ne
                  more dokazati, najmanj pa to lahko dokaže za zaselek Mlini, ki je del kraja
                  Sečovlje. Bil je enkrat pač tako razglašen in ga nima smisla izključevati iz tega
                  območja. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Spoštovani gospod predsednik, drage poslanke in poslanci. Poslanska skupina
                  Slovenskih krščanskih demokratov bo podprla le vladne predloge, ki so nujni za
                  izvedbo teh volitev. Amandmaje, ki posegajo v območje občin, pa ne bomo podprli
                  oziroma jih ne moremo podpreti, saj bi se s tem sprožil plaz sprememb in s tem bi
                  onemogočili izvedbo teh volitev, ki jih občine že težko čakajo. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Želi še kdo v imenu poslanskih skupin? Gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Poslanska skupina Social demokratov bo podprla ta zakon z eno
                  pripombo. V 82. točki 1. člena, ki govori o občini Piran, kjer naj bi se črtali
                  zaselki Božini, Mlini, Škodelin in Škrilje, predlagamo, da se to sicer začasno
                  črta, in bi rekel tako: <q>"da se začasno črtajo zaselki Božini, Mlini, Škodelin in
                  Škrilje, dokler to ne bo definitivno rešeno."</q></p>
               <p>Upoštevati moramo, da je žal za sedaj to še vedno sporno ozemlje. Prepričan sem v
                  pozitivno rešitev, zato dajmo sprejeti eno tako pogojno rešitev. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Jaz bi predstavniku Social demokratske stranke samo sporočil, da
                  je v obravnavi amandma skupine poslancev, s prvim podpisanim Tonetom Anderličem,
                  ki pravzaprav to zadevo tako tudi rešuje v tem smislu, kot je gospod Hvalica tudi
                  tukaj predvidel oziroma predlagal in predlagam, da podpremo ta amandma.</p>
               <p>Torej, če vas spomnim na to vsebino, da se 6.a člen spremeni - doda pač, in sicer:
                  <q>"določbe tega zakona, ki se nanašajo na območje zaselkov: Božini, Škodelin in
                  Škrilje se ne uporabljajo do določitve meje med Republiko Slovenijo in Republiko
                  Hrvaško."</q></p>
               <p>Ta amandma ima svoj smisel in pridobi tudi na svoji vsebini takrat, ob primeru, da
                  izglasujemo amandma, ki ga je predložila komisija.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Pozsončeva. Ni replik. Govorijo poslanske skupine.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Spoštovani! Žal mi je, da vas ponovno morim z našim problemom, ampak
                  problem je tako velik, da prosim vašo pozornost.</p>
               <p>Poleg tega, da globoko obžalujem neupoštevanje referendumske volje občanov, bi vas
                  želela še enkrat opozoriti na naslednja dejstva: zakon o ustanovitvi občin ter
                  določitvi njihovih območij ima poleg tega še eno veliko pomanjkljivost. Ne
                  upošteva narodnostni vidik, če prav za to obstaja v zakonu o lokalni samoupravi,
                  zakonu o referendumskih območij ter sporazum o zagotavljanju posebnih pravic
                  slovenske narodne manjšine v Republiki Madžarski in madžarske narodne skupnosti v
                  Republiki Sloveniji.</p>
               <p>V navedenem sporazumu se je Slovenija predvsem zavezala, da upravne in
                  teritorialne organizacije države ter lokalne samouprave ne bo urejala v škodo
                  manjšine.</p>
               <p>Prizadevala si bo, da bi se meje upravnih, volilnih in manjšinsko-naseljenih
                  območjih čimbolj ujemale. Ta sporazum je bil v tem parlamentu raticifiran letos.
                  Večina vas je glasovala za. Tako pa je Madžarska narodnost postala izločevalni, ne
                  pa upoštevajoči faktor, saj so v okolici nastale občine, ki niti blizu
                  neizpolnjujejo zakonskih pogojev.</p>
               <p>Moram izraziti svoje razočaranje glede Vlade, ki razen simpatije ne kaže nobene
                  volje, da bi popravila situacijo. Ugotovljene napake ne popraviti, je
                  sprenevedanje. Ni res, da zaradi spremembe v dveh občinah ni mogoče izvesti
                  volitev.</p>
               <p>Poslanka narodne skupnosti ni bila izvoljena zato, da na kolenih prosi za vašo
                  podporo. Državni zbor mora imeti tako narodnostno politiko, ki jo v vseh segmentih
                  svojega dela upošteva. Prosim vašo podporo tudi za to, da tem ljudem ponovno
                  vrnemo vero v našo mlado državo. Manjka nam samo politična volja, da rešimo to
                  izrazito političen problem, ki je za Madžarsko narodnost izredno velik problem.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo? Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Poslanska skupina Slovenske nacionalne desnice, jasno, ne bo podprla, da se črtajo
                  zaselki <q>"Bužini, Mlini, Škodelini in Škrilje iz občine Piran"</q>. Če menimo, da je to
                  sporno ozemlje, prav zato, če menimo, da je to sporno ozemlje, moramo trditi, da
                  je to naše, kajti Hrvati trdijo, da je to njihovo. In samo ti si v sporu z drugim,
                  če trdiš nekaj različnega od njega. To je ena zadeva in za mene in za nas je
                  celotna meja med Republiko Slovenijo in Republiko Hrvaško na področju Istre
                  začasna in sporna. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Če ne, dajem besedo poslankam
                  in poslancem. K besedi se javlja gospod Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Sicer jaz živim zelo blizu tistih Škodelinov, Buželinov itd. pa kar kaže pretirano
                  zainteresiranost za te ljudi Hrvaška in Slovenija. Ko grem mimo, me niti ne
                  poznajo več. To pomeni, da se ne strinjam ne z enimi, ne z drugimi.</p>
               <p>Drugič, nisem mislil razpravljati o tem, mislil sem pa razpravljati o tem, da bi
                  predlagal Državnemu zboru, da ob sprejemu tega zakona oziroma sprejem tega zakona
                  zadolži Vlado Republike Slovenije, da do januarja predlaga oziroma ponovno prouči
                  zahteve madžarske narodnosti, ki živi na tistem koncu gor, v Hodošu itd. In
                  usklajenost njihovih zahtev z vsemi papirji, ustavo itd., ki smo jih sprejeli v
                  Republiki Sloveniji in na podlagi tistega predlaga določene spremembe zakonodaje
                  okrog tega področja. V nasprotnem primeru pa popolnoma stojim na strani madžarske
                  narodnosti, ki zahteva take in take zadeve. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Želi še kdo besedo. Gospod Mozetič, izvolite.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, dragi kolegi. Ne bom kaj posebnega razpravljal,
                  ker je razpravljati o tej temi zelo tvegano. Eden te lahko razglasi za izdajalca
                  slovenskega naroda ali pa prodajalca slovenske zemlje ali pa, bolje rečeno,
                  donatorja nekoga. Potem se v eni občini zameriš zato, ker si za to, da je občina,
                  v drugi občini zato, ker ni občina. Šop teh papirjev je zelo zanimiv, samo enega
                  bom omenil zato, da bom dobil repliko. Recimo, Rafael Kužnik predlaga ukinitev
                  občine Brda - ne vem, kaj ima on z Brdi - ampak ni to problem. Eno vprašanje bi
                  postavil, ki pa je zelo resno. Zakon o občinah oziroma o določitvi občin, ne vem,
                  kako se točno glasi, občin, smo sprejeli po neki proceduri, ki je bila taka ali
                  drugačna. Sedaj, lahko se z njo strinjamo, nekateri se ne strinjajo, da je bila
                  korektno izpeljana, drugi pa, da je in Ustavno sodišče je tisto, ki bo reklo, ali
                  je bilo to dobro ali ne.</p>
               <p>Zdaj pa poskušamo spreminjati mejo občin s temi listki, z amandmaji, ki ga lahko
                  kdorkoli od nas za katerokoli občino napiše, vendar mislim, da to ni skladno z
                  zakonom o lokalni samoupravi, kjer je točno določen postopek, kako se območja
                  občin določajo in spreminjajo. Zato prosim in če ne bo prošnja uslišana, predlagam
                  Državnemu zboru, da sprejme tak sklep, da zahteva od naše strokovne službe, da da
                  jasen odgovor, ali je na ta način možno spreminjati zakon, ali ni možno; ker če ni
                  možno - jaz mislim, da ni možno, potem ti amandmaji in o teh amandmajih sploh ne
                  moremo in ne smemo glasovati. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ali želi še kdo besedo? Gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod predsednik, spoštovane gospe in gospodje! Moje stališče je nekoliko
                  drugačno od s tališča mojega kolega gospoda Mozetiča. Vložil bom amandmaje, ki bi,
                  če bodo sprejeti, odpravili nekatere čudne razmere, ki s sprejetim zakonom urejajo
                  stvari na področju, ali na območju novih občin Gorenja vas, Poljane, Žiri in
                  Škofja Loka.</p>
               <p>Gre za naslednje - to so gorski kraji, ki so razpotegnjeni na območju <stage>(ne
                     vem, koliko km)</stage> in segajo iz ene doline v drugo. Predlagam, da se npr.
                  v občini Žiri, naselje Koprivnik nadomesti samo z delom Koprivnika in sicer so to
                  hišne številke 35, 36, 39 in 41. Koprivnik sega iz ene doline v drugo in za tiste,
                  ki so se kdaj peljali skozi Sovodenj in čez Kladje na ono stran, v Cerkno in na
                  Primorsko, bi povedal tole - v Sovodnju je tovarna Termopol - v Sovodnju, ki spada
                  pod novo občino Gorenja vas, Poljane; toda tovarna Termopol je v naselju
                  Koprivnik, ki sodi po sedanjem zakonu v občino Žiri. Čez nekaj km dolg hrib je pač
                  to.</p>
               <p>Naslednji primer sta dve hiši, ki spadata v naselje Davča; za to vas so svoj čas
                  rekli, da je največja vas v avstrijskem cesarstvu. Davča sodi pod Jasnob in
                  popolnoma logično pod občino Železniki, razen teh dveh hiš številka 75 in 76, ki
                  bi po logiki naravne razporeditve morali soditi pod občino Gorenja vas, Poljane.
                  Nekaj podobnega, vendar ne tako kričeče, ali pa, ker gre za več naselij, še celo
                  bolj, so naselja: Mlake, Krivo brdo, Jarčje brdo itn., ki so določeni pod, ker
                  sodijo v Krajevno skupnost Javorje pod občino Gorenja vas - Poljane, vendar vsa ta
                  naselja gravitirajo na tisti del občine Škofja Loka, torej Krajevna skupnost Luša
                  in Lenart, ki smo jo določili v občino Škofja Loka. Ni to edini poseg, tudi Vladni
                  predlog ima nekatere teritorialne posege in menim, da če bomo sprejeli tiste,
                  lahko tudi te in s tem bomo ustregli ljudem, da ne bodo po 10, 20 km oddaljeni od
                  občine in šli, po domače se reče, okrog riti v žep.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi prosil za mir in pozornost v dvorani, da ne bi čez 14 dni spet
                  popravljali zakona. Želi še kdo besedo? Gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Spoštovani! Jaz sem vložil amandma, ki se tiče Jezerskega. Jezerskemu
                  naj bi podelili status občine. Dovolite, da ta svoj amandma obrazložim. Poglejte,
                  Vlada navaja kot argument proti slehernemu poseganju v določeni mreži novih občin
                  odlaganje lokalnih volitev. To ni res. Vsaj konkretno v primeru Jezerskega to ne
                  velja. Tu je ravno nasprotno. Prebivalci Jezerskega so ogorčeni, ker ni bila
                  upoštevana njihova volja kot samostojne občine. Bili so nasilno priključeni k
                  Preddvoru, v katerem je bil referendumski izid negativen. Zato ne bodo šli na
                  volitve sveta in župana v novi občini Preddvor, pač pa nameravajo izvoliti svoj
                  svet in župana z nalogo, da zagotovijo ustanovitev svoje občine. S tem, če jim
                  priznamo status občine, jim bomo pravzaprav legalizirali volitve, ki jih bodo v
                  vsakem primeru izpeljali na Jezerskem. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Replika. Gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Spoštovane poslanke in poslanci! Jaz sem že zadnjič govoril, da tu
                  zdaj nekateri točijo krokodilje solze, ker nekaterih občin nismo izglasovali. Naj
                  na tem mestu še enkrat jasno in glasno povem. Slovenski krščanski demokrati smo
                  glasovali za občino Jezersko. Tisti, ki pa zdaj Jezerjanom obljubljajo tisto,
                  česar ni mogoče narediti, pa zdaj govorijo, da bodo stvari popravili. Oprostite,
                  to je sprenevedanje prve vrste in gospod Eržen, ste med tistimi. Pojdite gledati
                  izpiske o glasovanju, pa se prepričajte, če ste to pozabili. To je eno.</p>
               <p>Drugo. Tudi jaz zahtevam od Vlade, da se natančno izjasni o amandmajih, ki so
                  prispeli zdaj. Ali je o teh amandmajih sploh mogoče glasovati? Jaz sem ves čas
                  razumel, da popravljamo zakon tehnično, da gre za popravke, ki jih je treba
                  narediti, da lahko sploh začnemo s to lokalno samoupravo. Če gre pa seveda za
                  druge stvari, če smo zdaj spet tam, kjer smo nekoč že bili, se pravi na začetku,
                  potem bomo imeli vsesplošen lov za občine ali proti občinam. Prosim, da se to
                  jasno pove, tako s strani sekretariata, kot tudi Vlade, ker Vlada prej o tem ni
                  rekla nobene besede. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Jaz bi vas opozoril, da mnenje sekretariata že obstoji in bi bilo korektno, če bi
                  si ga pogledali. Mogoče bi poklicali tudi gospoda Baškoviča, da te stvari pojasni.
                  Za repliko se je javil gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Replicirati moram gospodu Polajnarju, ki se smeji, očitno je
                  zadovoljen. Tako je: jaz sem pri glasovanju naredil napako. Hotel sem zahtevati
                  ponovitev glasovanja. Razlika je bila sedem glasov, to se pravi, ne bi naredil
                  nič. Potem sem odšel na Jezersko in sem to stvar Jezerjanom obrazložil.</p>
               <p>Gospod Polajnar, tudi vi ste bili na Jezerskem, samo dejstvo, da Jezerjani meni
                  kljub temu danes še zaupajo, vam pa ne, dosti pove.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ali je replika, gospod Lavrinc?</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Gospod predsednik, hvala za besedo. Kolegice in kolegi! Ta problem okoli
                  Jezerskega naj bi zakuhal tisti amandma, katerega prvi podpisani sem bil jaz. Zato
                  mi je gospod Eržen v imenu krajanov Jezerskega grozil celo, tako, nekaj na glas,
                  nekaj po tihem, skratka, če upam, naj pridem tja gor na ta ovčji bal. Upal bom
                  priti na ovčji bal, pa kljub temu, da naprej povem, da bom danes glasoval proti
                  njegovemu amandmaju. Namreč, to, bom rekel, gnilo, dobesedno gnilo sprenevedanje
                  ob nekaterih razpravah tukaj, v tem prostoru, ob tem zakonu, mi gre do te mere na
                  živce, da preprosto težko kontroliram čustva.</p>
               <p>Namreč, ljudje pričakujejo, da naj bi se vsaj kolikor toliko, tudi če smo
                  strankarsko obarvani, pošteno v tem prostoru pogovarjali; da se ne prodajajo ali
                  pa kupujejo občine za, recimo odstrel enega jelena in podobne zadeve; da se ne
                  počne v tem prostoru nekaj, kar ni kaj prida častnega. Po nečednem se je recimo
                  omenjalo celo moje ime z nekimi lovskimi lobiji. Res je, da je bila moja mati
                  zaposlena sedemnajst let v Zavodu za gojitev divjadi - Kozorog iz Kamnika, ki je
                  gospodaril z divjadjo tudi v tem predelu, ni pa res oziroma popolnoma neresnica,
                  da bi komer koli iz tistega zavoda pred tem kar koli govoril.</p>
               <p>Torej, hočem povedati, da edino vodilo takrat je bilo, da združujemo nazaj vse,
                  kar je takrat razpadlo. Razpadlo je, ne na zahtevo gospoda Eržena, ampak razpadlo
                  je oziroma na novo je nastala občina Jezersko po zaslugi gospoda Polajnarja.</p>
               <p>Niti to nisem vedel takrat, ko sem vlagal svoj amandma, da je to pravzaprav
                  zasluga gospoda Polajnarja.</p>
               <p>Še enkrat povem, mislim, da je to, kar se počnem za tem govorniškim odrom ob
                  razpravi o tem zakonu več kot višek hinavščine in <q>"za primej"</q>, ta stvar ne sodi
                  sem, v ta prostor, ampak kam drugam.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Repliko ima gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Meni ni treba hoditi na Jezersko po zaupanje. Jaz sem šel na Jezersko
                  pojasnjevati, kako so se stvari dogajale. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Rad bi repliciral kolegu iz Kamnika. Gospod Lavrinc, jaz sem zmeraj za
                  tem odrom zagovarjal voljo ljudi. Mi smo Jezerjanom dali možnost, da se izjasnijo
                  na referendumu. Oni so se jasno o tem izjasnili. Mi jim občine nismo dali, to se
                  pravi, smo delali proti volji ljudi in ko sem ravno pri tej volji ljudi, katera je
                  bila s tega odra že dostikrat prezentirana, očitno, kolegice in kolegi pozabljamo,
                  da ravno po volji ljudi, izražene leta 1992 na državnozborskih volitvah, mi danes
                  grejemo te poslanske klopi. Oni so nam takrat zaupali, s tem smo prevzeli
                  odgovornost. Takrat ga ni bilo junaka na tem svetu, ki bi se zoperstavil tej volji
                  ljudi. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Prosil bi, glede na to, da je precej teh zgodb o Jezerskem, če bi
                  mogoče kakšno repliko prihranili tudi za naslednji obisk na Jezerskem, če je
                  mogoče.</p>
               <p>Gospod Lavrinc vseeno želi tukaj to povedati.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Najprej bi predsedujočega prosil, če umakne tale vrč, ker toliko krokodiljih
                  solza, kolikor je bilo sedaj natočenih, bo preveč.</p>
               <p>Naslednja zadeva. Kar se tiče volje ljudi, bi pa rekel to. Gospod Eržen je
                  kandidiral v Kamniku in ga v Kamniku niti videli niso. Kandidirali so SNS.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Mozetič je imel še repliko. Hvala. Besedo ima gospod
                  Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Moja razprava se nanaša na 82. točko občina Piran, kjer Vlada
                  predlaga, da se črtajo zaselki Božini, Mlini, Škodelin in Škrile. Sprašujem Vlado
                  in od nje zahtevam eksaktno pojasnilo na podlagi katerega zakona in na podlagi
                  kakšnih kriterijev in ugotovitev to predlagajo. Imam podatke, ki govorijo, da bi
                  bilo tako dejanje napačno. Zato prosim, da jasno navedete zakon in ga tudi
                  predložite, v katerem so ti kraji opredeljeni kot zaselki in ne kot naselja.</p>
               <p>Kot drugo bi želel poudariti, da se je zgodovina teh krajev v pravnem smislu
                  dogajala tako, da je takoj po drugi svetovni vojni bilo jasno to področje izven
                  območja urejanja ostale države in da se je šele kasneje tudi pravno uredilo v
                  smislu organiziranja občin in podobno, glede na to, da je prva povojna ureditev
                  območij v Republiki Sloveniji govorila le o zaselkih, da je potem bila druga
                  ureditev, ki je govorila zgolj o krajih in okrožjih in naslednja je prvič zajela
                  to območje, se pravi območje piranske občine oziroma je določila, kakšna je
                  upravna razdelitev. V enem teh dokumentov je sedaj ta 55. Imam en podatek in nič
                  več kot to, zato sem pa tista vprašanja pri Vladi naslovil in ta podatek govori,
                  da je v občini Piran kraj, ki se je prej imenoval Mlini, uvrstil v kraj Sečovlje,
                  medtem ko o Škodelinih, Božinih in o Škrilah pa ni govora. Dobil sem tudi
                  informacijo, da sta kraja oziroma zaselka Božini in Škodelin v naselju Dragonja.
                  To se pravi, da spadata pod območje naselja Dragonja. Naslednji dokument, ki je
                  bil izdan okrog leta 1980, govori o katastrskih občinah in iz grafičnih prilog
                  tega dokumenta je jasno, da so ti zaselki znotraj Slovenije. Tako, da odpade
                  kakršnakoli spornost. Spornost je pač izmislila druga stran.</p>
               <p>Še enkrat ponavljam. Zahtevam, da Vlada jasno pojasni, na podlagi katerih zakonov
                  ugotavlja, da ti zaselki oziroma da ta majhna naselja niso samostojna naselja in
                  da so del enega ali drugega večjega naselja. Menim, da bi bilo prav, v kolikor bi
                  Državni zbor sprejel črtanje teh zaselkov, da sprejme še sklep, s katerim ugotovi,
                  kje ti zaselki so. Za Mline vemo, da so v naselju Sečovlje, kje so pa Škodeline,
                  Škrile in Božini pa mi ni jasno. Vsaj sam takega dokumenta nimam. Zato prosim
                  Vlado, da te zadeve eksaktno pojasni. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Dolžan sem pojasnila glede na razpravo gospoda poslanca Mozetiča.
                  Mislim, da sem razumel, da je želel od nas eno splošnejše stališče glede možnosti
                  tovrstnih amandmajskih posegov v oblikovanje teritorije oziroma za preoblikovanje
                  občin. Se pravi, amandma je bil zato, da se izpostavljajo nove občine, delijo
                  obstoječe, združujejo in podobno. Mislim, da smo ta problem razrešili že na tej
                  redni seji, ki sedaj teče vzporedno ob zakonu, ki ga je predlagal poslanec Ivan
                  Verzolak, ko je predložil spremembe v občini Celje, Vojnik itd., je imela isti
                  karakter, se pravi, da spreminja občine Celje itd. Priključuje Štore, Vojnik, se
                  pravi, gre za teritorialno drugačno oblikovanje in druge občine, kot so v zakonu
                  sedaj sprejete. Na Komisiji za lokalno samoupravo je bila razprava o tem. Mi smo
                  svoje mnenje takrat o tem problemu dali pisno, kjer smo opozorili tudi na ta
                  sistemski vidik. Mi imamo sedaj zakon o lokalni samoupravi, imamo zakon o
                  referendumih za ustanovitev občin; po teh zakonskih procedurah se je ves ta sklop
                  občinske organizacija, oziroma ustanavljanje novih občin, pripravil, referendumi
                  so bili izpeljani; kako je bilo z njimi, je drug problem, ampak ves postopek je
                  bil tako izpeljan in sedaj imamo na podlagi vsega tega veljaven, sprejet in že v
                  rabi pri pripravah za volitve edini veljavni zakon, ki določa občine, njihovo
                  območje in sedeže. Starega smo izrecno odpravili in ta velja že takoj po objavi in
                  je samo ta tu.</p>
               <p>Dejstvo je, da imamo postavljeno tako novo strukturo občin - tudi mestne občine
                  imamo notri in sedaj smo se postavili na stališče ob tej zakonski in ustavni
                  ureditvi, da bi od tu naprej morali ponovno, če hočemo spreminjati občine, jih
                  združevati, razdruževati itd. iti po isti proceduri, ki jo zakon terja, se pravi,
                  referendumska območja določiti, kot smo jih takrat, izpeljati referendum, kot je
                  bil, da ugotovimo voljo prebivalcev tega območja, ki se želi odcepiti, ali
                  združevati in potem z zakonom to reč urediti. Tako je predvideno v sistemu. To
                  stališče smo postavili takrat. Na komisiji je bilo to v globalu sprejeto, edino z
                  dodatkom, ki ga moram objektivno povedati, da se smatra, da bi vse to lahko
                  sledilo šele potem, ko bodo te občine, ki so teritorialno veljavno zaklavzulirane,
                  to lahko izvajale šele potem, ko bodo tudi občine dejansko konstituirane. Se
                  pravi, s svojimi sveti, organi itd. To je pa dodatek, ki ga je komisija na to naše
                  stališče potem dodala in se pravi, da bi vse to lahko sledilo šele potem, ko že te
                  občine sicer imamo, da se lahko one združujejo, razdružujejo itd. To je bilo v
                  komisiji, vidim, da je tudi v poročilu tako napisano.</p>
               <p>Ob tem, da je tukaj še zelo pomembno, na kar smo tudi mi opozorili in tudi
                  komisija je temu sledila, oziroma mislim, da je bila tudi sama po svoji poti zelo
                  pozorna, da bi vsaka taka sprememba sedaj povzročila velike <q>"reperkusije"</q> v
                  pripravah volitev, ker so vsi roki že zamujeni, se odštevajo. Volitve so za vse
                  enotno razpisane v decembru in je nemogoče potem, da bi s takimi spremembami
                  zavrli ves ta proces in bi potem prišlo tudi do krize koncem leta, ko ne bi imeli
                  več občinskih, ne novih, ne starih ureditev; ustavni rok po ustavnem zakonu koncem
                  leta izteče, kot veste, mandati se prekinejo in ima to velike <q>"reprekuse"</q>, če bi
                  sedaj šli na nove drugačne občine kot občine. No, to sem moral povedati glede na
                  pripombo gospoda Mozetiča.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Replika.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa za besedo. Gospodu Baškoviču se lepo zahvaljujem in opravičujem, da sem
                  sitnaril, da je to javno predstavil, čeprav sem to zadevo tudi videl. Vendar bi
                  postavil še eno vprašanje. Odgovor v bistvu, vsaj tako, kot mislim, da je prav, ga
                  poznam in je bil tudi vsaj inplicitno tudi povedan, vendar ali na osnovi vsega
                  tega, kar je povedanega, lahko sploh glasujemo o teh amandmajih, ker so vloženi v
                  nasprotju z zakonom, kar pomeni, da bi glasovali o amandmajih, ki so vloženi v
                  nasprotju z zakonom, ki so nezakoniti.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Želite gospod Baškovič dodatno pojasniti, čeravno je bilo to že rečeno.
                     <stage>(Ne.)</stage> Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Mislim, v skladu s tem, kar je povedal gospod Baškovič, so vsaj
                  amandmaji, ki smo jih vložili poslanci Slovenske nacionalne stranke, pa tudi
                  večina drugih v bistvu skladno z zakonom vložena, koneckoncev, referendumska volja
                  je jasna in niti ni nujno, da se referendum ponavlja in ugodeno je tudi vsem
                  ostalim zahtevam. Bi pa govoril o svojem amandmaju. Namreč, tukaj na začetku bi
                  najprej povedal, da je prišlo do majhne redakcijske napake, ki jo sedaj
                  popravljam, tako da se ta amandma začne, v 1. členu se vpiše: <stage>(potem pa vse
                     ostalo.)</stage></p>
               <p>Morda še gospodu Preglju, čeprav mu je Vlada dolžna odgovor, meni je prišlo na um,
                  da je slovenska Vlad morda pri tej zahtevi, o kateri je govoril gospod Pregelj, se
                  je sklicevala in naslonila na kakšne, včeraj napisane hrvaške zakone. Ne vem,
                  morda.</p>
               <p>Sedaj pa tisto, kar sem mislil povedati. V amandmaju je tudi predlog, da se
                  ustanovi občina Razkrižje in sicer v točki 59 - Ljutomer se črta naselje
                  Razkrižje, ki se ustanovi kot samostojna občina s sedežem v Razkrižju. Prvi
                  občinski svet šteje sedem članov. Vemo, kakšni problemi so bili v Razkrižju in
                  mislim, da ni smiselno, da jih tukaj na dolgo in na široko ponavljamo. Gre za
                  zadevo, ki je zelo pomembna. Razkrižanci želijo in hočejo svojo občino. Ne zaupajo
                  občini Ljutomer, ker se bojijo, da se bo dogajalo isto, kot se je dogajalo pod
                  vodstvom sedanjih občinskih veljakov, ki so imeli bistveno več posluha oziroma
                  posluh samo za hrvaške zahteve in nobenega posluha za slovenske zahteve.</p>
               <p>Zato mislim, da je smiselno, da se vsaj ta amandma podpre, če že ne tudi vseh
                  ostalih, čeprav sodim, da tudi ostali amandmaji absolutno stojijo, še posebej
                  tisti, da se mora naselje Borovnica vrniti v občino Vrhnika, kakršna je bila
                  nedvomna volja prebivalcev Borovnice. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod minister.</p>
            </sp>
            <sp who="SDZ1:KovačičBoštjan">
               <speaker>MAG. BOŠTJAN KOVAČIČ:</speaker>
               <p>Samo kratko pojasnilo v zvezi s štirimi zaselki. Že uvodoma sem rekel, da se Vlada
                  ne opredeljuje do te problematike s historičnega, socioekonomskega ali v smislu de
                  facto efektivnega izvajanja oblasti v tem območju. Mi smo črtanje teh štirih
                  zaselkov opravičevali samo s tem in jih naslanjam na 139. člen ustave, kjer
                  govori, in 12. člen zakona o lokalni samoupravi tudi, da območje občine
                  sestavljajo naselja. In ti zaselki niso nikjer, niti v republiškem registru Zavoda
                  za statistiko nikjer omenjeni. Iz tega aspekta ocenjujemo, da v 82 črti, 2. člena
                  zakona - tega, kjer vsepovsod navajamo naselja in iz tega razloga pravimo, da je
                  iz tega aspekta ta del nekoherenten z vsebino 2. člena. Vemo, da ta stvar je šla v
                  presojo Ustavnemu sodišču, ki naj bi vso to problematiko z vseh aspektov
                  obravnaval in s tega vidika mi ne delamo nobenih prejudicev. To je bil razlog.
                  Sicer pa podpiramo, predlog amandmaja je Komisija za lokalno samoupravo.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Želi še kdo besedo? Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovani! Mislim, da smo določene
                  stvari pozabili. Pozabili smo to, ko se sklicujemo na voljo ljudi, da je bilo ob
                  referendumu 355 referendumskih območij sprejetih in na zahteve nekaterih, da bi
                  naredili, če postavim tako na ekstrem, da bi naredili samo eno občino v Sloveniji.
                  Ker ni bilo soglasja v tem zboru, smo se pa v tem zboru dogovorili, da predlagamo,
                  da Vlada predloži zakon, ki smo ga sprejeli z večino, čeprav se sedaj nekateri pač
                  zaradi predvolilnega časa tudi sklicujejo, da pri temu niso sodelovali. Večina v
                  tem parlamentu je sodelovala. Mislim, da je pač treba tako, kot je bilo rečeno že
                  danes, da se popravi nekatere napake, ki so bile storjene ali zaradi noči in lune
                  ali zaradi preobremenjenosti in utrujenosti poslancev in služb, da se to popravi
                  in da se tisto, kar smo sprejeli pač kot nujno zlo, potrdi in čisto nič drugega.
                  Možnosti po novem letu so odprte, tako da se lahko volja občanov izrazi v vsej
                  popolnosti. Zato predlagam, pač tako bom tudi glasoval, da se potrdi edino tisto,
                  kar je Vlada predlagala in vse ostalo pa po novem letu po volitvah. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Želi še kdo besedo? Gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Glede na vse to, kar je bilo tu povedano, glede na vsa ta
                  razmišljanja prihajam do nekega sklepa oziroma predloga, če je to možno, da bi naš
                  zbor generalno glasoval o tem, ali sploh obravnavamo vse vložene amandmaje ali jih
                  pa zavrnemo. Glede na razpravo, ki smo jo imeli ob sprejemanju zakona gospoda
                  Verzolaka, ki ga je vložil gospod Verzolak, izhajam pač iz tega, da obstoja
                  večinska volja, predvidevam, večinska volja v Državnem zboru, da bi šla po tem
                  postopku, po istem postopku, kot pri zavrnitvi gospoda Verzolaka, zato bi bilo
                  smotrno in racionalno, da se najprej odločimo o tem, ali gremo k razpravi in
                  zavrnitvi kot celote, ali pa gremo parcialno razpravljati in odločati o vsakem
                  amandmaju posebej.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Sušek. Želi še kdo besedo? Gospod Matuš, prosim.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Gospod predsedujoči, spoštovani! Gospod Sušek, ne morem se
                  strinjati z vami, niti najmanj pa še s takim predlogom. Ve se, kakšen je
                  poslovnik, po poslovniku pa to ni mogoče. Procedura je pač procedura. Jaz bi rekel
                  samo v tem smislu še to, da bom predlagal en predlog sklepa in sicer, ker je že v
                  sedaj veljavnem zakonu postalo nekako evidentno, da nekatere od teh, ki so postale
                  mestne občine, ne izpolnjujejo pogojev za mestne občine. Predlagam sklep, da Vlada
                  predloži poročilo do druge obravnave o tem, katere od sedaj veljavnih mestnih
                  občin oziroma občin, ki imajo status mestne občine, ne izpolnjujejo vseh
                  kriterijev za mestne občine. Vlada naj ta sklep predloži do druge obravnave in
                  potem se bomo pač okoli tega lahko odločali tudi naprej, kaj je za storiti.
                  Generalno gledano pa ne morem nikakor podpreti gospoda Suška, ki želi kar
                  naenkrat, da glasujemo v enih sklopih amandmajev, kot v celoti in v celoti vse
                  skupaj zavrnemo. To lahko storimo samo tako, da pač zavrnemo zakon v celoti
                  oziroma predlog zakona. Ne moremo pa enih amandmajev zavrniti, potem pa glasujemo
                  samo o predlogu zakona.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj ima besedo.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Če sem prav razumel ministra, je Vlada podprla amandma Komisije za
                  lokalno samoupravo, ki predlaga, da se v 1. členu tega zakona o spremembah odobri
                  ta zakon o ustanovitvi občin, kjer se v 1. členu črta besedilo: v 82. točki občina
                  Piran, zaselki Možini, Mlini itn. Zanimiva je obrazložitev. Vlada to utemeljuje s
                  tem, da je pač sprožila ustavni spor in zaradi tega jasno ne more spreminjati tega
                  določila obravnavanega zakona. Jaz še enkrat prosim, da Vlada pojasni, zakaj
                  nasprotuje tem zaselkom, ali majhnim naseljem, vseeno kako rečemo. Namreč, zakaj
                  je vseeno. Zato, ker ne obstaja zakon, ki bi opredeljeval naselja in zaselke. V
                  tem je vsa tragedija. Naj Vlada pove, da tukaj nekaj manjka v tej državi. Če pa ve
                  za tak akt, naj ga prosim predloži poslancem. Jaz za njega ne vem. Kaj vem, sem
                  povedal. Naštel sem nekaj aktov. Zadnji, ki je določal območje, ga je določil kar
                  po katastrskih občinah in je bilo treba razbrati to iz zemljevidov oziroma iz
                  načrtov. Obstaja še neki zakon, ki ga nisem uspel dobiti. Mogoče ga Vlada ima. Gre
                  za nek zakon iz leta 1964, če sem prav razumel, toda dajmo prosim ugotoviti, v čem
                  je tukaj problem? Kajti Vlada je sprožila ustavni spor. Zdaj se je nekako
                  odločila, da v tem krogu spreminjanja tega zakona ne bo vztrajala na tem, kajti
                  meni, da je zadeva v resnici sporna, vsaj tako sem jaz to razumel, ne pojasni pa
                  pravih strokovnih razlogov. Trditi, da ti zaselki oziroma naselja niso v
                  statističnem pregledu, je popolnoma nepomembno, kajti naselje opredeljuje nek drug
                  dokument, ne statistični pregled ali statistični register. Vsekakor gre za napako,
                  ki jo je Vlada storila. Tudi zato so zdaj s sosednjo Hrvaško tukaj spori. Enako
                  napako je tudi sosednja Vlada storila. Napako jasno v navednicah, ker teh zaselkov
                  tudi sama ni uvrstila v svoje območne skupnosti oziroma v svojo županijo, tako da
                  nedvomno gre za obojestransko <q>"šlamparijo"</q>. Zato še enkrat poudarjam - prosim,
                  navedite dokumente, na podlagi katerih menite, da so ti kraji ustavno sporni. V
                  nasprotnem ugotovimo, da se je zbor odločil prav in naj ostane tako, kot je
                  zapisano, kajti v primeru, da manjka ustrezna zakonodaja, tudi Ustavno sodišče ne
                  bo moglo o tem odločiti in je odločitev lahko zgolj politična. Zato še enkrat
                  poudarjam, oziroma zahtevam, da Vlada pojasni, na podlagi katerih zakonov se je
                  tako odločila, da je najprej predlagala spremembo zakona, oziroma, da je sprožila
                  ustavni spor. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa gospodu Preglju. Ali želi še kdo besedo? Predstavniki Vlade?
                     <stage>(Ne.)</stage> S tem zaključujem splošno razpravo. Ima proceduralno.
                  Gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Razumel sem, da je Vlada odklonila pojasnilo na mojo zahtevo.
                  Zahtevam, da o tem odloča Državni zbor.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Kaj zahtevate, gospod Pregelj?</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Zahtevam, da zbor odloči o tem, da Vlada odgovori na moje vprašanje zdaj, takoj na
                  seji tukaj. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz vas razumem, gospod Pregelj, samo mislim, da se je treba posvetovati, če je to
                  proceduralno. Vlada vam je na vprašanje odgovorila in mislim, da tega ne morem
                  dati na glasovanje.</p>
               <p>Prehajamo v drugo obravnavo, imamo pa še sklep, ki nam ga je poslal gospod Matuš.
                  Gospod Matuš predlaga: Vlada do druge obravnave predloži Državnemu zboru primerno
                  poročilo, ki bo vsebovalo za vse mestne občine po zakonu o določitvi občin in
                  njihovih območij, Uradni list Republike Slovenije, številka 60/94 izpolnjevanje
                  kriterijev za mestno občino, oziroma kateri kriteriji niso bili izpolnjeni po
                  posameznih mestnih občinah za status mestne občine. Gospoda Matuša moram
                  opozoriti, da smo zdaj v hitrem postopku in če bi to zahtevali, bi morali sejo
                  prekiniti - in drugo obravnavo.</p>
               <p>Vlado sprašujem in jo prosim, da odgovori na predlog sklepa, ki ga predlaga gospod
                  Matuš. Gospod Vlaj ima besedo. Gospoda Matuša ni v dvorani. Vlada bo odgovorila,
                  če gospoda Matuša ne bo v dvorani, si je za to kriv sam. Izvolite, gospod
                  Vlaj.</p>
            </sp>
            <sp who="SDZ1:VlajStane">
               <speaker>MAG. STANE VLAJ:</speaker>
               <p>Hvala lepa. Gospod podpredsednik! Vlada Republike Slovenije je pripravila mnenje
                  za Ustavno sodišče za Komisijo za lokalno samoupravo, pa tudi, kot sem obveščen,
                  naj bi bil razdeljen poslankam in poslancem Državnega zbora; mnenje, ki se nanaša
                  na sprožene zahteve za presojo ustavnosti pred Ustavnim sodiščem. Vlada je tudi
                  opozorila v tem mnenju, da je pri ustanovitvi 147 občin; od tega 11 občin, bilo
                  ustanovljenih tudi nekaj občin, o katerih bo potreben razmislek o tem, ali in
                  koliko izpolnjujejo pogoje, oziroma bo potrebno v daljšem času pripraviti analizo
                  in tudi predlagati morebitne spremembe. Vlada Republike Slovenije glede bodočih
                  sprememb o teritorialni organizaciji občin meni, da morajo občine izpolnjevati
                  zakonske pogoje za njihovo ustanovitev tudi glede na spremenjena določila zakona o
                  lokalni samoupravi, dopolnjene s strokovnimi geografskimi, prostorskimi,
                  ekonomskimi in drugimi podlagami. Možne so sicer izjeme v skladu z drugim
                  odstavkom 13.a člena zakona o spremembah in dopolnitvah zakona o lokalni
                  samoupravi.</p>
               <p>Ker so v teku volilna opravila za izvedbo lokalnih volitev, bi vsako teritorialno
                  spreminjanje območij občin do konca leta pomenilo odložitev lokalnih volitev; vse
                  predlagane predloge in pobude bo možno upoštevati in obravnavati v rednem postopku
                  za spremembo območij občin v skladu z zakonom o lokalni samoupravi po opravljenih
                  lokalnih volitvah. Vlada ugotavlja, da bo v primeru posameznih občin - za takšno
                  analizo potrebuje čas; ne gre samo za mestne občine, gre tudi za nekaj navadnih
                  občin, relativno kmalu in tudi skozi zahteve za presojo ustavnosti je prišlo do
                  zahtev po drugačni teritorialni členitvi in s tem do uvedbe postopka za spremembo
                  območij občin, s čimer naj bi odpravili nezadovoljstva prebivalcev na določenih
                  območjih.</p>
               <p>Prvo sejo na prvih volitvah izvoljenega občinskega sveta skliče predsednik
                  občinske volilne komisije najpozneje v 20 dneh po njegovi izvolitvi. Občinski
                  sveti bodo morali v treh mesecih po konstituiranju pripraviti in sprejeti statut
                  in druge akte, potrebne za prevzem funkcij, v šestih mesecih po prevzemu funkcij
                  pa urediti medsebojna premoženjsko pravna razmerja. In tu je tudi del odgovora.
                  Občinski sveti oziroma sveti krajevnih skupnosti, župani oziroma predsedniki
                  svetov krajevnih skupnosti bodo v primerih zahtev za teritorialne spremembe morali
                  opraviti nekatere naloge, ki jih predvidevajo predpisi. Ne bom našteval vseh. Gre
                  za sklic zborov občanov po krajevnih skupnostih, na katerih se bo obravnavala
                  pobuda za teritorialne spremembe, vključno za ustanovitev lastne občine ter se
                  določila referendumsko območje.</p>
               <p>Dalje, priprava zapisnika po posebnem obrazcu, ki se ga pošlje Državnemu zboru, ki
                  odloča o razpisu referenduma za ustanovitev nove občine itn. Ta dejanja so
                  Državnemu zboru poznana in so bila tu skozi tudi dana. Podrobni rokovnik je
                  določal, kako priti do prve mreže novih občin. Organi novih občin, sveti in župani
                  začnejo s 1.1.1995 uresničevati svoje zakonske funkcije in je zato mogoče začeti z
                  zgoraj navedenimi dejanji za teritorialne spremembe novoustanovljenih občin, po
                  mnenju Vlade od tega datuma dalje. To seveda ne pomeni, da se v tem času temeljito
                  pripravljajo argumentacije za takšne ali drugačne teritorialne bodoče spremembe. S
                  1.1.1995 oziroma v januarju mesecu se bo po našem mnenju lahko začel postopek za
                  takšne spremembe, ki pa bo, glede na naravo zahtevanih sprememb terjal daljše ali
                  krajše časovno razdobje. Zavedati se je treba, da se začno po ustanoviti novih
                  občin ali drugačnih teritorialnih spremembah še opravila, ki so povezana z
                  lokalnimi volitvami. Zato je realno pričakovati, da bi upravičene zahteve za
                  teritorialno reorganizacijo novih občin, lahko uresničili v letu 1995.</p>
               <p>Ustava uvaja tri tipe občin in sicer navadne, mestne občine, pa občine s posebnim
                  statusom. Omenili smo, da je prišlo do ustanovitve 147 občin, od katerih je enajst
                  mestnih občin. Glede kriterijev za oblikovanje mestnih občin, so bile sprejete
                  spremembe in dopolnitve zakona o lokalni samoupravi, ki so določile, tu moram
                  korigirati zdaj odsotnega poslanca <stage>(je že tu)</stage>, ki je na zadnji
                  razpravi na komisiji dejal, da sem tu, pred tem zborom dejal, da območje mestne
                  občine tvori samo mesto, ne pa tudi okolica. Ravno nasprotno. Spremembe in
                  dopolnitve zakona o lokalni samoupravi določajo, da mestno občino poleg mesta
                  tvori tudi mestna okolica in gotovo ne bi takšne napake tu zagrešil. Vsekakor pa
                  bo v analizi, mislim, da je bil danes dan predlog, ki jo bo mogoče pripraviti do
                  konca tega leta glede vseh teritorialnih, torej oblikovanj novih občin, temeljito
                  analizo in pripraviti tudi morebitne predloge za spremembo oziroma se opredeliti
                  do teh številnih zahtev, ki jih je Vlada razdelila na štiri skupine. Prvič gre za
                  zahteve, da se posamezna naselja, kot je bilo že povedano, preuvrstijo iz območja
                  ene občine v drugo občino po postopku, ki je predviden.</p>
               <p>Drugič, gre za zahteve, da se ukinejo nekatere občine oziroma vzpostavijo nove
                  občine, kar bo bolj zapletena stvar in bo potrebovala bolj temeljito strokovno in
                  siceršnjo delo. Gre za zahteve po spremembi mnenj in sedež občin, teh je malo in
                  četrtič, gre za delitve naselij, kjer je pa Državni zbor, že ko je določal
                  območja, referendumska območja za nove občine, sprejel predlagano stališče Vlade,
                  da ne bi v tem obdobju šli v delitev naselij, temveč da bi delitve naselij
                  izpeljali po predpisih, ki so vsebovani v zakonu o naseljih in posebnem pravilniku
                  o izvedbi tega zakona. In če odgovorim to gospodu Matušu, gotovo bo predmet naše
                  analize tudi to število mestnih občin, 11, kjer bomo povedali, kje je s
                  strokovnega in normativnega vidika mogoče videti in predlagati tudi takšne
                  spremembe. Vlada se tudi zaveda, da bo hkrati, ko bo pripravila to analizo,
                  potrebno pregledati celoten zakon o lokalni samoupravi, saj je ugotovila, ko ga
                  študira in pripravlja elemente za statute novih občin, da je v njem precej
                  pomanjkljivosti oziroma manjkajočih opredelitev od tega, kolikšen je mandat
                  župana, do tega, da bi lahko zbor občanov prenesel z občinskega sveta del nalog na
                  župana. In še nekaj takšnih stvari je, da ne govorim o določbah, ki se nanašajo na
                  pokrajino.</p>
               <p>Gospod podpredsednik, mi se strinjamo s pobudami, da se pripravi analiza, da se
                  pripravi tudi predlog Vlade, v kateri smeri vidi nadaljnjo, bi rekel uresničevanje
                  teritorialne komponente, uvedbe lokalne samouprave, tudi z narodnostnega vidika,
                  hkrati pa seveda se bo Vlada v kaj večji meri morala začeti ukvarjati s
                  funkcionalno komponento te lokalne samouprave.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš jaz bi vas vprašal, če ste z odgovorom zadovoljni. V kolikor niste,
                  želite pismeno in predlagam, če je možno, da spremenimo sklep tako, da ne
                  zahtevate te druge obravnave, ampak da zahtevamo, da je to dodatni sklep k
                  predlogu zakona. Opozarjam vas, da je splošna razprava že bila zaključena.
                  Proceduralno ima gospod Matuš. Seveda, če pa vztrajate gospod Matuš, bom to dal na
                  glasovanje.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo, proceduralno razpravo ste sicer zaključil, s tem da ste potem, po
                  zaključku te razprave, dali možnost Vladi, da pač odgovarja.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, vi ste to zahtevali, zahtevali ste pisno, predstavnik Vlade je pa
                  ustno odgovoril.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>No, jaz bi, ali mogoče lahko povem par pomislekov okrog tega. Izvolite. Jaz
                  mislim, da zato ni potrebna neka temeljita analiza. Zakon je jasen, ima naštete
                  kriterije oziroma pogoje, po katerih je lahko pač neka občina pridobila status
                  mestne občine, zato je dela praktično zelo malo. Jaz ne odstopam od svojega
                  predloga in pričakujem od Vlade, v kolikor bo ta predlog tu sprejet, da to
                  pripravi, kajti to je zelo malo dela in po teh kriterijih bo tudi takoj v zelo
                  kratkem času jasno povedala, katere občine so pridobile status mestne občine in ne
                  izpolnjujejo teh kriterijev in kriterij od teh kriterijev ne izpolnjujejo. Mislim,
                  da je taka bila zahteva, to je eno.</p>
               <p>Drugo pa je, gospod Vlaj, žal moram replicirati, mogoče mi gospod predsedujoči ne
                  bo tega dopustil. Če pogledate magnetogram, moja trditev drži, tako da jaz mislim,
                  da to proceduralno pravljico, jaz jo lahko kar imenujem, pravljico smo že slišali
                  nekajkrat. Bi pa opozoril vse, tudi moj amandma ne spreminja niti ne zavlačuje
                  kakršnihkoli volitev. Spreminja samo status občine. To se pravi iz občine, ki jo
                  jaz smatram kot prejšnjo krajevno skupnost, do mestne občine, to je sprememba
                  statusa, ne posega ne v teritorij in v ničesar drugega. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, vi vztrajate, da mora to Vlada pripraviti do druge obravnave? Samo
                  sprašujem. Da ali ne?</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Jaz vztrajam na temu, ker jaz mislim, da je Vlada to sposobna. V kolikor pa tega
                  ni sposobna pripraviti, pa naj pove.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bom še enkrat opozoril. Zakon sprejemamo po hitrem postopku. V
                  kolikor bo ta sklep sprejet, seveda ne bomo mogli te točke danes nadaljevati. So
                  pa razlogi, da je treba zakon čimprej sprejeti. Dajem torej na glasovanje
                  proceduralen sklep, ki ga bom prebral: <q>"Vlada do druge obravnave predloži
                  Državnemu zboru primerno poročilo, ki bo vsebovalo za vse mestne občine po zakonu
                  o določitvi občin in njihovih območij, Uradni list Republike Slovenije številka
                  60/94, izpolnjevanje kriterijev za mestno občino oziroma kriteriji, ki niso
                  izpolnjeni po posameznih mestnih občinah za status mestne občine"</q>. Gospod,
                  proceduralno. Ni proceduralnega, o proceduralnem sklepu zdaj glasujemo. Izvolite,
                  gospod Matuš. Nov proceduralni predlog bo podal gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Ni proceduralni predlog. Imam govor v smislu vašega postopka. Vnaprej trdite, da
                  bomo morali točko prekiniti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>To sem jaz povedal, seveda. Kako pa želite, da dobimo mnenje Vlade?</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Če ni sposobna Vlada v eni uri to pripraviti, potem lahko tiste računalnike
                  <q>"zabaše"</q> in gre.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, tudi ena ura je prekinitev. Jaz dajem predlog gospoda Matuša na
                  glasovanje. Nimate več besede. Ali ste se posvetovali? Izvolite. Nov proceduralni
                  predlog.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>V imenu poslanske skupine zahtevam, da mi odobrite 45 minut odmora, da Vlada lahko
                  pripravi to zahtevano zadevo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, vi imate kontra predloge in ne vem, katerega naj dam na glasovanje.
                  Da zahtevate 45 minut odmora, ali to? Jaz dajem najprej proceduralni predlog
                  gospoda Matuša, ki se glasi, kot sem ga prebral, na glasovanje. Glasujemo o
                  proceduralnem predlogu, da prekinemo sejo in da Vlada poda poročilo. Opozarjam pa,
                  da smo pri hitrem postopku. Ugotovimo sklepčnost! <stage>(63
                  prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da predlog ni sprejet.</p>
               <p>Smo pri drugi obravnavi. Proceduralno ima gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Gospod predsedujoči, še enkrat zahtevam odmor eno uro v imenu
                  poslanske skupine. Ne vem od kdaj dajete to na glasovanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz dajem ta predlog na glasovanje. Ugotovimo prisotnost. <stage>(Pripombe iz
                     dvorane.)</stage> Prav. Odrejam eno uro odmora. Gospod Školč ima besedo. Prosim
                  za mir v dvorani. Ni še odmora. Gospod Školč ima besedo.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz bi prosil pri vseh teh stvareh le za mir. Mi smo se zjutraj
                  dogovorili, da sejo razširimo še za eno zelo pomembno točko. Vlada v tem trenutku
                  zaseda in pripravlja materiale, tako da lahko mi tudi o tem govorimo danes. Ne
                  vem, zakaj smo izgubljali vso to energijo, če bomo ob 14. ali pa ob 15. uri nekje
                  prekinili stvari. Če je Državni zbor ocenil, da gre za zelo resne stvari, potem bi
                  jaz prosil poslansko skupino Slovenske ljudske stranke, da le pove razloge, zakaj
                  potrebuje odmor. Odmor kar tako zato, ker se nekomu zazdi, da ni ugodeno njegovi
                  želji, ne gre, ker po odmoru je treba vprašati, kaj skupina meni o neki zadevi in
                  bi vas res prosil, če o tem predlogu premislite, tudi o nadaljnjih prekinitvah
                  premislite, ker Državni zbor, ki si je naložil danes izredno sejo in dve izredno
                  pomembni točki, bo izpadel, po moji presoji, precej neresno, če teh dveh stvari
                  danes tudi ne bo dokončal. To vam polagam na dušo in prosim predvsem vodje
                  poslanskih skupin, da zahtevajo te odmore ali ne. Vsaj do zdaj je bil ta običaj,
                  ne pa vsak poslanec, kadar se mu to zazdi. Tudi za to imajo vodje poslanskih
                  skupin in tudi zato imajo dodatek k plači, da te stvari usklajujejo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vztrajate, gospod Matuš pri eni uri odmora? Izvolite.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Pri nas ocenjujemo, da je še vedno potreben odmor, vsaj 30 minut,
                  glede posvetovanja, ali bomo vložili dodatne amandmaje, ali jih ne bomo. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Odrejam polurni odmor in prosim, da 13.45 zagotovite prisotnost v
                  dvorani.</p>
            </sp>
            <stage type="time">(Seja je bila prekinjena ob 13.15 uri in se je nadaljevala ob 13.49
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovani kolegi! Pričenjamo z nadaljevanjem seje. Ugotovimo prisotnost! Še vedno
                  ugotavljamo prisotnost v dvorani. Ugotavljam, da je nevzočih 40 poslank in
                  poslancev. Prosim, da ponovno ugotovimo prisotnost! Bomo tudi malo počakali.
                     <stage>(36 prisotnih.)</stage> Bomo še malo počakali na kolegice in kolege.
                  Prosim, da ponovno ugotovimo prisotnost v dvorani! <stage>(43 prisotnih.)</stage>
                  Ugotovimo prisotnost! Ugotavljam, da je navzočih 56 poslank in poslancev. Zbor je
                  sklepčen. Želite gospod Matuš besedo po odmoru. Prosim.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Mislim, da lahko vztrajam na tem, kar smo se tudi
                  dogovorili, da se ne strinjamo z Vlado, kar je zatrdila, zato sem se odločil, da
                  bom vložil amandma in sicer v smislu tega, na podlagi katerih kriterijev je Vlada
                  enim mestom dala status mestnih občin, drugim pa ne. Ti kriteriji niso znani,
                  kajti vse občine, ki so sedaj mestne, ne izpolnjujejo vseh pogojev. Torej so
                  obstajali neki kriteriji, ki potem nam niso bili znani. Tako, da lahko nadaljujete
                  sejo v bistvu s tistim sklepom, mi bomo pa vložili amandma. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na drugo obravnavo. Imamo pregled amandmajev in imamo tudi
                  še<gap n="..."/> Proceduralno. Prosim gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Mislim, da tisti predlog sklepa, ki sem ga podal, niste dali na glasovanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Predlog sklepa<gap n="..."/> Mislim, da smo o tem sklepu glasovali in šele nato sem hotel
                  dati na glasovanje tudi o odmoru. Bomo pregledali. Predlagam toliko časa, da
                  pogledamo iz magnetograma. Mislim, da smo o sklepu glasovali. Bomo, gospod Matuš
                  želi. Izvolite. Proceduralno.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Se opravičujem, hvala za besedo. O tem sklepu nismo glasovali, ker sem preprečil
                  glasovanje s tem, ker sem hotel, proceduralno sem zahteval ponoven ugovor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Matuš, samo malo, da razrešimo to. Saj bomo. Gospod Matuš pravi,
                  da nismo glasovali o sklepu. Povedati moram, da se mi zdi, da smo glasovali, bomo
                  pa pogledali in bomo takoj, iz magnetograma bo razvidno.</p>
               <p>Prosim pa vse kolegice in kolege, da so razprave čim manj proceduralne in čim bolj
                  vsebinske, da bomo končali to točko, ker nas čaka še druga točka, ki jo moramo na
                  sklep Državnega zbora tudi obravnavati na tej izredni seji. Prosil bi, da ne bi
                  proceduralno zapletali. Gospod Potočnik, mislim, da smo o tem sklepu glasovali, in
                  da je bilo glasovanje 20 za, 35 proti, bomo pa tako, kot gospod Matuš, zahteva iz
                  magnetograma to videli. Novo proceduralno ima gospod Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Oprostite, ampak itak čakamo sedaj. Mi smo glasovali o sklepu, da se seja prekine
                  in da Vlada pripravi pisno poročilo. Proceduralni sklep gospoda Matuša pa je bil,
                  da do druge obravnava Vlada pripravi to pisno poročilo. Skratka, v tem je ta
                  razlika, kako se boste lahko okrog tega zedinili.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Potočnik. Na glasovanje sem dal sklep, ki ga je predlagal on. Ta sklep je
                  pa povezan s tem, da če želi Vlada dati pisno poročilo do druge obravnave, se mora
                  seja prekiniti. Če pa imate proceduralno, da to lahko naredimo drugače, da mi
                  nadaljujemo s sejo z drugo obravnavo, seje ne prekinemo, pa po prvi obravnavi
                  dobimo poročilo, mi pa, prosim, povejte, kako je to možno. Gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Mislim, da se zadeve pravzaprav res zapletajo. Zapletajo se pa na
                  tem področju, ker nisem zahteval ne prekinitev seje, ne ničesar, ampak samo, da
                  Vlada do druge obravnave odda to poročilo. Prišel sem gor in sem rekel, mislim, da
                  je to možno, da Vlada lahko to naredi v zelo kratkem času. Očitno se zadeve
                  zapletajo, zato bi prosil, če nadaljujemo z drugo obravnavo. Enostavno ne vem več,
                  kaj naj naredim. Kaj naj drugega rečem. Zato, ker zapletate zadeve čisto po
                  nedolžnem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo k drugi obravnavi. Pregled amandmajev imate na klopi. Imamo
                  pa še tri dodatne amandmaje. Bom opozoril na njih.</p>
               <p>Imamo najprej amandmaje k 1. členu. Pod točko 1 je predlagatelj gospod Marjan
                  Poljšak. Mnenja komisije in Vlade nimamo. Ne bi vseh amandmajev k 1. členu bral,
                  ker se večinoma vsi nanašajo na tega.</p>
               <p>Želi kdo o amandmaju pod številko 1 besedo? <stage>(Ne.)</stage> Dajem ga na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod številko 2 predlaga amandma gospod Zmago Jelinčič. Ali je potrebno, da
                  amandmaje berem? <stage>(Ne.)</stage> Ni potrebno. Gospa Pozsonec, na prvi strani
                  amandma pod številko 2. Predlagatelj gospod Zmago Jelinčič. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod številko 3. Predlagatelj gospod Rafael Kužnik. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo dodatni amandma, ki ga predlaga gospod Ivan Oman in ga nimate v pregledu. V
                  1. členu se v točki 26 - Gorenja vas, Poljane, doda naselje Koprivnik - del, ki
                  se izvzame iz občine 136 Žiri ter Davča - del, hišna številka 75 in 76, ki se
                  izvzame iz občine Železniki.</p>
               <p>V točki 112 Škofja Loka se doda naselje Mlaka, Krivo brdo, Jarčje brdo, Zaprevalj,
                  ki jih izvzame iz občine Gorenja vas - Poljane, točka 26.</p>
               <p>In k točki 136 Žiri se naselje Koprivnik nadomesti s Koprivnik - del, hišna
                  številka 35, 36, 39 in 41. Gospod Jelinčič, jaz sem povedal, da bom prebral tiste
                  amandmaje, ki niso v pregledu. Vaš je bil v pregledu in ga zato nisem bral.
                  Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo prav tako dodatni amandma, ki ga predlaga gospod Zoran Thaler. V 26. točki
                  1. člena - občina Gorenja vas, Poljane, se črtajo naselja Četena ravan, Delnice,
                  Dobje, Dolenčice, Dolenja Žetina, Dolenja ravan, Dolenje brdo, Gorenja Žetina,
                  Gorenje brdo, Hotovlje, Jarčje brdo, Javorje, Jazbine, Kremenik, Krivo brdo, Lom
                  nad Volčo, Lovsko brdo, Malenski vrh, Mlaka na Lušo, Murave, Podvrh, Podobeno,
                  Poljane, Predmost, Smodno, Srednja vas, Poljane, Vinharje, Volča, Zakobiljek,
                  Zaprevalj, Žabja vas in se priključijo k toči 112 občini Škofja Loka. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Smo na drugi strani. Imamo amandma gospoda Zmaga Jelinčiča pod točko 4. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma gospoda Janeza Vindiša, ki ga prav tako ni v pregledu in se glasi:
                  34.a točka Hajdina z naslednjimi naselji: Draženci, Gerečja vas, Jadina, Skoba,
                  Slovenja vas, Spodnja Hajdina, Zgornja Hajdina, Kungota pri Ptuju, del Lanceve
                  vasi. Sedež občine Hajdina, je v Zgornji Hajdini. Prvi občinski svet šteje - se
                  opravičujem, če ne naglašam prav - prvi občinski svet šteje 15 članov.</p>
               <p>Pod točko 44, se iz predlagane občine Kidričevo črta naselje Kungota pri
                  Ptuju.</p>
               <p>Pod točko 124 se v predlagane občine Videm - del naselja Lancove vasi prenese pod
                  točko 34.a Hajdina.</p>
               <p>Pod točko 9. Ptuj se brišejo naselja Draženci, Gerečja vas, Hajdoše, Skorba,
                  Slovenja vas, Spodnja Hajdina in Zgornja Hajdina. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>Zahtevate, da ponovimo glasovanje. Dajem proceduralni sklep, da na zahtevo gospe
                  Pozsončeve ponovimo glasovanje. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da bomo glasovanje ponovili. Še enkrat bomo glasovali o amandmaju, ki
                  ga predlaga gospod Vindiš. Ugotovimo sklepčnost! <stage>(58
                  prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod točko 4, predlagatelj je gospod Zmago Jelinčič. Ugotovimo
                  prisotnost. Se opravičujem, tega smo že izglasovali.</p>
               <p>Pod točko 5 imamo amandma, ki ga predlaga Vlada Republike Slovenije in ga dajem na
                  glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo amandma pod točko 5. sprejeli.</p>
               <p>Pod točko 6. imamo amandma. Predlaga ga poslanska skupina Slovenske ljudske
                  stranke. Prvopodpisani gospod Štefan Matuš in ga dajem na glasovanje. Obrazložitev
                  glasu, gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Veliko se je že danes govorilo od tega, da lahko
                  nekateri oziroma, da lahko amandmaji na ta zakon spremenijo oziroma preložijo rok
                  volitev itd. To zavračam prvič iz tega, kajti ta moj amandma ne spreminja oziroma
                  ne posega v teritorialno ureditev, kakršnakoli spreminjanja meja občine
                  nezdruževanja, nerazdruževanja, ampak spreminja status občine. To se pravi občino
                  Jesenice postavlja v status mestne občine. Mislim, da v svojih petih predlogih, ki
                  sem jih dal v toku sprejemanja te zakonodaje, če ni mogoče že ta sedmi, ne vem
                  točno, da sem dosti okoli tega govoril, da je skoraj ponavljanje vsega tega.
                  Mislim, da je nesmiselno pa je vendarle potrebno dodati še nekatere zadeve. Rekel
                  bi, da je v občini Jesenice stanje na področju ekonomskih in socialnih razmer
                  dejansko tako, ker je Vlada takrat zatrdila, da ne izpolnjuje enega edinega
                  pogoja, to je delovna mesta. Sama občina zato v tem trenutku, mislim, da ni kriva,
                  ampak je to tako in tako odraz splošnih gospodarskih razmer, ki so v tej
                  državi.</p>
               <p>Opozoril bi še na nekatere zgodovinske okoliščine in na geografski položaj mesta.
                  Treba je spomniti, da je mesto, da so Jesenice pridobile mestno pravico leta 1929
                  in v letu 1971 so bile Jesenice opredeljene kot drugo pretežno industrijsko mesto
                  in gravitacijsko središče tega dela naše države. Tako, da, če vzamemo tudi
                  terciarno in pa kvartalno aktivno prebivalstvo so bile takrat Jesenice, oziroma so
                  bile nekdaj Jesenice na drugem mestu, to je takoj za Kranjem. Povedal sem, da so
                  se gospodarske razmere na Jesenicah precej spremenile ravno s problematiko
                  železarn, tako da mislim, da nekje kljub temu, da moram še najprej opozoriti na
                  to, da precej občin, ki danes ima status mestne občine, ne izpolnjuje vseh
                  pogojev. Od tega še nekaj hujših, kot so recimo Jesenice, ki ne izpolnjujejo samo
                  števila delovnih mest. Nekatere nimajo celo bolnišnice, kar je, bi rekel osnovno,
                  če bi lahko rekel v tem smislu. Upam si trditi, da Jesenice v tem trenutku
                  izpolnjujejo, če obrnem to zgodbo okoli, več pogojev kot marsikatera druga občina,
                  ki danes je mestna.</p>
               <p>Jaz zato predlagam, da ta amandma podprete, istočasno ga bom tudi sam. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glasujemo o amandmaju pod število šest in ga dajem na glasovanje.
                  Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da amandma ni sprejet.</p>
               <p>Smo na naslednji strani, imamo amandma pod točko sedem, predlagatelj gospod Zmago
                  Jelinčič. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod številko osem imamo amandma, ki ga predlaga Komisija za lokalno samoupravo.
                  Želi kdo besedo? Gospod Thaler, prosim.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. ker sem v pogovoru z kolegi in kolegicami videl, da imamo težave pri
                  zakonih, ki so predlog zakona o spremembi nekega drugega zakona in potem amandmaji
                  na ta novi predlog zakona, bi rad samo pojasnil, da tisti, ki želijo, da se ne
                  ugodi vladnemu predlogu, da se ti zaselki izključijo iz zakona o ustanovitvi
                  občin, morajo glasovati za ta amandma.</p>
               <p>Opravičujem se, če je to odveč razlagati o tistem naslednjem, potem bo pa tako ali
                  tako še priložnost govoriti.</p>
               <p>Skratka, Vlada predlaga, da to sploh izključimo iz občine Piran in ta amandma temu
                  nasprotuje, tako da bom glasoval <q>"za"</q>.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Nihče.)</stage> Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Pod 9 imamo amandma gospoda Franca Potočnika. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Proceduralno imate gospod Potočnik? Izvolite.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Jaz se nisem prijavil k obrazložitvi glasu, ker sem enkrat že dobil od
                  predstavnikov Vlade pojasnilo, da oni že vedo, kaj delajo.</p>
               <p>To, da ta amandma ni sprejet, me pač napeljuje na to, da je ta zadeva danes zelo
                  neresna.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Proceduralni predlog dajte.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Saj bom povedal. Kraj Tlake ni teritorialno povezan z občino, v kateri je. Mene je
                  občinska volilna komisija prosila, naj ta amandma vložim in zato, ker se gre pač
                  tako neresno okoli teh predlogov, jaz pri takem glasovanju ne bom več sodeloval.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kakšen proceduralni predlog ste dali? Hvala. Jaz bi prosil, če je proceduralno, da
                  podajate predloge.</p>
               <p>Imamo amandma pod številko 10, Samostojna poslanska skupina, prvi podpisani gospod
                  Brane Eržen. Tam je napaka in bi prosil, kjer piše Spodnje Jezersko, Zgornje
                  Jezersko in potem je amandma v povezavi z amandmajem istega predlagatelja k 1.
                  členu. To se črta znotraj mest.</p>
               <p>Gospod Eržen ima besedo.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Spoštovani! Sicer se zavedam, da nekaterim kolegom v tem spoštovanem
                  Državnem zboru nisem preveč simpatičen kot človek in pa kot poslanec, ampak
                  vendarle, zavedati se moramo, da je tokrat govor o Jezerjanih. Zato postavimo na
                  stranski tir dejstvo, kdo vlaga amandma, glasovali bomo o ljudeh.</p>
               <p>Glede edinega pogoja, ki ga Jezerjani ne izpolnjujejo za pridobitev občine, pa
                  sledeče: obljubili so, da takoj, ko dobijo svojo občino, intenzivno pristopijo k
                  dvigovanju natalitete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Bavdek ima besedo.</p>
            </sp>
            <sp who="SDZ1:BavdekDušan">
               <speaker>DUŠAN BAVDEK:</speaker>
               <p>Spoštovano predsedstvo, spoštovani poslanci! Prvič se oglašam za to govornico s
                  prošnjo. Ne bom se omejil samo na to točko, ampak se bom omejil tudi na točko
                  občine Kranj, iz katere vlagam amandma sam, ne pa tako, kot je pomotoma vpisano,
                  da ga vlaga poslanska skupina Združene liste. Namreč, ti dve točki sta povezani.
                  Zakaj? Zaradi tega, ker so občani v štirih drugih novoustanovljenih občinah, to so
                  Naklo, Cerklje, Šenčur in Preddvor z vsemi zaselki, ki spadajo k tem novim
                  občinam, odločili, da ne želijo imeti svoje občine. Od občine Preddvor pa so se
                  samo krajani iz Zgornjega in Spodnjega Jezerskega odločili, da želijo imeti svojo
                  občino. Kaj smo pa mi naredili? Pri preteklem glasovanju smo tem štirim
                  novoustanovljenim občinam, ki ne želijo postati občine, podelili naziv občine,
                  Jezerskemu, ki pa želi postati občina, smo pa to njegovo voljo odrekli. Zato
                  prosim, da glasujete za v obeh primerih. Se pravi, za primer Jezerskega, kjer
                  želijo, da postanejo občina in za primer Kranja, da se te občine združijo v občino
                  Kranj, tako kot so se ljudje referendumsko izrekli. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Maks Sušek, prosim.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Cenjene kolegice in kolegi! Glasoval bom proti temu, predvsem
                  zaradi tega, ker imam iz svojega okolja približno isti problem. In glede na
                  koncept, ki smo si ga zastavili, pa stojim na tem, da dejansko dosežemo naš
                  zastavljeni cilj in da opravimo dejansko volitve in start s 1.1.1995. Sem proti
                  vsem takim amandmajem, ki rušijo pač ta koncept trenutno. S tem, da podpiram vse
                  intence za to, da začnemo z aktivnostmi po novem letu, da se takim asociacijam
                  dejansko ustreže v kolikor bodo imeli pogoje po naših zakonih.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prihajamo na glasovanje. Glasujemo o amandmaju pod
                  številko 10. Amandma je predlagal gospod Brane Eržen. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod številko 11. Predlagatelj gospod Rafael Kužnik. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(4 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod številko 12 imamo amandma, ki ga predlaga gospod Zmago Jelinčič. To je en
                  amandma tistega besedila na sredini ni. Amandma je v povezavi z amandmajem istega
                  predlagatelja k 3. členu. Dajem amandma pod številko 12 na glasovanje. Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(4 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da amandma pod številko 12 ni sprejet.</p>
               <p>Pod številko 13 imamo amandma, ki ga predlaga gospod Kužnik. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod številko 14. Predlagatelj gospod Lipoglavšek. Gospod Lipoglavšek
                  ima besedo. Izvolite.</p>
            </sp>
            <sp who="SDZ1:LipoglavšekFranc">
               <speaker>FRANC LIPOGLAVŠEK:</speaker>
               <p>Hvala lepa. Kolegice in kolegi, gre v bistvu za redakcijski amandma. Gre za to, da
                  je naselje Obrežje v dveh krajevnih skupnostih in sicer Zidani most in Radeče in
                  ta Zidani most se je priključil tudi z referendumsko odločitvijo k občini Laško,
                  medtem ko je ta radečki del pomota izpadel, tako da je v bistvu to le predmestje
                  kraja Radeče, tako da vas prosim, da ta amandma podprete, ker se s tem uskladi
                  oziroma je v povezavi z amandmajem Vlade, ki ga tudi sama predlaga, ker je tudi
                  pomotoma izpadlo naselje Suha dol pri Zidanem mostu, ki zdaj mora iti v občino
                  Laško. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sušek ima še besedo.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Glede na koncepcijo, ki jo imamo, bi prosil predstavnika Vlade, da razloži, ali
                  gre res samo za popravek, redakcijski, ali gre dejansko za vsebinsko spremembo
                  teritorialnosti, ker če gre za vsebinsko spremembo teritorialnosti, potem bom
                  glasoval proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik Vlade? Gospod Vlaj, prosim.</p>
            </sp>
            <sp who="SDZ1:VlajStane">
               <speaker>MAG. STANE VLAJ:</speaker>
               <p>Vlada ne podpira tega amandmaja in obenem opozarja, da je poslanec Lipoglavšek
                  imel večkrat različno stališče glede uvrstitve Obrežja. Zdajšnji amandma seveda
                  pomeni v skladu z načelnim stališčem Vlade, da ne podpira takih premestitev
                  naselij, torej ne podpira ozemeljskih sprememb ustanovljenih občin, glede na
                  razloge, ki sem jih povedal in da bo mogoče ta problem reševati v rednem postopku,
                  ki ga omogoča zakon o naseljih in pravilih, ki omogoča tudi delitev naselij po
                  rednem postopku.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Lipoglavšek ima besedo.</p>
            </sp>
            <sp who="SDZ1:LipoglavšekFranc">
               <speaker>FRANC LIPOGLAVŠEK:</speaker>
               <p>Hvala lepa za besedo. Moram ugotoviti, da Vlada ne stoji na načelnem stališču.
                  Namreč pri obrazložitvi sprejema zakona je bilo obrazloženo, da naselja v Krajevni
                  skupnosti Zidani most, še enkrat rečem, v Krajevni skupnosti Zidani most je del
                  naselja Obrežje. Obrežje je katastrska kategorija, ki ima dejansko del, če tako
                  rečem, hiš pri Zidanem mostu, en del je pa pri Radečah. Katastrska občina je pa
                  dolga približno 7 kilometrov in ni nobene smiselnosti, ker je tudi prej Obrežje
                  bilo v dveh krajevnih skupnostih. To se pravi v Radečah in v Zidanem mostu. Če bi
                  ta amandma ne sprejeli, pride do tega, da en del tako rekoč mesta Radeče, ki je
                  res na drugi strani Save, pride v občino Laško, kar mislim, da nima nobenega
                  smisla. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glasujemo o amandmaju gospoda Lipoglavška pod številko 14. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni sprejet.</p>
               <p>Amandma pod številko 15. V bistvu sta dva amandmaja, vendar sta v povezavi. V
                  kolikor ni sprejet amandma k 117. točki, občina Štore se črta cela točka in v 128.
                  točki, občini Vojnik se črta cela točka, je ostali amandma potem tudi
                  brezpredmeten in o njem ne bomo glasovali. Dajem amandma pod številko 15 na
                  glasovanje. Gospod Verzolak ima besedo. Pod številko 15 sta dva amandmaja.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Zdaj jaz ne vem, kolikokrat sem že na račun teh amandmajev tukaj.
                  To je tista zadeva, ki jo ves čas ponavljam, da sta popolnoma identična Celje in
                  pa Novo mesto in kjer sta, za Novo mesto bilo ugodeno, za Celje pa ni in pač
                  prosim, da se to podpre. Ravno ta 15. amandma in ravno danes sem ponovno dobil
                  tukaj od krajanov, v imenu krajevne skupnosti. Samo en stavek preberem, to se
                  pravi iz Vojnika: <q>"Prosimo, da obravnavate ponovno tudi utemeljenost novo nastale
                  občine Vojnik, saj so se vse štiri krajevne skupnosti, ki gravitirajo na novo
                  občino, z referendumom odločile prav nasprotno"</q>. To se pravi za združevanje v
                  Celje in prosim, da podprete amandma k 15. točki.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma gospoda Iva Verzolaka, točka 15, dajem na glasovanje.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet, zato je tudi drugi amandma pod točko 15
                  brezpredmeten.</p>
               <p>Pod točko 16. imamo tudi dva amandmaja. Predlagatelj gospod Zmago Jelinčič in
                  dajem amandma pod točko 16 v amandmaju pod št. 1 na glasovanje. Ugotovimo
                  sklepčnost! <stage>(35 prisotnih.)</stage> Prosim, da ponovno ugotovimo
                  prisotnost! <stage>(44 prisotnih.)</stage> Kolegice in kolegi, prosim ugotovimo
                  prisotnost! <stage>(58 prisotnih.)</stage> Kdo je za? <stage>(8
                     poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet in je drugi amandma pod številko 16
                  brezpredmeten.</p>
               <p>Pod številko 17 imamo amandma, ki ga predlaga gospod Borut Pahor, vendar je
                  amandma popravljen v 2. členu zakona o ustanovitvi občin ter določitvi njihovih
                  območij se črta. Vi imate pa napisano, se dodajo tč. 7. Brdo, 43. Kanal, 70. Miren
                  in Miren - Kostanjevica in njim pripadajoča naselja. In dajem amandma gospoda
                  Pahorja na glasovanje. To je številka 17 k amandmajem. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma pod št. 17 ni sprejet.</p>
               <p>Pod številko 18 imamo amandma, ki ga predlaga dr. Dušan Bavdek, ki je že prej
                  podal tudi obrazložitev. V bistvu sta dva amandmaja, v kolikor prvi ni sprejet, je
                  tudi drugi, pod točko 18. brezpredmeten. Gospod Polajnar prosim.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči, poslanke in poslanci! Moj cenjeni poslanski
                  kolega in prijatelj gospod Bavdek! Pri tem amandmaju vendarle ne gre za stvar, ki
                  bi jo lahko primerjali z drugimi amandmaji, ki so res tehnične narave. Tu gre za
                  zelo vsebinski amandma, ki v bistvu spreminja zakon, ki smo ga že sprejeli, pa ne
                  samo to, da spreminja zakon. Naenkrat bo moral, če bi bil sprejet, občine, ki
                  sedaj nastajajo, ponovno vrniti nazaj v kranjsko občino in na teh območjih novih
                  občin že tečejo vse dejavnosti, ki so povezane z volitvami, zato prosim, da tega
                  amandmaja res ne podprete, ker bo zmeda ali nejevolja prevelika in ne sklicujmo se
                  v tem primeru na rezultate referenduma. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet, zato je tudi drugi amandma pod točko 18.
                  brezpredmeten. Imamo amandma pod točko 19., ki je brezpredmeten, ker smo že
                  sprejeli amandma pod točko 8. Samo malo. Gospod Thaler, izvolite!</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Se opravičujem. Hvala lepa gospod predsedujoči. Spoštovane kolegice in kolegi!
                  Prej smo sprejeli, mislim da pod točko 8. amandma Komisije za lokalno samoupravo
                  in z njim zavrnili predlog Vlade, da se izključi naselja ali pa zaselke iz zakona
                  o občinah in v tem smislu iz občine Piran. To smo storili že sedaj. Ker sem videl
                  izpisek glasovanja, sem imel občutek, da kljub mojemu pojasnilu prej, določeni
                  poslanci niso razumeli te tehnologije, ki je res komplicirana. Skratka, zavrnili
                  smo predlog Vlade, da zaselke izključimo. Sedaj smo pred amandmajem, v katerem
                  skupina poslancev predlaga, da v bistvu uvedemo dodatni člen v zakonu o občinah,
                  med 6. in 7. členom, kjer bi določili, da določbe tega zakonika, ki se nanašajo na
                  območja zaselkov Bužini, Škodelin in Škrilje, da se ne uporabljajo do določitve
                  meje med Republiko Slovenijo in Republiko Hrvaško. Na nek način bi bila s tem
                  ustanovljena tako imenovana prehodna določba v zakonu o ustanovitvi občin. Tudi
                  zaradi predloga Vlade in nastopanja Vlade ob tem vprašanju vse polemike, ki so se
                  po mojem resnično nepotrebno razvile na domači sceni, menimo, da bi taka določba
                  stvari uredila najbolj načelno. Pogajanja o določitvi dokončne mejne črte med
                  državama Slovenija - Hrvaška še vedno potekajo. To ni več novica, ker potekajo
                  vsebinsko že dve leti, formalno pa so se ta vprašanja odprla takoj po
                  osamosvojitvi obeh držav, 25.6.1991 in kot vse kaže, naj bi ta pogajanja še nekaj
                  časa potekala.</p>
               <p>Menim, da je Državni zbor s svojo odločitvijo ob zakonu o občinah načelno izrazil
                  politiko Slovenije do tega vprašanja, ki je taka že vsa leta po osamosvojitvi.
                  Skratka, politika Slovenije do vprašanja mejne črte je, da je nujno potrebno imeti
                  kriterij, po katerem se lahko mejna črta določi sporazumno med obema stranema in
                  ratificira v obeh parlamentih. Na tem področju je to pomenilo, da Slovenija
                  vztraja na kriteriju katastrske mejne črte, ki te zaselke nesporno uvrščajo v
                  sedanjo katastrsko občino Sečovlje in s tem v občino Piran.</p>
               <p>Dejstvo je, da je na tem območju evidenca dvojna in da se je v zadnjih 40 letih
                  dejansko stanje na terenu spreminjalo, da je Slovenija po mojem mnenju po
                  precejšnji zaslugi lokalnih organov na tem območju postopoma izgubljala ingerence
                  in efektivno oblast na tem področju. S tem želim zavrniti tiste očitke, da je šlo
                  tukaj za nenačelen akt ali kot tudi pri nas prebere včasih poniglavo odločitev
                  poslancev, da nagajajo komurkoli in in da uvedejo te zaselke v občino Piran. Šlo
                  je za izrazito načelno stališče, želim pa, da pri tem ostanemo. Kaj se je zgodilo
                  po sprejemu tega zakona, vam je znano in v zadnjem času se izkazuje, da hrvaška
                  stran razume, da je treba kontrirati, nasprotovati načelni politiki Slovenije na
                  drugačen način s konkretnimi akcijami, da ne rečem izzivanji in pravokacijami na
                  samem terenu. V zadnjem času so se povečali incidenti, tako v Piranskem zalivu
                  oziroma na morju, Hrvaška stran enostransko še vedno nadaljuje z gradnjo mejnega
                  prehoda v Sečovljah na tem spornem ozemlju in tudi enostransko spreminja dejansko
                  stanje na terenu na približno teh 100 ha s preklapljanjem telefonskih
                  priključkov.</p>
               <p>S tega mesta mislim, da se je potrebno obrniti tudi hrvaški javnosti in sporočiti,
                  da je demonizacija Slovenije, ki se je v zadnjem času v hrvaških medijih pričela,
                  popolnoma nepotrebna. Rad bi še enkrat poudaril, da se politika Slovenije do
                  Hrvaške ni spremenila, da gre za načelna stališča Slovenije, ki so ves čas
                  pogajanj ob meji enaka, in da gre za načelno politiko Slovenije, ki si želi
                  sporazumov o teh zadevah. Ponavljam pa, da smo proti enostranskim aktom,
                  izzivanjem in pravokacijam na samem terenu, ki vodijo nadalje v nadaljnja
                  zaostrovanja in slabšanje klime za te pogovore. Mislim, da je razlika med
                  aktivnostjo Slovenije, ki stvari sprejema v parlamentu, ki želi, da se pogajanja
                  nadaljujejo ob znanih pogajalskih izhodiščih in tem, kar Hrvaška počne na samem
                  terenu, da je v tem bistvena kvalitativna razlika. Če se govori o agresijah, je
                  seveda papirnata agresija, kot se je udomačil izraz v hrvaških medijih
                  nesorazmerno manjša, kot pa agresija, ki se dogaja v vsakodnevnem komuniciranju in
                  življenju na terenu. Skratka, želim predlagati, da parlament ta amandma z uvedbo
                  novega člena, ki vzpostavi prehodno stanje do dokončnega sporazuma o meji sprejme,
                  in želim, da je takšno sprejetje amandmaja in ustanovitev neke sorte prehodne
                  določbe jasen znak Hrvaški, da si Slovenija želi miroljubnih rešitev,
                  konstruktivnih, in da si želi dogovora o teh zadevah. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič. Prosil bi, da se držimo dnevnega reda. Repliko ima<gap n="..."/>
                  Gospa Pečanova ima besedo. Se opravičujem. Nisem vas videl prej.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Gospodu Thalerju bi ob njegovem zelo izčrpnem in državniško pomembnem
                  izvajanju opozorila samo na nekaj, kar je na začetku rekel. Rekel je namreč, da je
                  posebej opozoril pri glasovanju k amandmaju v zvezi z 82. točko, kako je potrebno
                  to razumeti. Mislim, da je to izrazito pocenjevanje poslancev, če meni, da tistih
                  pet, ki nas je glasovalo proti, nismo vedeli, kaj delamo. Jaz osebno sem vedela in
                  zato se zahvaljujem za takšne pouke.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko na repliko gospod Thaler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Izrazito sem miroljuben in je to običajno tako. Tako, da se vam opravičujem in vam
                  ponovno zagotavljam, da na vas absolutno nisem mislil, ker vem za vaše načelno
                  stališče, ki praktično ves čas nasprotuje, da te zaselke imenujemo pri naštevanju
                  zaselkov, ki naj bi bili slovenski.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa za besedo. Razumem miroljubne intence gospoda Thalerja, ki se jim
                  seveda pridružujem, vendar je pa po drugi strani evidentno, da so bila v tem času,
                  ko Slovenija poskuša z diplomatskim načinom urediti te zadeve, opažena vojaška
                  vozila hrvaške vojske na tem področju. Poleg tega pa ponoči hrvaški policisti,
                  oboroženi z avtomatskim orožjem in v neprobojnih telovnikih patrolirajo po teh
                  slovenskih vaseh. Zato se sprašujem, koliko je smiselno podpreti ta amandma in mi
                  ga ne bomo podprli.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Gre za izredno nenavaden člen. Namreč, ta člen dejansko izključuje te
                  kraje iz državne pristojnosti Republike Slovenije, kajti trditi, da se na tem
                  območju zaselkov določbe tega zakona ne bodo izvajale, pomeni, da ti zaselki niso
                  vključeni v lokalno samoupravo v občini Piran. Kar pomeni, da ljudje, ki živijo v
                  zaselkih, ne bodo mogli ne voliti, ne biti voljeni. Druga stvar je, v kolikor tam
                  ni naših državljanov. Toda kolikor mi je znano, tam so in bi s takim členom našim
                  državljanom onemogočili izvajanje ustavne pravice, da volijo in da so voljeni in
                  da odločajo o svoji lokalni oblasti itd. Tako, da menim, da je ta člen ravno tako
                  ustavno sporen, kot nekateri menijo, da je tisto določilo, ki je ostalo notri
                  oziroma celo veliko bolj. Da gre za različne interese, to je vsem znano. Ni pa
                  nobene potrebe, da bi Slovenija karkoli spreminjala. Dejstvo je, da je lokalni
                  teritorij oziroma območje posameznega naselja oziroma občine določeno v ustreznih
                  aktih in ti akti so v bistvu katastrske občine. Zato menim, da bi bilo začasno
                  izvzemanje tega ven v resnici priznanje oziroma popuščanje neupravičenim pritiskom
                  sosednje države. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Oman ima besedo.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Spoštovani kolegice in kolegi! Naša poslanska skupina tega amandmaja
                  seveda ne bo podprla.</p>
               <p>Če je gospod Thaler govoril o načelni politiki Slovenije glede zunanjepolitičnih
                  vprašanj, potem je to, da zdaj vlečemo rep med noge, izrazita nenačelnost.</p>
               <p>Seveda, pri dobrih željah gospoda Thalerja ne mislim sodelovati, zato bom
                  glasovala proti. Na kratko se pa temu reče, nesposobna zunanja politika. To
                  vprašanje in še prenekatero drugo bi bilo že kdaj lahko rešeno pa ne govorim o
                  zunanji politiki, ki jo vodi Državni zbor, ampak, ki jo je vodil zunanji minister
                  in zunanje ministrstvo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosil bi, da se bolj držimo točke dnevnega reda. Prosim, gospod Thaler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala. Menim, da je ta diskusija pomembna, ker smo kakšen mesec skoraj doma, v
                  Sloveniji zato porabili, pa lahko še pet minut. Mislim, da so stališča, ki so zdaj
                  izražena, zelo legitimna, treba se je pa seveda zavedati dejstva, kar je bilo
                  večkrat opaženo v tem času, da je razlika med načelno politiko in dejanskim
                  stanjem na terenu. Jaz sem opozoril na to in to mi je toliko bolj jasno, ker sem
                  te kraje že večkrat obiskal, da je na samem terenu Slovenija v slabši poziciji
                  zato, ker je preveč prerogativov dejanske efektivne oblasti izgubila in ob vseh
                  naših dobrih željah in načelnosti menim, da ne bi bilo v interesu te države, da
                  gre na silo, drugače je trenutno nemogoče organizirati volitve decembra v te
                  vasi.</p>
               <p>Tam so določeni ljudje, ki imajo tudi naše državljanstvo, čeprav se jih verjetno
                  da prešteti na zelo malo prstov, ker jim tudi slovenski organi, ko je bilo to
                  odločilno v času Vlade DEMOS-a, niso dajali teh državljanstev in vendar pa tudi
                  mnogi oni zaradi tega nimajo naslova tam, kjer resnično stanujejo, pač pa so si
                  organizirali naslov na severni strani Dragonje in taki seveda bodo volili na naših
                  lokalnih volitvah.</p>
               <p>Potem bi rad pojasnil, zakaj tukaj ni kraja Mlini. Kraj Mlini je kraj, ki je
                  severno od Dragonje in je kot tak, če lahko uporabim ta izraz, nesporen. Je pa
                  dejstvo, da je v kraju Škrilje oziroma južno od Dragonje imajo nekatere hiše tudi
                  hišno številko Mlini in to mislim, da je bila logika, ki je ta kraj takrat sploh
                  pripeljala v ta zakon.</p>
               <p>Se pravi, tukaj damo v prehodne določbe samo kraje, ki so na južni strani Dragonje
                  in še enkrat bi rad arirmiral razliko med načelno politiko, pogajalskimi izhodišči
                  in tisto politiko, ki nujno vodi k zaostrovanju na samem terenu.</p>
               <p>Menim, da Slovenija do sedaj take politike ni vodila, ni zaostrovala na terenu in
                  tega tudi ne bo počela naprej, ker je miroljubna država in ker želi stvari
                  reševati sporazumno, tudi sporazumno preko posrednika, morda meddržavnega sodišča
                  v Hagu.</p>
               <p>Tisti pa, ki bi forsirali odločitve, da je treba nemudoma spreminjati stvari na
                  terenu brez dogovora z nasprotno stranjo, pa mislim, da bi odstopali od take
                  politike.</p>
               <p>Zato predlagam, da se ta nov člen doda oziroma, da se ta amandma sprejme.
                  Hvala.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Povedati je treba, da ne gre za nobena spreminjanja na terenu, kot bi jih rad
                  prikazal gospod Thaler. Daleč od tega in mislim samo, da bi nesprejetje tega
                  amandmaja dalo novemu zunanjemu ministru, ki bo, upam, kmalu izvoljen, ali pa če
                  bo to mesto obdržal gospod Drnovšek, tudi njemu, upam, da bi nesprejetje tega
                  člena dalo novega elana in zagona, da bi se z vso resnostjo in z bistveno večjim
                  elanom lotil vprašanja južne meje.</p>
               <p>Dejstvo je, da zaostrovanje na naši južni meji ne izvaja Republika Slovenija,
                  ampak ga izvaja Republika Hrvaška.</p>
               <p>Niso slovenske vojne ladje, ali pa oboroženi policijski čolni ustavljali hrvaških
                  ribičev v slovenskem morju, ampak so hrvaške vojaške ladje in oboroženi policijski
                  čolni ustavljali in maltretirali slovenske ribiče v slovenskem morju, kar seveda
                  pomeni nič drugega, kot akt agresije.</p>
               <p>To bo brez dvoma potrebno reševati na mednarodnem sodišču v Hagu, upam, da kmalu,
                  seveda pa s tem, da moramo povedati in pokazati, kaj pomeni suverenost slovenke
                  države in del suverenosti slovenske države je tudi to, da se tega amandmaja ne
                  sprejme. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Bavdek ima besedo.</p>
            </sp>
            <sp who="SDZ1:BavdekDušan">
               <speaker>DUŠAN BAVDEK:</speaker>
               <p>Spoštovani! Ta amandma oziroma ta predlog je bil podan na Komisiji za mednarodne
                  odnose. Zdi se mi ravno kot odgovor na vse tisto, kar so Hrvati počeli na tem
                  ozemlju. Zato menim, da je ta amandma, ki je sedaj predlagan, nek odmik od
                  tistega, kar smo takrat sklenili. Moram reči, čeprav ni magnetograma, za katerega
                  sem prosil, ker je bila seja zaprta, da sem gospoda Thalerja posebej opozoril, da
                  se je treba o tej stvari posvetovati z Vlado. Ne vem, ali je bilo to storjeno, ali
                  ni bilo storjeno, na vsak način, ko smo glasovali o teh naseljih, smo glasovali za
                  to, da jih. Jaz se strinjam, da to ni čisto v redu, da to lahko imenujemo tudi
                  aneksija, ampak pač izglasovali smo tako, kot smo izglasovali. Jaz razumem
                  diplomatski jezik, diplomatski način obnašanja, ampak zdi se mi, da se nič ne
                  spremeni, če ta amandma ne sprejmemo. Zato bom glasoval proti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft ima besedo.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa. Drage gospe, spoštovani gospodje, podpiram voljo, ki jo izraža zakon,
                  da Republika Slovenija uveljavlja svoje pravice do tega ozemlja in zaselkov. Težko
                  pa bi lahko podprl politično usmeritev, ki bi bila sprejeta v tem Državnem zboru,
                  da uveljavljamo to opredelitev s silo. Pravice, ki so s tem dane vsem nam, kar smo
                  sprejeli, če bi jih tolmačili dosledno do konca, seveda pomenijo, da bi morali na
                  tem ozemlju svoje ingerence v skladu s 123. členom silo, ko bi ugotovili, da ne
                  moremo izvesti volitev, ali karkoli drugega, kar izkazuje dejavno suverenost na
                  tem ozemlju. Zato seveda mislim, da mi svoje pravice do tega ozemlja uveljavljamo
                  z dogovarjanjem in sporazumevanjem, z argumenti. Zato je po mojem mnenju šele s
                  tem amandmajem volja, ki jo podpiram, popolnoma uveljavljena. Če sprejmemo ta
                  amandma, bo tako, kot tisto prvo dejanje, ko smo sprejeli te zaselke v ta zakon,
                  to drugo dejanje dokazalo, da ta parlament vodi dobro, preudarno in pretehtano
                  zunanjo politiko. Kaj je temelj napredne zunanje politike Republike Slovenije,
                  natančno na tem območju, na katerem so tudi ti zaselki. Soočeni smo, za razliko od
                  sosed, ki imata vsaka iz svojih, takih ali drugačnih notranje političnih razlogov
                  željo po destabilizaciji tega dela Evrope, zelo pomembnega dela Evrope, ki je
                  povzročil Evropi prav tako že mnogo težav in glavobolov, da ne govorimo o krvi,
                  imata interes destabilizirati to ozemlje, je Slovenija s svojim stališčem, s svojo
                  prisotnostjo na tem ozemlju jamstvo za stabilnost in njene ingerence in deli
                  ozemlja, ki so pod njeno ingerenco, so dejansko del tistega miru, stabilnosti in
                  odprtosti, ki jo ta Evropa v tem delu potrebuje. Zato bom seveda jaz podprl ta
                  amandma v hkratnem upanju seveda, da ta začasna zamrznitev uveljavljanja onega
                  prvega amandmaja pomeni hkrati, da nepremičnin v teh zaselkih ne bomo prodali komu
                  tretjemu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj ima repliko.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliciram gospodu Kreftu in tudi ostalim, ki trdijo naslednje. Res je
                  voda mrzla. Dokler smo v njej, je topla, ampak voda je še vedno mrzla in prosim
                  vas, dajte to sprejeti, da je to območje po vsej zakonodaji, ki jo do sedaj imamo
                  oz. podedovano iz prejšnje države, del katastrske občine Sečovlje. Meja je jasno
                  zarisana v geodetskih kartah, ne poteka po Dragonji, ampak južno od Dragonje, ob
                  robu na stiku med nižino in Savudrijskim hribom oz. polotokom. S tem aktom, ko bi
                  vnesli ta člen, bi se temu dejansko odpovedali. Tega ne smemo.</p>
               <p>Verjamem, gospod Thaler, to kar vi predlagate je politična gesta in se dela izven
                  zakona, ne pa v zakonu, ki bo v primeru mednarodnega spora služil kot dokument. Mi
                  sedaj spreminjamo tisto zakonodajo, ki sem jo prej našteval, pa Vlada ni hotela
                  reagirati, pa mislim, da imam dokaj dober pregled do sedaj veljavne zakonodaje na
                  tem področju, ko se je naselje, takrat je bilo to naselje Mlini, uvrstilo v
                  naselje Sečovlje. Tudi zato so tiste številke tam v Škriljah, kjer so bili včasih
                  Veliki in Mali Mlini in je bil pojem naselja naselje Mlini. Ni nobenih razlogov,
                  da bi mi zato v zakon, ki določa območje naselja, vnašali dikcijo neke politične
                  resolucije.</p>
               <p>Se strinjam, da je ta problematika stvar drugega dokumenta, dokumenta, ki bo
                  govoril o odnosih s Hrvaško, ki bo govoril o meji s Hrvaško in tam je to mesto, da
                  se to opredeli. Lahko Slovenija deklarativno reče, dokler ne bo to urejeno, ne
                  bomo s silo vzpostavljali naše državnosti. To lahko rečemo. Nesmisel pa je, da to
                  vnašamo v zakon, ki določa območje, ki v bistvu negira tisto, kar je do sedaj bilo
                  čisto jasno na vseh dokumentih, na vseh geodetskih kartah zarisano in zapisano.
                  Zato nasprotujem temu amandmaju.</p>
               <p>Predlagam pa predlagateljem amandmaja, da to uredijo v drugem dokumentu,
                  eventualno, v kolikor menijo, da danes ta trenutek naj to uredijo z dodatnim
                  sklepom. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kocijančič ima besedo. Ali je replika?</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Zahvaljujem se za besedo. Mislim, da imamo o vprašanju očitno različna stališča.
                  Najbrž bo potrebno o tem glasovati, kot o vseh drugih zadevah. Ne gre pa seveda za
                  problem vode in temperature vode o kateri naj bi se nahajali. Gre za problem, da
                  se ne bi znašli v kakšni drugi tekočini, mi, ali kdorkoli drug. Zato mislim, da je
                  nadvse pametno, da svojega stališča, da gre za slovensko ozemlje ne uveljavljamo s
                  silo, ampak da poskušamo zadevo razrešiti na način, kot je predviden v
                  prijateljskih odnosih med dvema državama, se pravi z razgovori. Zato podpiram
                  amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Močan občutek imam, da nekateri poslanski kolegi poskušajo graditi sumljive
                  diplomatske kariere na račun tega, da bodo prodali in zavrgli slovenske prebivalce
                  teh zaselkov. Ne vem, kako bodo opravičili to spreminjajočo se voljo, ko so jim
                  enkrat obljubili vse, sedaj pa, ko tisti ljudje niso več tukaj, da bi jih gledali
                  v oči, jim obračajo hrbet. Ni prvič, da je slovenska, ljubljanska vlada zapravila
                  in prodala Slovence. 1920. leta je ravno tako ljubljanska Vlada prodala Koroško in
                  je proti Majstru in proti ljudem na Koroškem in Štajerskem paktirala s svojimi
                  sovražniki na Dunaju, v Gradcu in v Celovcu in udarila po Slovencih. Takrat smo
                  izgubili Koroško. Leta 1945 se je nekaj podobnega zgodilo, ko je ljubljanska
                  komunistična oblast pokleknila pred Beogradom in pristala na to, da smo izgubili
                  Istro, Trst, Gorico.</p>
               <p>Danes je zopet ljubljanska oblast, morda tudi zaradi jugo nostalgičnih
                  razmišljanj, pripravljena zopet poklekniti in južni sosedi dati tisto, kar je
                  nedvomno slovensko. Sprašujem se, če bo Hrvaška glede na svetle vzglede, ki
                  vlečejo, kot vemo, zahtevala čez nekaj časa Ljutomer, Ormož, Brežice in še kakšno
                  drugo mesto. Sprašujem se, če bo takrat ista politična garnitura kot danes, ko
                  poskuša na vsak način sprejeti ta amandma, če bo ta ista politična garnitura tudi
                  takrat govorila, dajmo, bodimo civilizirani, dajmo to Hrvatom, pa se bomo potem
                  odločali, ko bomo, ne vem kaj dosegli in naredili.</p>
               <p>Gre za eklatantno ignoranco in nesposobnost tako zunanjega ministrstva kot
                  tistega, ki je nadrejen zunanjemu ministrstvu in večini poslanskih kolegov iz
                  vladajoče koalicije.</p>
               <p>Sprašujem se, ali je res potrebno vstavljati ta člen in zakaj ga je potrebno
                  ustavljati. Edini razlog, ki ga vidim, je zgolj ta, da so se gospodje iz teh
                  strank, ki sem jih že omenil, že dogovorili s Hrvati, oziroma da poskušajo na vsak
                  način potrditi tisto, kar je bilo Hrvatom že obljubljeno pred časom. Ravno tako se
                  je govorilo, da Slovenska nacionalna stranka napenja struno in govori nesmisle, ko
                  smo mi prvi objavili, da je dogovorjeno s Hrvaško, da bo polovica Piranskega
                  zaliva hrvaškega, vse dokler gospod Valentič ni tega povedal po medijih javno in
                  se celo pritožil, da slovenska Vlada sedaj krši tisti dogovor in tiste obljube in
                  takrat je bila seveda ta vladajoča koalicija oziroma te stranke, ki sem jih omenil
                  - tiho, kot da se nič ni zgodilo. To me spominja na tisti čas, ko so baje nekateri
                  šivali rjuhe, nekateri smo se pa borili. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Razpravo zaključujem, na glasovanje dajem 19.
                  amandma oziroma amandma pod točko 19.</p>
               <p>Samo malo, da bo bolj jasno. Glasujemo o amandmaju pod točko 19. Izgleda, da imamo
                  notri napako, da je notri točka 19. Amandma se glasi: za 6. členom se doda nov 6.a
                  člen, ki se glasi: <gap n="..."/>" Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je amandma sprejet.</p>
               <p>Imamo še en amandma pod točko 19. Predlaga ga skupina poslancev, prvopodpisana
                  gospa Maria Pozsonec. Gospa Pozsonec ima besedo.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Zelo na kratko. Menim in hkrati upam, da ima Državni zbor toliko moči
                  in dobre volje, da bo tu in zdaj rešil ta izraziti politični problem. Glasovala
                  bom za.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geza Džuban ima besedo.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Hvala lepa. Spoštovani zbor! Želel bi reči vsaj nekaj na ta dva amandmaja, ki sta
                  navedena pod številka 2, 19 in 20. Mi smo imeli priliko v zadnjih dneh prebrati
                  nekaj stolpcev v časopisju, ki pogosto omenjajo moje ime in kolega Šiftarja kot
                  neka glavna krivca za sprejete sklepe v tem Državnem zboru ravno v smislu besedil
                  teh dveh amandmajev.</p>
               <p>Prvi, 19. amandma, ki obravnava predvideno oziroma bodočo občino Prosenjakovci, ki
                  se izloči iz predvidene občine Moravske Toplice, kjer sam osebno stanujem in ne
                  kandidiram ne za župana, ne za člana sveta in bom glasoval enako kot sem prej,
                  torej za to, da se izloči Prosenjakovci in naselja, ki so v navedenem amandmaju iz
                  bodoče občine Moravske toplice.</p>
               <p>Drugi del, amandma številka 20 je nekoliko drugačen tudi od tistega, ki smo ga
                  sprejemali takrat ponoči, ko smo izglasovali rešitev, s katero se prebivalci
                  sedanjega predlaganega Hodoša ne strinjajo. Mislim, da je tukaj potrebno reči, da
                  smo takrat izglasovali Hodoš oziroma rušili Hodoš z 800 prebivalci. Danes
                  glasujemo za Hodoš s 459 prebivalci. To je tisti del Hodoša, ki se je odločil za
                  to, da imajo svojo občino in ne zajema naselja Domanjčevci, ki je tudi manjšinsko
                  naselje, vendar nikakor ne želi biti v sedanji predvideni občini Hodoš iz
                  različnih tudi geografsko infrastrukturnih razlogov. Vezani so na naselje Šalovci
                  ali kam drugam in so se tudi iz teh razlogov odločili za tja in takrat smo
                  glasovali, osebno sem tudi glasoval v tistem tretjem amandmaju za Šalovce, danes
                  imamo na mizi amandma, ki zajema samo naselja Hodoš-Krpljivnik in zajema število
                  prebivalcev, o katerih sem govoril.</p>
               <p>Poročila v medijih so bila pogosto zavajujoča in neresnična. Bistvo je v tem, kar
                  omenjam in zato bom za ta dva amandmaja danes glasoval. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Verzolak ima besedo.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Spoštovani zbor! Pred slabim mesecem sem bil dva dni v Prekmurju in tam sem se
                  pogovarjal tudi z domačini in zadeva ni tako enostavna in tako gladka in rožnata,
                  kot se tukaj prikazuje. Tam so mešana področja in ti ljudje imajo že sedaj določen
                  problem. Da ne bi prehajal v detajle, bi rekel samo to, da ne bi kar tako ad hock
                  delili madžarske občine, kar bi v bistvu naj to bilo, ker ti ljudje imajo potem
                  možnost, da se demokratično odločijo na referendumu, kar bodo verjetno naredili in
                  takrat se naj res izrazi volja vseh teh prebivalcev, ne samo teh Madžarov, ki so
                  ponekod v večini. Če dobijo svojo občino, na ta način jo popolnoma podpiram,
                  vendar v tem slučaju bom glasoval proti, posebno, če preštudiramo, kakšne
                  dalnosežne posledice lahko ima to za našo državo v določenih razmerah, če se
                  stvari obrnejo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospa Pozsončeva.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Ne vem, kako bi še bolj dokazali voljo ljudi, kot izraženo ne
                  referendumu. 71% v prosenjakovskem okolišu, kjer so tri slovenske vasi in pet
                  dvojezičnih vasi, kjer so družine takšne, da je mož Slovenec, žena Madžarka ali
                  obratno. Ne vem, kako bi še bolj dokazali, da prebivalci Slovenci in Madžari
                  želijo to. V Hodošu pa vem, da je bil dosežek 91%. To je eno. Drugo pa ne
                  verjamem, da je Slovenija tako majhna, da bi bilo kdaj doseženo za prihodnost
                  Slovenije v eni občini 300 Madžarov, v drugi občini pa 400. Torej, nobene
                  nevarnosti ni, da se je potrebno bati, posebno, če ti ljudje ne želijo nič
                  drugega, kot pa razvoj tistega kraja.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj. Prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Moja odločitev bo v smeri tiste odločitve, ki je bila že izražena na
                  referendumu. Zato podpiram ta dva amandmaja. Problem je mogoče, kot je bilo v
                  razpravi nakazano, čisto nekje drugje, ki ga pa osebno zaenkrat ne sprejemam kot
                  problem, kajti ni se še izrazil kot problem v resnici. Poglejte, obstaja bojazen,
                  da bi nastala sorazmerno čista občina, se pravi čista v smislu, da bi v njej
                  živeli predvsem pripadniki madžarske narodne skupnosti. V tem ni nič slabega.
                  Zakaj mora biti karkoli slabega, če je pač dejansko stanje v tistih krajih in v
                  tistih naseljih takšno. Zato upam, da naša odločitev ne bo odvisna od tega.
                  Poznamo v Evropi, sam sem bil v nekaj takih občinah oziroma celih pokrajinah, ki
                  so v državi, ki so sicer manjšinske, toda same po sebi zelo čiste. Recimo tak
                  primer je Južna Tirolska. Vemo, da ob ustrezni zakonodaji lahko tudi ti kraji
                  živijo v državi, ki ni njihova matična in ne vem zakaj tukaj izražati neko
                  bojazen, dokler se realno nič slabega tam ne dogaja. Tako da upam, da naše
                  odločanje danes ne bo presegalo zakon o lokalni samoupravi in da nas ne bodo
                  preganjali strahovi, ki še niso realni. Zavedam se, da v kolikor bi se v teh
                  krajih dogajale stvari, ki so proti državi Sloveniji, ki bi nekje odražala neko
                  določeno nelojalnost, bi bilo verjetno treba o tem razmisliti. Toda nasprotujem,
                  da je organizacija lokalne samouprave instrument za vodenje take ali drugačne
                  narodnostne politike. Predobro poznam te instrumente iz sosed držav in ne želim,
                  da bi se karkoli takega dogajalo v naši državi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šiftar ima besedo.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani! Resno nisem mislil priti sem gor. Nenazdanje vam je moj kolega Geza
                  \uban razložil, kako stvari stojijo, čudi me pa edino to, ko prihajajo razlagati
                  recimo, nenazadnje nekako pravičniško pa razsodniško tu nastopa gospod Pregelj, ki
                  niti skoraj po zemljevidu ne ve najti, o čem govori, potem še posebej gospod
                  Verzolak. Vsaka čast njegovim namenom, tudi to, kar je govoril, ni problemov v tem
                  okolju. Lahko pa, s tem se je seznanil tudi naš predsednik Parlamenta, zadnjič, ko
                  smo hodili okrog, bil je kolega Kreft, pa še nekaj nas poslancev s tega konca, z
                  določenimi problemi v tem okolju in problemi v Prekmurju. Prekmurje je eno pač
                  specifična pokrajina, ki je nekaj policentro razvila in se pravi v Prekmurju so
                  vsaj še tri nevralgične točke. In to je Cankova, Tišina, ki je bistveno bolj v
                  nebo vpijoča, samo ker nima sedaj v tem trenutku Madžarov, je obmejna, ima vso
                  infrastrukturo. Manjka ji 300 ljudi, poudarjam 300 ljudi, Hodošu manjka 4.600
                  ljudi in potem je tu Kuzma, Grad, ki lahko spet vam našteval. In želeli smo samo
                  eno.</p>
               <p>Meni se zdi, da se je tu vladajoča koalicija dogovorila, da se spreminjajo samo
                  tiste zadeve, ki so nujne za izpeljavo teh volitev. Sam osebno podpiram to in ne
                  bi želel, da sedaj v zadnjem amandmaju spreminjamo to, kar smo se načeloma
                  dogovorili. Tako Hodošanci, tako iz Cankove, tako iz Grada, tako iz
                  Prosenjakovcev, bodo pa po novem letu imeli to možnost, da to napravijo, kakor je
                  treba tudi z neke časovne distance, pa bodo točno videli, kaj njim prija. Zato ne
                  želim, da peljemo v neke, kaj jaz vem, nacionalistične vode, ker nenazadnje v
                  Prekmurju, posebej pa v soboški občini ni bilo nikoli mednacionalnih problemov,
                  poudarjam, ker nikoli nisem delal na takšnem mestu, ker sem se srečeval s tem in
                  ta razprava ne gre v prave vode. S tega vodika, kot sem prej omenil, želim, da
                  imajo potem po sprejetju tega zakona po volitvah vsi kraji v Prekmurju, na
                  Primorskem in na Koroškem enaka izhodišča za rešitev svojega problema. Prosim vas,
                  da ne podprete tega amandmaja, tako kot niste ostalih amandmajev.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prehajamo na odločanje. Na glasovanje dajem amandma pod številko 19.
                  Predlagateljica je gospa Maria Pozsonec, prvopodpisana. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet. Imamo še drugi amandma gospe Marie Pozsonec pod
                  številko 20 in ga dajem na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma prav tako ni sprejet.</p>
               <p>Imamo še en amandma gospe Marie Pozsonec, ki ga pa nimate v pregledu k 1. členu in
                  se glasi: 2. člen zakona o ustanovitvi občin ter o določitvi njihovih območij v
                  zaporedni številki 32 Hoduš Šalovci se črta besedilo <q>"sedež občine Hoduš Šalovci v
                  Šalovcih"</q> in nadomesti z naslednjim besedilom <q>"sedež občine Hoduš-Šalovci"</q> je v
                  Hodušu. Amandma dajem na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma ni sprejet. Imamo še en amandma gospoda Štefana Matuša. V
                  1. členu se doda nov člen, ki se glasi: v 3. členu se črta besedilo <q>"kot mestne
                  občine se ustanovijo"</q> in dajem ta amandma na glasovanje. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 1. člen. Ugotovimo sklepčnost! Gospod Oman ima besedo.
                  Izvolite, obrazložitev glasu.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Spoštovani podpredsednik, ne vem, kdaj je bil dan na glasovanje amandma, ki ga je
                  vložil gospod Thaler in tisti, ki sem ga vložil sam.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, nisem vas razumel.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Kdaj je bil dan na glasovanje amandma, ki ga je vložil gospod Thaler in tisti, ki
                  sem ga vložil sam.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Oman, o vašem amandmaju smo glasovali, ko vas ni bilo v dvorani. Prišli ste
                  ravno eno glasovanje za njim, ko smo že končali. Vaš amandma pa ni bil
                  sprejet.</p>
               <p>Na glasovanje dajem 1. člen. Glasujemo o 1. členu v celoti. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je 1. člen sprejet.</p>
               <p>V razpravo dajem 2. člen. Nimamo amandmajev. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 2. člen sprejet.</p>
               <p>V razpravo dajem naslov zakona. Naslov zakona dajem na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je naslov sprejet.</p>
               <p>Naslov zakona smo sprejeli in tako drugo obravnavo zaključujem. Proceduralno ima
                  gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Predlagam, da pred tretjo obravnavo sekretariat pripravi čistopis in
                  da je posebej pozoren tudi na napovedne stavke, kajti v kolikor bo tudi v tretji
                  obravnavi ostala taka dikcija, dikcija napovednega stavka v 1. členu, bomo dobili
                  grozno zadevo.</p>
            </sp>
            <sp who="SDZ1:ToplerVladimir">
               <speaker>PODPRESEDNIK VLADIMIR TOPLER:</speaker>
               <p>Dajem predlog gospoda Preglja na glasovanje, da pred tretjo obravnavo dobimo
                  čistopis zakona. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da predlog ni sprejet.</p>
               <p>Sprašujem, ali želi kdo, kvalificirana večina, ki je potrebna, vložiti amandma v
                  tretji obravnavi. Ker če želite, potem bom predlagal, da naredimo 20 minutni odmor
                  in sejo nadaljujemo točno čez 20 minut. Prosim, da ste točno čez 20 minut.
                  Prekinjam sejo.</p>
            </sp>
            <stage type="time">(Seja je bila prekinjena ob 15.30 uri in se je nadaljevala ob 16.08
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Pričenjam nadaljevanje seje. Prosim, da ugotovimo prisotnost v dvorani. Hkrati pa
                  prosim tudi vse kolege in kolegice v avli, da pridejo v dvorano. Ugotavljamo
                  pristnost v dvorani. Prosim tudi vse, da zasedete svoja mesta. Bomo še malo
                  počakali.</p>
               <p>Ugotavljamo prisotnost in prosim vse, da zasedete mesta v parlamentu. Ugotovimo
                  sklepčnost! <stage>(48 prisotnih)</stage>. Zbor je sklepčen.</p>
               <p>Prehajamo k tretji obravnavi. Vloženih imamo osem amandmajev oziroma devet, se
                  opravičujem, še enega smo dobili poleg. Amandmaje razmnožujejo in jih dobivate na
                  klop. Sprašujem,</p>
               <p>ali želi kdo razpravljati? Prosim, gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Spoštovani! Jaz bi še tiste, ki so se pri glasovanju v drugi obravnavi
                  vzdržali, prosil, da tokrat glasujete za. Če bi se to zgodilo, potem Jezersko ne
                  bi imelo več predsednika krajevne skupnosti, ampak bi imelo župana. Še enkrat pa
                  poudarjam, da postavitev občine Jezersko v nobenem primeru ne bi zavrla priprav na
                  lokalne volitve, ampak bi jih samo legalizirala. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati o amandmajih, bomo počakali, da jih vsi
                  dobite. Prosim, gospod Pregelj, imate besedo. Gospod Pregelj se odpoveduje
                  besedi.</p>
               <p>Ali lahko preidemo na obravnavo amandmajev in glasovanje, jaz bom pa bral
                  amandmaje. Proceduralno, gospod Matuš? Hvala lepa.</p>
               <p>Imamo najprej amandma, ki ga predlaga poslanska skupina Zelenih, Ekološko socialne
                  stranke. Uvodni stavek 1. člena se spremeni tako, da se glasi: Ta amandma smo s
                  sekretariatom malo spremenili ter ga redakcijsko izboljšali. V 2. členu zakona o
                  ustanovitvi občin ter o določitvi njihovih območij <stage>(Uradni list RS št.
                     60/94)</stage> se spremeni in dopolni besedilo v nadaljevanju navedenih točk in
                  sicer. Želi kdo o tem amandmaju spregovoriti? Prosim, gospod Korošec.</p>
            </sp>
            <sp who="SDZ1:KorošecBojan">
               <speaker>BOJAN KOROŠEC:</speaker>
               <p>Spoštovani! Kot je bilo rečeno, je to dejansko amandma redakcijske narave. V
                  kolikor uvodni stavek ne bi spremenili, bi s tem 2. člen zakona o ustanovitvi
                  občin ter o določitvi njihovih območij popolnoma nadomestili. Intenca
                  predlagatelja pa je, da se člen dopolni in spremeni v določenih točkah. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem amandma na glasovanje. Ugotovimo prisotnost. Prosim, gospod
                  Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Želim obrazložiti svoj glas. Bom podprl ta amandma in upam, da ne boste storili
                  enake napake, kot ste jo že večkrat, ko sem jaz enako stvar predlagal. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>V koliko tega amandmaja ne bi sprejeli, bi s tem ukinili vse ostale občine, ki smo
                  jih ustanovili v 2. členu in dajem amandma na glasovanje. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Imamo drugi amandma. Poslanska skupina Slovenske nacionalne desnice, podpisan
                  gospod Poljšak. V 1. členu se ustrezno vstavita besedili: V občini Ajdovščina se
                  za naseljem Dolga Poljana doda naselje Erzelj, v 125. točki občina Vipava se črta
                  naselje Rzel. Gospod Poljšak. Izvolite.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Gre se za majhno vasico. Če je 51 volivcev, potem se predstavljajte, da je okrog
                  70 prebivalcev. Nekoč, ko je bilo slovensko podeželje bolje poseljeno, je bila ta
                  vasica precej večja. Erzelj je marsikomu znana vasica, ki je tukaj. Znana po vinu
                  in tako naprej. Občani Erzelja, so pred leti zgradili cesto direktno v Ajdovščino,
                  ki jim jo je zgradila občina Ajdovščina in jim je sedaj Ajdovščina bližje kot
                  Vipava in seveda meni so zamerili, ker sem nanje pozabil oziroma sploh nisem
                  vedarle, da so oni že pred referendumom glasovali za referendumsko območje
                  Ajdovščina in potem je večina od njih glasovala oziroma velika večina. Tukaj imam,
                  so mi poslali kopijo zapisnika o delu volilnega odbora. Torej, kljub utrujenosti,
                  torej meni so to zamerili in so mi tudi povedali, da so mi zamerili in tudi prej,
                  samo slučajno me ni bilo tukaj in tako dalje, seveda nisem napisal, da so mi
                  zamerili, ker lastna napako je težko priznati. Ne glede na to, da gre za majhen
                  kraj in je vseeno ali je tukaj ali tam menim, da ste lahko toliko solidarni, da to
                  izglasujemo, ker tukaj imam zapisnik in zato vas prosim, da imate razumevanje,
                  čeprav se gre za majhno vasico, saj ste imeli razumevanje za marsikoga drugega.
                  Torej, ne gre se za razumevanje zame, gre se za razumevanje ene majhne vasice, za
                  katero se je naredila napaka, da je priključena k Vipavi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma gospoda Poljšaka dajem na glasovanje. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma, ki ga predlaga poslanska skupina Slovenske ljudske stranke,
                  podpisan gospod Podobnik. K 1. členu: v 26. točki občina Gorenja vas, Poljane se
                  črtajo naselja: Četena ravan, Delnice, Dobje, Dolenčice dovolite, da ne berem vse
                  in se priključijo k točko 112, občini Škofja Loka. Gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Mi smo vložili amandma, ki je bil že v drugi obravnavi, mislim, tudi
                  vložen in dobil podpore. Rad bi samo povedal, kar se tiče konkretnih razmer,
                  občina Škofja Loka oziroma občani, krajani Poljan so na vseh srečanjih, uradnih,
                  formalnih, kot krajevna skupnost izrazili večinsko podporo temu, da so del občine
                  Škofja Loka. Prav tako drugi del sedanje občine Gorenja vas, kamor spadajo po
                  zdajšnjem predlogu Poljane, je zainteresirana, da je svoja zaokrožena enota brez
                  te razširitve. Torej gre za skupni interes, tako Gornjevaškega področja kot
                  področja Poljan. Gre za veliko nezadovoljstvo ljudi, možnost bojkota in ustavnega
                  spora in mislim, da ni nobenega razloga, nobenega utemeljenega razloga, da bi
                  ljudi, ki so se opredelili za to, da želijo biti del občine Škofja Loka, da jim ne
                  bi te možnosti dal. Tudi ni nobene ovire, kar se tiče same izvedbe volitev oziroma
                  postopkov, ki sedaj tečejo, kajti volitev na tem področju dejansko normalnih ne
                  bo, ker so ljudje zaradi popolnega nezadovoljstva zaradi neupoštevanja njihove
                  volje, si lahko predstavljate, kako tudi zato reagirajo. Zato bom podprl ta
                  predlog in prosim, da ga tudi podprete. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo prisotnost! <stage>(61 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma Slovenske nacionalne desnice, njenega poslanskega kluba - v 1. členu
                  se ustrezno vstavita besedili za 48. točko Podčetrtek se vstavi besedilo Podnanos
                  z naselji Hrašče, Lozice, Orehovica, Podbreg, Podgrič, Podnanos, Poreče. Sedež
                  občine je v Podnanosu. Prvi občinski svet šteje 7 članov. V 125. točki Vipava pa
                  se črtajo ta naselja in se ustrezno zmanjša število članov prvega občinskega
                  sveta. Gospod Poljšak, prosim.</p>
            </sp>
            <sp who="SDZ1:PoljšakMarijan">
               <speaker>MARJAN POLJŠAK:</speaker>
               <p>Torej, nisem vas mučil s tem v drugi obravnavi, pa tudi nekajkrat prej sem
                  izpustil. Sedaj je zadnja priložnost. Vemo, da je zadnja priložnost in v zadnji
                  priložnosti vam dam možnost, da glasujete v smislu in v duhu volje ljudi. Kajti,
                  prvič je referendum uspel v Podnanosu za občino Podnanos, čeprav je majhna, lahko
                  preživi. Ker vemo točno kako je, lahko je velika občina, recimo ljubljanska, tam
                  ki mi maha gospod iz Moste - Polje, poslanec LDS, ogromno denarja, ogromno
                  parazitov, vse zapravijo. Prideš v majhno občino, pridni ljudje, dobri ljudje in
                  ustvarjajo občino. Občina živi. To je čista, popolna in totalna resnica, seveda vi
                  mislite, da boste obrnili svet okoli, ga ne boste. Zgradite lahko mesta, vaša
                  kultura LDS, ta bo propadla, ostale bodo vasi. Sedaj imate možnost, da boste
                  izglasovali za voljo, ali proti volji ljudi. Še enkrat se izkažite.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Poljšku.</p>
               <p>Dajem njegov amandma na glasovanje. To se pravi amandma njegove poslanske skupine.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma Vlade. V 84. točki, občina Podčetrtek, se črta naselje Klake in se
                  vključijo v 49. točko, v občino Kozje. Prosim, gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Pred seboj imam dva amandmaja. In sicer eden je
                  amandma, ki je bil predlagan v drugi obravnavi, ki ga je predlagal poslanec kolega
                  Franc Potočnik. Drugi pa je amandma v tretji obravnavi, ki ga je predlagala Vlada.
                  Kot vidim sta ta dva amandmaja popolnoma enaka. Celo bi rekel, da se v takem
                  primeru celo smeši Vlada. Poglejte, preprosto se tu več ne verjame ničesar. Gospod
                  Potočnik je prišel sem oziroma je vložil amandma z argumenti in ker ga ni
                  predlagala Vlada, ga je pač ta Državni zbor zavrnil. Sedaj, ko ga je vložila
                  Vlada, bo ta zadeva pač sprejeta. Sicer je prav, da je sprejeta, kajti to je nek
                  zaselek, ki se dejansko nahaja v sredini občine in ne sodi tja. Zato je gospod
                  Potočnik tudi predlagal ta amandma. Moram vam povedati, da razumem svojega
                  poslanskega kolega, ki je od takrat naprej najavil nesodelovanje, ko je bil njegov
                  amandma zavrnjen in tudi sedaj ne sodeluje.</p>
               <p>Predlagal bi, da bi vsaj ta vladni amandma podpremo, ker je bil že prej z
                  argumenti postavljen in je sedaj tudi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Vlaj, prosim.</p>
            </sp>
            <sp who="SDZ1:VlajStane">
               <speaker>MAG. STANE VLAJ:</speaker>
               <p>Hvala lepa, gospod podpredsednik. To je naša napaka in jo priznavamo. Sem iskal
                  gospoda Potočnika, da bi mu povedal, da v naglici, ker nas ves čas nekdo tamle
                  moti, nismo bili pozorni na to, zato to priznavam naša napaka.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Sprejemamo opravičilo in dajem amandma na glasovanje. Kolegice in kolegi,
                  ugotavljamo prisotnost in glasujemo o amandmaju Vlade. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Imamo amandma samostojne poslanske skupine. Podpisan je vodja, gospod Verzolak. 2.
                  člen o ustanovitvi občin ter določitvi njihovih območij se spremeni tako: k 87.
                  točki, občina Preddvor, se črtata naselji Spodnje Jezersko, Zgornje Jezersko in še
                  drug amandma. 2. člen se v 40.a točki glasi: 40.a Jezersko, Spodnje Jezersko,
                  Zgornje Jezersko. Sedež občine je Jezersko je Zgornje Jezersko; prvi občinski svet
                  šteje 7 članov.</p>
               <p>Dajem amandma gospoda Verzolaka poslanske skupine na glasovanje. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma poslanske skupine Združene liste socialnih demokratov. V 1. členu
                  predloga zakona o spremembah in dopolnitvah zakona o ustanovitvi občin ter
                  določitvi njihovih območij, se pred besedilom v 92. točki doda: V 90. točki občina
                  Radeče se za naseljem Njivice dopiše Obrežje. Ugotovimo sklepčnost!</p>
               <p>Gospod Sušek, prosim. Kolegice in kolegi, malo več tišine v dvorani.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Cenjene kolegice in kolegi! Imel sem razgovor z gospodom poslancem, kolegom
                  Lipoglavškom. On mi je razložil na karti in tudi drugače dokumentiral, da gre
                  dejansko tukaj za delitev naselja, ki je bilo že izvršeno. Če je to res, ker pa
                  cenim kolege poslance, jih jaz cenim in verjamem v njihovo poštenost, verjamem
                  tudi v njegovo besedo, zato predlagam, da se glasuje za ta amandma, ker gre
                  dejansko samo za tehnično napako.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo prisotnost! Gospod Protner. Prosim. Želi Vlada tudi?</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Želim predlagati proceduralni sklep ali pa ne, da Vlada pove svoje mnenje o tem
                  amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim predstavnika Vlade za besedo. Gospod Vlaj ima besedo. Prosim za
                  mir v dvorani.</p>
            </sp>
            <sp who="SDZ1:VlajStane">
               <speaker>MAG. STANE VLAJ:</speaker>
               <p>Gospod podpredsednik. Že prej sem ob tem prejšnjem, podobnem amandmaju dejal, da
                  mi nismo imeli podatkov, ki izhajajo iz obrazložitve in jih še sedaj nimamo, da je
                  prišlo do napake in da je skupščina občine Laško s svojim odlokom naselje Obrežje
                  pri Zidanem mostu razdelila na dve naselji. Obrežje pri Zidanem Mostu v krajevno
                  skupnost Zidani Most in s tem v občino Laško, ter Obrežje v krajevno skupnost
                  Radeče in s tem v občino Radeče. Če je temu tako, mi seveda ne nasprotujemo temu
                  amandmaju. Nismo pa odloka dobili.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma samostojne poslanske skupine, podpisan gospod Verzolak. K 117.
                  točki, Občina Štore, se črta cela točka. K 128. točki občine Vojnik se črta cela
                  točka in v 1. točki mestne občine Celje se doda občina 117 - Štore in občina 128 -
                  Vojnik z vsemi pripadajočimi naselji. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma Slovenske ljudske stranke. Novi 6. a) člen se črta. Gospod
                  Thaler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Sam bom glasoval proti temu amandmaju tudi v tretji obravnavi in
                  mislim, da bodo tako glasovali tudi tisti, ki so za to, da so sporni zaselki v
                  zakonu o občinah in v občini Piran, da so pa obenem tudi v členu, neke vrste
                  prehodni določbi, kjer se odloči, da do dokončne določitve meje, da se ta zakon
                  tam ne uporablja. To ponovno poudarjam zaradi tega, ker je ob 15.30 na žalost
                  slovenski radio že narobe poročal in je poročal, da smo jih izključili iz zakona
                  in iz občine in to kaže, kako je ta materija očitno res komplicirana. Ob koncu
                  oddaje so sicer dali popravek, da niso izključeni, da so še vedno v občini Piran
                  in prav je, da tako tudi ostane. Glasoval bom proti temu amandmaju v tretji
                  obravnavi, se pravi, da ostane tako, kot je bilo v drugi obravnavi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma dajem na glasovanje. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma, da se črta. Novi 1.a člen oziroma novi 6.a
                  člen osnovnega zakona, ki predvideva, da se določbe tega zakona ne nanašajo na
                  zaselke Bužini, Škodelin, Škrile. Menim, da to določilo novega člena ne sodi v
                  zakon o ustanovitvi občin, da gre v bistvu za probleme razmejitve s Hrvaško, da
                  gre za problematiko odnosov s to državo in to je po mojem mnenju vsebina posebne
                  resolucije ali nekega drugega dokumenta. V kolikor bi prišlo do kakršnih koli
                  zadev z mednarodno arbitražo, bi Slovenija imela en zelo pohabljen zakon o teh
                  zadevah. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim nobenega razpravljalca več in dajem amandma poslanske skupine
                  Ljudske stranke na glasovanje. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma poslanske skupine gospoda Jelinčiča. To je poslanska skupina
                  Slovenske nacionalne stranke. Podpisan je gospod Zmago Jelinčič, ampak ta amandma
                  je popolnoma enak kot ta, o katerem smo glasovali. Samo malo. Dajem amandma
                  gospoda Jelinčiča, ki se glasi: Za 6. členom se doda nov 6.a člen, ki se glasi:
                  <q>"Določbe tega zakona, ki se nanašajo na območje zaselkov Bužini, Škodelin in
                  Škrile se ne uporabljajo do določitve meje med Republiko Slovenijo in Republiko
                  Hrvaško."</q> Ta amandma je brezpredmeten in ga ne morem dati na glasovanje, zato ker
                  je že sprejet, gospod Jelinčič. Sam odločam o tem, o katerem amandmaju bomo
                  glasovali.</p>
               <p>S tem smo končali odločanje o amandmajih. Dajem zakon v celoti na glasovanje.
                  Proceduralno, gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo, gospod predsedujoči. Mogoče ste povedali prav, da vi odločate.
                  Prej ste sicer rekli pri prvi obravnavi, da boste pogledali magnetogram, ali je
                  bil moj sklep dan na glasovanje ali ne, pa tega do sedaj še niste storili.
                  Strinjam se z vami. Res odločate.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, če bi poslušali, bi videli, da sem ta sklep dal na glasovanje.
                  Povedal sem tudi, koliko jih je bilo za in koliko jih je bilo proti. Lahko vam pa
                  tudi preberem magnetogram, ki ga imam tukaj, ampak to sem vam že povedal. Želi še
                  kdo besedo o zakonu v celoti? Gospod Eržen, prosim.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Spoštovani! Hvala lepa. Ker amandmaja, ki zadeva občino Jezersko za tretjo
                  obravnavo, niti do sedaj poslanci nismo dobili na klop, potem vam jaz, gospod
                  podpredsednik predlagam, da prihranimo trud službi, ki razmnožuje, ker sedaj ga ne
                  rabimo več, ker glasovali smo še že pred četrt ure.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? Glasujemo o zakonu v celoti. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je zakon sprejet.</p>
               <p>Imamo pa dodatni sklep gospoda Juga. Državni zbor nalaga Vladi Republike
                  Slovenije, da ponovno prouči organiziranje lokalne samouprave na narodnostno
                  mešanem področju Prekmurja in potem upošteva ustavne pravice madžarske narodnosti.
                  Na podlagi ugotovitev naj pregleda ustrezne spremembe zakona o ustanovitvi občin
                  in njihovih področij. Dodatni sklep dajem na glasovanje, gospod Peršak, izvolite
                  besedo!</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz sem se sicer zaobljubil, da se ne bom javil k besedi pri tem zakonu, ampak
                  tokrat ne gre za zakon, ampak za jezik. Gospod Jug predlaga, da naj Vlada pregleda
                  ustrezne spremembe zakona. Jaz predlagam, da preveri ustreznost določb zakona.
                  Ker, če bo pregledovala samo ustrezne, potem ni treba, tiste so že tako in tako
                  ustrezne, ne?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Jug. Ne želite besedo. <stage>(Sam ne morem.)</stage> Gospod
                  Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospod Peršak je govoril o jeziku v tem amandmaju, jaz bi, kar se jezika tiče,
                  dodal tudi, da slovenski jezik ne pozna črke \, zato bi prosil gospoda Juga, da
                  madžarski piše drugič z ma-d-ž-arski, ne pa m-a-| <gap n="..."/> itn. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Jaz dajem predlog.)</stage> Gospod Jug
                  prosim.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Hvala za opozorilo, samo iz mladih let mi je še malo Vuk Kara|ičeve misli ostalo,
                  pa se opravičujem. Ja, ja, tudi vsem ostalim, ne pa samo meni. Ne gre pa toliko za
                  leposlovje, kot gre za vsebino. Ker v prvih zadevah smo zavrnili neke zahteve,
                  mislim, da državljanu Republike Slovenije madžarsko kulturnega porekla pa
                  predlagam, da jih ne bi kar z levo roko itd<gap n="..."/>, ampak da zavezujemo Vlado in
                  seveda s tem damo tudi garancijo, da bomo te probleme probali nadalje reševati.
                  Samo za to gre. Kar se tiče pa tega pa res, gospod Jelinčič. Bom druge <q>"DJ"</q>
                  naredil.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog sklepa dajem na glasovanje. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Sprejemam opravičilo gospoda Juga. Predlagam pa, da tekst popravi,
                  lektorira in da potem glasujemo o njem, kajti, v kolikor glasujemo tako kot sedaj
                  piše, bomo naredili prekršek proti slovenskemu jeziku.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Se opravičujem. Gospod Jelinčič ima repliko najprej, ga nisem
                  opazil.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Gospoda Juga bi še enkrat popravil, ker je rekel, da bo drugič pisal
                  <q>"dj"</q>. Navkljub vsemu se Madžarska ne piše z Madjarska, ampak Madžarska. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika gospod Jug. Gospod Verzolak želite? Izvolite.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Vse slovenske občine so bile, tako tudi ta
                  amandma, ki je bil vložen za to madžarsko manjšino, izglasovane, tako kot je bilo
                  izglasovano. In vsi imajo možnost, da se sedaj na referendumu na demokratičen
                  način odločajo, vsi prebivalci tistega območja. Za mene je to nesprejemljivo, da
                  se za dve madžarski manjšini da neka protekcija in nekako skozi stranska vrata jim
                  Vlada dodeli te občine. Mislim, če nismo sprejeli, če to ne velja za slovenske
                  občine, tudi za njih ne more veljati. To je popolnoma enako za vse in prosim, da
                  se ta amandma ne podpre oziroma predlog.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ni amandma, je sklep. Dajem ta predlog sklepa na glasovanje. Ugotovimo sklepčnost!
                     <stage>(43 prisotnih.)</stage> Prosim, da ugotovimo prisotnost v dvorani
                     <stage>(43 prisotnih.)</stage> Prosim, da še enkrat ugotovimo prisotnost v
                  dvorani. <stage>(61 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda in bi vas rad kolegice in kolegi
                  obvestil, da bomo z 2. točko nadaljevali takoj. Vlada je k tej točki pripravila
                  gradivo, ki nosi oznako strogo zaupno. Gradivo bomo proti podpisu prejeli v
                  dvorani. Kolegice in kolegi, zato vas prosim, da ostanete v dvorani, da dvorano ne
                  zapuščate. Prosim, gospod Polajner ima besedo. Kolegice in kolegi! Prosim, da ne
                  zapuščate dvorane.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa gospod predsedujoči. V imenu poslanska skupine pa prosim za 15 minut
                  odmora. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Odrejam 15. minutni odmor. Sejo nadaljujemo ob 17. uri. Kolegice in kolegi, prosim
                  pa, da kljub temu gradivo dvignete v dvorani proti podpisu. Gradivo o tej točki,
                  ki nosi oznako strogo zaupno in prosim, da gradivo tudi temu ustrezno varujete. V
                  dvorani boste sedaj dobili gradivo.</p>
            </sp>
            <stage type="time">(Seja je bila prekinjena ob 16.45 uri in se je nadaljevala ob 17.10
               uri.)</stage>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Prosim poslanke in poslance, da zasedejo svoja mesta. Spoštovane poslanke in
                  poslanci! Ugotavljamo sklepčnost, še ugotavljamo prisotnost. <stage>(54
                     prisotnih.)</stage></p>
               <p>Lahko preidemo na <title>2. TOČKO DNEVNEGA REDA</title>, to je na
                     <title>INFORMACIJO VLADE REPUBLIKE SLOVENIJE O POTEKU POGAJANJ Z REPUBLIKO
                     ITALIJO</title>.</p>
               <p>Vlada Republike Slovenije je za to točko dnevnega reda predložila gradivo, ki nosi
                  oznako <q>"strogo zaupno"</q>. Zboru predlagam, da na podlagi drugega odstavka 317. člena
                  Poslovnika Državnega zbora odloči, da se informacija posluša na zaprti seji, in
                  sicer brez navzočnosti javnosti in brez navzočnosti predstavnikov sredstev javnih
                  glasil. Javnost bo obveščena z uradnim obvestilom za javnost, ki ga bo pripravilo
                  vodstvo zbora. Želi v zvezi s tem predlogom kdo razpravljati? Gospod Pregelj,
                  izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Strinjam se, da se razprava opravi na zaprti seji, glede na to, da gre
                  resnično za stvari, ki so izredno delikatne, toda da kasneje, v kolikor se
                  ugotovi, da zaprta seja ni potrebna, da se seja odpre. Nikakor se pa ne morem
                  strinjati, da je to gradivo lahko <q>"strogo zaupno"</q>. Namreč, kolikor sem ga uspel
                  pregledati, je bilo to gradivo že objavljeno v javnih medijih in ne more več
                  nositi oznake <q>"strogo zaupno"</q>. Sicer so res večino tega objavili tuji mediji in so
                  potem naši povzemali. Dejstvo je, da so bistvene zadeve iz deklaracije oziroma
                  osnutka deklaracije že v javnosti. Ne gre v tem primeru za odkrivanje<gap n="..."/></p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, jaz bi vas prosil, da ne govorite o materialih, dokler o tem ne
                  odločimo, ker je seja v tem trenutku odprta. Nihče ne ve, kaj ste dobili v kuverti
                  in prosim, da te vrste spoštovanja tega žiga <q>"državna tajna"</q> spoštujete, da ne
                  govorite o dokumentih itd., lepo prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Saj nisem imel namena govoriti, se opravičujem, če je bilo tako razumljeno.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>No, začeli ste.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Zgolj sem želel poudariti, da je del tega gradiva bil že v javnih medijih in
                  dvomim, da je to vaš dokument, ki mu bomo lahko rekli, da je <q>"strogo zaupen"</q>.
                  Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Jelinčič, izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Tudi jaz glede na gradivo sodim, da ni potrebno, da je seja zaprta. V teh
                  materialih ni čisto nič novega, česar ne bi že prebrali v medijih. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Bilo je že rečeno, kakšne narave je gradivo. Naj povem samo še tole.
                  Nenavadno veliko zanimanje je za vse razprave v zvezi z odnosi z Italijo, tako v
                  javnosti kot v tem Državnem zboru. To se je pokazalo tudi danes dopoldne na
                  kolegiju predsednika Državnega zbora in po našem prepričanju zaradi tega zanimanje
                  in zato, da bodo stvari jasno postavljene, smo tudi mi proti zaprti seji. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. V imenu poslanske skupine lahko enako povem kot ostali. Smo proti
                  temu, da se zaradi narave samega materiala ta seja zapira za javnost. Naj bo
                  odprta, ker kot stranka smo najmanj trikrat že dali izjave za javnost točno iz
                  oziroma v tem smislu kot je v tem materialu napisano, na osnovi tega, kar je
                  prišlo z nasprotne strani, da ne bom govoril o vsebini. Torej, popolnoma nobenega
                  razloga ni, ponavljam, kot so že ostali povedali, da bi bila ta seja zaprta.
                  Torej, naj bo odprta.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Eržen.</p>
            </sp>
            <sp who="SDZ1:ErženBrane">
               <speaker>BRANE ERŽEN:</speaker>
               <p>Hvala lepa. Poslanci samostojne poslanske skupine se pridružujemo predgovornikom
                  in predlagamo, če je možno, gospod predsednik, da daste predlog o tem, da se seja
                  odpre za javnost, na glasovanje. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Predlog je, da se seja za javnost zapre in o tem sedaj razpravljamo. Moram pa
                  povedati, da dokler Vlada ne umakne oznak s tega gradiva, da mi praktično o tem ne
                  moremo odločati, da to umaknemo iz gradiva in bo zelo težko govoriti o teh stvareh
                  in verjetno tudi obstoje razlogi, da se o informaciji pove še dodatne stvari, ki
                  jih v teh gradivih niso narejene in ki so verjetno tekle v teh dolgih urah
                  pogajanj ali pogovarjanj. V tem smislu je bil tudi predlog podan za zaprto sejo.
                  Na Vladi je, da pove, če bo umaknila te oznake. Glede na odprtost seje je potem
                  vprašanje, kaj se lahko glede na to, da se pogovarjamo o Sloveniji, govori na
                  odprti in kaj na zaprti seji. Gospod Hvalica ima besedo.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala za besedo. Spoštovani! Ko sem v torek predlagal, da bi o odnosih z Italijo
                  razpravljali, in to na zaprti seji, sem mislil tudi razpravo, to se pravi
                  razpravljali. Potem smo se odločili, da bo kolegij odločil, kdaj bo ta točka
                  dnevnega reda oziroma kdaj bo in če bo seja za zaprtimi vrati. Danes smo to
                  modificirali, spremenili v drugačno odločitev, slišali naj bi zgolj informacijo. Z
                  velikim pričakovanjem sem odprl kuverto, ki sem jo pravkar dobil in sem ugotovil,
                  da pravzaprav ni nič novega. Prebral sem vse to že v tržaškem Picollu. Ne vem,
                  zakaj bi zapirali sejo za javnost. Torej, ostajam pri prvotnem predlogu, da je
                  seja zaprta za javnost, če bi o tem razpravljali, če bi se o tem globalno
                  pogovorili in to zaradi tega, da mi ne bi potem kdo očital, kot mi je danes na
                  kolegiju očital predsednik Odbora za mednarodne zadeve, da poskušam te zadeve
                  politizirati z znotrajstrankarskega obračuna. Tega ne sprejemam. Ostajam torej pri
                  mojem prvotnem predlogu, če bi bila to razprava, glede pa na dokumente, ki smo jih
                  danes dobili, to že vsi vrabci čivkajo. Torej predlagam, da je seja odprta.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Želi še kdo besedo? Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovani! Kakor je bilo že rečeno,
                  dnevniki, časopisi so prinesli, predvsem Picollo, kot je bilo rečeno, tržaški, vso
                  zadevo ven, to ni skrivnost. Skrivnost je, izgleda, za slovensko javnost. Namreč,
                  v slovenski javnosti so interpretacije o vsebini tega, bi rekel parafiranega
                  sporazuma, ali kakor koli mu rečemo, napačno signirane - signiranega sporazuma,
                  dogovora, ne kakšnega mednarodnega sporazuma ali kaj, ali nameni dobre volje,
                  interpretirani napačno in zato menim, da je to lahko odprta zadeva in menim, da je
                  bil namensko preklican sestanek Odbora za mednarodne odnose ravno iz tega razloga,
                  da bi, bom rekel kar po domače, <q>"farbali"</q> slovensko javnost, zato pozivam
                  slovensko Vlado in gospoda Drnovška, predsednika Vlade, da umakne strogozaupnost
                  tega gradiva, ki je čisto navadna zadeva dnevnega tiska in da se pogovarjamo
                  odprto, kdo je kaj rekel, kdo kaj zastopa v tej naši državi, ali smo za Evropo ali
                  smo mogoče za kaj drugega. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Mozetič. Želi še kdo govoriti? Gospod Drnovšek, predsednik
                  Vlade.</p>
            </sp>
            <sp who="SDZ1:DrnovšekJanez">
               <speaker>DR. JANEZ DRNOVŠEK:</speaker>
               <p>Gospod predsednik, spoštovane poslanke in poslanci! Predlagam, da seja Državnega
                  zbora ostane zaprta, tako kot smo predlagali izhodiščno.</p>
               <p>Danes je petek. V ponedeljek zaseda Ministrski svet v Luksemburgu. Odloča se tudi
                  italijanska vlada o svojem stališču, o svojem odnosu do vprašanja vstopa
                  Slovenije, tudi druge države.</p>
               <p>Javna razprava danes bi pomenila razpravo, praktično pred celo Evropo, pred Svetom
                  in mislim, da si tega nobena resna država v takšni situaciji ne bi dovolila.</p>
               <p>Če se omejimo na ta dokument in govorimo samo to, kaj piše v tem dokumentu, češ,
                  to je bilo že objavljeno, potem danes ne bomo mogli govoriti nič drugega.</p>
               <p>Mi bi vam želeli povedati tudi še več. Mi bi vam želeli povedati, kakšen je razvoj
                  dogodkov do danes, do tega trenutka, kakšni so razlogi za naše delovanje do sedaj,
                  kakšne naj bi bile naše poteze v naprej in če se želimo o tem pogovarjati, mislim,
                  da se v takšnem trenutku tega ne moremo pogovarjati na odprti seji. Gre za resna
                  pogajalska izhodišča, dogajanja v zelo pomembnih trenutkih. Res je, da je bil
                  Oglejski dokument objavljen že v medijih, vendar ga ni objavila uradno nobena
                  stran. Če ga danes uradno objavimo, bo potem to postal uradni dokument v javnosti.
                  Italijanska stran je izrecno izrazila željo, da se to ne stori, tako da mislim, da
                  bi lahko ostali pri tem. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Čeprav je bila dana beseda s težkim srcem, kljub vsemu hvala. To je uradni
                  dokument, samo sprašujem se, zakaj je prišel že ven, zakaj je prišlo iz vladnega
                  kabineta to ven in dejansko ne zastopim teh argumentov, na papirju piše <q>"Strogo
                  zaupno"</q>, ne sme priti ven, prišlo je ven. Gospod Drnovšek kot predsednik Vlade je
                  ministru prepovedal nastope v javnosti v zvezi s tem, to pomeni ena stran ne more
                  zagovarjati stališč, povedati, kaj se dogaja, druga stran pa lansira podatke,
                  informacije točno tako, kot želi. To je iz razlogov, očitno nekih medstrankarskih,
                  notranje-političnih in kakšnih in zato mislim, da ni nobenega razloga, in bi bilo
                  povsem fer, če ne rečem drugače od Vlade in njenega predsednika, da ta strogo
                  zaupno umakne.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica. Z lahkim srcem.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod prvi minister, me niste prepričali. Vi sedaj hočete nekaj tik
                  pred zdajci. Sedaj vas tudi razumem, zakaj niste prej prišli pred ta spoštovani
                  zbor, pa govorili o tem. Gospod minister, slišal sem tudi, da ste vi ukazali, da
                  ne bi bil Odbor za mednarodne odnose v ponedeljek. Rad bi vaše pojasnilo. Ker, če
                  je tako, so zadeve malo hujše. Poleg tega sem danes, sedaj, pred trenutkom kot
                  opozicijski poslanec zaprepaščen slišal, da ste prepovedali zunanjemu ministru
                  dajati izjave. Kdo torej vodi zunanjo politiko te naše države, gospod minister?
                  Gospod prvi minister, se opravičujem. Lepo vas prosim, rad bi slišal to iz vaših
                  ust. Hvala lepa. Pričakujem odgovor.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Prosil bi, če bi se v tem trenutku osredotočili na to, kar je vprašanje, na
                  vprašanje zaprte oziroma odprte seje, za vse drugo bo čas kasneje. Rad bi povedal,
                  v kolikor vodje poslanskih skupin tega niso prenesli v svoje skupine, da je bil
                  dogovor na kolegiju tudi takšen, da se danes pridobi informacija. Mi smo
                  zahtevali, da Vlada poroča o pogajanjih oziroma o odnosih med Slovenijo in Italijo
                  in na osnovi tega bi potem ostalo v veljavi to, kar je bilo dogovorjeno pred dvemi
                  dnevi. Se pravi, na osnovi dokumentov, informacij in vprašanj bi naš odbor
                  pripravil ustreznen dokument, ki bi zakoličil te stvari za naprej. Tako, da je le
                  dinamika, ki je tukaj narejena, narejena na zahtevo poslancev in poslank v
                  Državnem zboru in na podlagi dogovora, tako da je treba to jemati kot začetek te
                  diskusije.</p>
               <p>Gospod Polajnar želi besedo?</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Če bi vse teklo normalno v tej državi, potem si seveda tudi
                  predstavljam, da se tudi o tem, o odnosih med Slovenijo in Italijo govori na
                  način, kot jo normalen. Ker se je pa v preteklih dneh, pa tudi že tednih o tem
                  govorilo na vse druge načine, samo na ta normalni ne, seveda je prav, da sedaj
                  Državni zbor tukaj in pa slovenska javnost slišijo, kaj v resnici je bilo in česa
                  ni bilo. Zaradi tega, da ne bodo spet rekli, da Državni zbor razpravlja o nečem,
                  kar bi razburilo javnost, če bi v javnost prišlo. Trdim seveda, potem kar poznam,
                  nič takega ni, da bi moralo razburjati javnost in zato tudi predlagam, da je seja
                  javna. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>No, mene preseneča, da v tem trenutku vsi o vsem vse vedo, še danes zjutraj pa je
                  kazalo, da nihče o ničemer ničesar ne ve, in da je zato potrebna ta seja. Tako, da
                  bi vas prosil, da le pazimo na to, da smo zahtevali določeno informacije in
                  predlog Vlade je, še enkrat ponavljam, da te informacije, o katerih se še ne ve,
                  če pa vsi vse vemo, potem ne vem, zakaj je ta seja potrebna. Gospod Kreft. Prosil
                  bi, če lahko tudi še gospod Kreft, gospod Thaler, gospod Hvalica.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Torej včasih se pač ne ve, kdo je prej. Pri prejšnji točki sem na začetku pravtako
                  čakal nekaj časa, se opravičujem. Drage gospe, spoštovani gospodje! Mislim, da
                  taka ali drugačna potrditev ali nepotrditev avtentičnosti dokumentov, seveda,
                  narejena na javni seji, lahko škoduje Republiki Sloveniji. Tako misli Vlada in jaz
                  bi se tega vladinega stališča zaenkrat držal. Vemo pa, da smo že večkrat to debato
                  vodili in da mi ne moremo klasifikacije dokumentov spreminjati, tako da je v tem
                  smislu pravzaprav naša razprava brezplodna. Ali bomo to sejo imeli, tako da bomo
                  na zaprti seji, ob tem, da imamo dokument na mizi, ki smo ga dobili na način, ki
                  je znan in ima klasifikacijo, pač na ta način z njim ravnali in hrati poslušali
                  informacijo na zaprti seji, ali pa verjetno preprosto te informacije ne bomo mogli
                  dobiti. Ker želimo informacijo, predlagam, da seveda hkrati ne potrjujemo ali pa
                  ne postavljamo na laž avtentičnost dokumentov, ki so na neavtentičen način prišli
                  v javnost, ker mislim, da se to vsaj iz enega parlamenta pač ne dela.</p>
               <p>In drugič, da poslušamo informacijo na zaprti seji, da na to, mislim, da bi bilo
                  to v skladu s tem, kar smo na kolegiju govorili, sprejmemo sklep, da se mora
                  sestati matično delovno telo, to se pravi, Odbor za mednarodne odnose, za katerega
                  je bilo omenjeno, da se ni sestal in da da na osnovi te informacije, ki smo jo
                  dobili, svoj predlog stališč in sklepov za naše zasedanje, in potem o teh
                  stališčih in sklepih razpravljamo. Se mi zdi, da bi bil v parlamentarnem smislu
                  tisti najboljši način. Seveda, sam bi se zavzel za to, da danes poslušamo
                  informacijo in da na pretehtan način pripravljena stališča in sklepe našega
                  Mednarodnega odbora, v katerem so vse poslanske skupine zastopane, bodo vsi
                  predlogi lahko dani na mizo, da to seveda opravimo v sredo, tako matično delovno
                  telo kot zasedanje parlamenta, ki se nadaljuje z razpravo. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Thaler ima besedo.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa gospod predsednik, drage kolegice in kolegi! Menim, da je bila
                  odločitev v ponedeljek pravilna in to dogodki tega tedna potrjujejo. Tudi sedaj
                  menim, da ni nobenega razloga, da to, kar se očitno pripravlja, pranje umazanega
                  perila med strankami, vodji strank itd., da to opravljamo pred javnostjo, ki je v
                  tem primeru predvsem tudi italijanska in evropska javnost. Predsednik Vlade je
                  lepo povedal, da je v ponedeljek pač nek dan, ko se bo kaj odločilo ali pa ne. Po
                  mojih informacijah tudi ne gre več - te bomo verjetno še kaj slišali, če bomo to
                  omogočili predstavnikom Vlade - za to, da bi lahko popustili Italiji ali pa
                  komurkoli in predlagam, da te nujne obračune, če so res tako nujni, prihranimo za
                  naslednji teden. Seja odbora je bila preložena, ker v trenutku, ko bi se morala
                  začeti, nisem kot šef tega odbora razpolagal z dokumenti, ki bi mi omogočili
                  kvalitetno delo, ker je bilo takrat očitno, da tudi v Vladi določene stvari še
                  niso razčiščene in očitno še do sedaj ni prišlo do te uskladitve, vsaj kar se tiče
                  zunanjega ministra in zato resnično menim, da je sedaj prav, da poslušamo
                  informacijo, da o tem razpravljamo na zaprti seji, da dobimo relevantne podatke,
                  kako so stvari potekale, da pa te očitno nujne notranje politične diskusije
                  prihranimo vsaj za naslednji teden, ko ne bomo pod neposrednim očesom
                  zainteresirane tuje javnosti. Nacionalni interes Slovenije ni to, da morda pri
                  naši zahodni sosedi ekstremni desničarji uživajo nad tem, kako se v Sloveniji ne
                  moremo nič dogovoriti, ali pa kako pometamo eden z drugim.</p>
               <p>Nacionalni interes Slovenije ni to, da so v Luxemburgu v ponedeljek najprej o tem
                  informirani. Mislim, da je nacionalni interes vse kaj drugega in temu parlamentu
                  se ni treba bati, da tudi na zaprti seji lahko objektivno oceni, za kaj pravzaprav
                  gre. Predlagam, da vendarle začnemo to sejo, tako kot je predlagana, lahko pa jo v
                  vsakem trenutku odpremo, če bomo ocenili, da je res neznosno, da je zaprta.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Najprej replika vam, gospod predsednik. Vsi vse že vemo, zakaj je bila
                  potrebna seja. Dokumenti, ki smo jih dobili, so stari dokumenti; razen spremnega
                  dopisa nosijo vsi nekaj mesecev stare datume. Mi smo se odločili za informacijo,
                  kaj se je zgodilo včeraj v Rimu. To ni nikjer tu napisano.</p>
               <p>Drugo pa repliko gospodu Thalerju. Pranje umazanega perila je izvajal dr. Rupel ob
                  vaši asistenci nekaj mesecev, če ne celo leto na Odboru za mednarodne odnose, ob
                  vaši asistenci. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Polajnar ima repliko.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Gospodu Thalerju. Pojasnjevano je bilo to, zakaj ni bilo seje Odbora
                  za mednarodne odnose. Trdim, če bi bila seja Odbora za mednarodne odnose v
                  ponedeljek, bi na tej seji zagotovo lahko kompetentno tako Vlada kot člani tega
                  odbora razpravljali o odnosih z Italijo in če bi bila ta seja morda danes ne bi
                  bili v takem položaju kot smo. Ker pa te seje ni bilo, so se ta teden mimo te seje
                  na drugih ravneh, ali lahko rečemo na drugih ozadjih dogajale stvari, ki škodijo
                  odnosu med Italijo in Slovenijo. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj ima repliko.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliciram gospodu Thalerju. Pridružujem se mnenju gospoda Polajnarja,
                  ki ugotavlja, da se v tej situaciji ne bi nahajali, če bi odbor pravočasno
                  obravnaval to problematiko. Moral bi jo obravnavati, kajti to zahteva 59. člen
                  zakona o zunanjih zadevah. Zakoni veljajo tudi za Državni zbor, saj jih ta dela in
                  odbor, čeprav je Vlada tukaj originalni krivec, ker ni dala pobude v parlament,
                  tudi odbor je očitno ni zahteval. In tukaj prosim, nosite odgovornost vsi člani
                  odbora s predsednikom na čelu.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Thaler ima repliko. Mislim, da je ta razprava precej brezpredmetna. Glede
                  na to, da smo mi te materiale dobiti šele danes, bi bilo zelo težko o njih
                  razpravljati v ponedeljek. Ja, žali bog, smo jih res dobili šele danes. Gospod
                  Thaler ima repliko.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa, gospod predsednik je povedal, da že časovna logika seveda govori, da
                  je težko imeti kvalificirano razpravo oziroma sploh v skladu z zakonom itd., če
                  nimaš vladnih materialov.</p>
               <p>Drugo pa je, da je malo neumno, da sem v torek in sredo cele dneve poslušal,
                  zakaj, v narekovaju rečeno si rešil Peterleta in si prestavil sejo? Danes pa
                  poslušam, da naj bi ga to rešilo, če rečem po domače. Predlagam, da se o tem neha
                  razprava.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Drnovšek je prosil za besedo. Potem gospod Mozetič, gospod
                  Polajnar, gospod Horvat, gospod Peterle.</p>
            </sp>
            <sp who="SDZ1:DrnovšekJanez">
               <speaker>DR. JANEZ DRNOVŠEK:</speaker>
               <p>Resnično bi prosil, da skušamo opraviti neko resno razpravo, odgovorno
                  razpravo.</p>
               <p>Vlada do sedaj ni sprejela niti enega dokumenta v zvezi z odnosi z Italijo, ki bi
                  bil Vladni dokument, ali ki bi bil nek dokument, za katerega bi Vlada menila, da
                  je to osnova za nadaljnja pogajanja, s katero je treba seznaniti tudi
                  parlament.</p>
               <p>Vlada je obravnavala Oglejski dokument, ki ste ga danes dobili tudi med materiali,
                  vendar se Vlada z njim ni strinjala. Vlada je nadaljevala z aktivnostmi, ki bi
                  pripeljale do potrditve mandata za pridruženo članstvo Slovenije v Evropski uniji,
                  vendar se ni pogajala z Italijo o nekem novem sporazumu. Iskala je modalitete,
                  kako premostiti nastalo situacijo, ko je potrebno soglasje Italije za tak
                  mandat.</p>
               <p>Iskale so se različne možnosti neke skupne izjave, ki bi jo dala dva predsednika
                  Vlad kot osnovo za to, da se italijanski veto na nek način odpove oziroma
                  prepreči.</p>
               <p>Do sedaj v različnih poizkusih torej nismo prišli do takšnega dokumenta in od
                  začetka sem nameraval seznaniti Državni zbor s tem, s takšnim predlogom, ko bi do
                  njega prišli. Celo več. Mislim, da je v takem primeru nujno potrebno soglasje, ali
                  vseh strank ali velike večine strank v državi, ker gre za vprašanje državnega
                  interesa.</p>
               <p>Zato smo se tudi vzdržali različnih izjav, javnih komentarjev v zadnjem času, zato
                  je morda bilo tudi več prostora za različne špekulacije, ugibanja, ampak nismo
                  želeli v ta, precej napet odnos vnašati sedaj še notranjepolitične dimenzije.</p>
               <p>Morda to ni bilo prav, morda so se zato še bolj razvnela nekatera potencialna
                  nasprotja, vendar dejstvo je, da v Vladi ocenjujemo oziroma smo ocenjevali, da je
                  bilo v tem obdobju, v zadnjem tednu, v zadnjih dveh tednih treba dati prvenstveno
                  pozornost in se koncentrirati na aktivnosti, ki smo jih vodili v zvezi z Italijo
                  in Evropsko unijo.</p>
               <p>Danes, ko je parlament, ko je kolegij predsednika Državnega zbora izrazil željo
                  oziroma zahteval obravnavo o odnosih z Italijo, je Vlada posredovala tiste
                  dokumente, s katerimi razpolaga; svojo deklaracijo od 30. septembra in pa
                  dokument, ki ni Vladni dokument, torej Oglejski sporazum, ki je delovni dokument
                  dveh zunanjih ministrov; osnutek neke možne skupne izjave, ki sta ga skupaj
                  pripravljala.</p>
               <p>Mislim, da je to tisto, torej tisti dokument, za katerega, kot sem že dejal,
                  italijanska stran ne želi, da se uradno predstavi, dokler ni medsebojno usklajen.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj ima repliko.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Gospod predsednik Vlade! Koga mislite vi tukaj barvati? Ali poznate
                  zakon o zunanjih zadevah? Upate si trditi: Vlada ni sprejela nobenega dokumenta,
                  ki bi bil njen. Kdo pa je potem šel na pogajanja? V imenu koga je šel zunanji
                  minister na pogajanja? Ali v svojem osebnem imenu? Ja, pa kaj se greste tukaj?! Še
                  bolj bom kričal! Tudi po mizi bom udaril! Kdo vam dovoli to delati?! Ali obstaja v
                  tej državi ustava?! Ali obstaja zakon? Saj lahko greste ven, če imate <q>"prešvoh"</q>
                  bobnič. Kar izvolite! Kar izvolite! In na pogajanja naj gre minister, ministrski
                  predsednik zasebno in naj podpisuje v imenu države zasebne zadeve.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, jaz bi vas prosil, pa tudi druge poslanke in poslance v naslednjih
                  intervencijah, da se predvsem počasi odločimo za to, da izvemo, kaj se je v tem
                  mesecu dni dogajalo, če je volja za to. Če je pa volja, da mi vodimo diskusije o
                  drugih stvareh, potem bi jaz predlagal, da to sejo preložimo na nek drug
                  termin.</p>
               <p>Na koga replika gospod Mozetič? Izvolite. Samo prosil bi vas, če ne bi prestrašili
                  še preostalih poslancev, ki so tukaj.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa, gospod predsednik. Poskušal bom ne prestrašiti ne poslancev, ne
                  slovenske javnosti, pa mislim, da je za slovensko javnost potrebno, da ji je
                  jasno. Mislim, da je tisto, kar je gospod predsednik Vlade Drnovšek rekel, da ni
                  Vlada nič sprejela, je to malo čudno. Na osnovi česa je poslala zunanjega ministra
                  gospoda Peterleta v Rim včeraj. Kaj? Kaj so razpravljali? Ne vem. Potem je pa
                  tisto, kar je znano in to, kar smo sedaj dobili, in kar je bilo objavljeno v
                  časniku Il Piccollo v Italiji, to je edina zadeva, edina snov in če imamo za
                  obravnavati samo to snov, potem prosim, je lahko ta seja odprta. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Mozetič je prosil za besedo. Se odpoveduje. Rad bi omogočil tudi tem
                  ljudem, ki so se javili še v nekem<gap n="..."/> Gospod Hvalica vztraja na repliki.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Gospod Geržina je pravkar opozoril na nekaj zanimivega. Rad bi zvedel, kdo je
                  sestavil in kakšno delegacijo, ki je šla, ki je bila včeraj v Rimu. Kdo je
                  delegacijo sestavil? Hvala lepa. Rad bi namreč vedel, jasno, ali je bila to
                  delegacija Vlade, ali je bila to privatna delegacija gospoda Lojzeta
                  Peterleta.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Predlagam, da vse te razprave vodimo kasneje. Mi vodimo razpravo o proceduralnem
                  sklepu, to so vprašanja, ki sledijo informaciji, v kolikor informacija ni popolna
                  in bi vas prosil, da omogočite, da Vlada da informacijo, ki je po vsej
                  verjetnosti, glede na težo dogajanj lahko drugačna, če je na zaprti seji in
                  drugačna, če je na odprti seji. Sami veste, da se o določenih stvareh v tem
                  trenutku pač na odprti seji ne more govoriti in je odločitev pač o tem, lahko pa
                  se govori o vseh stvareh na zaprti seji. O tem sedaj odločamo in tukaj<gap n="..."/>
                     <stage>(Pripomba iz klopi.)</stage><gap n="..."/> Saj to, kako je to vse teklo, je
                  sestavni del informacije, gospa Skukova in ostali poslanci. Menim, da je to možno
                  vse zvedeti v tej informaciji samo, če je volja odpreti možnost, da jo slišimo.
                  Sprašujem, če so ta pojasnila zadostna, da preidemo k temu proceduralnemu sklepu,
                  da pridemo do te informacije, da vidimo, kako so dokumenti nastajali, kako so
                  ljudje dobivali pooblastila in tako naprej. Proceduralno predlaga gospod
                  Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. ali se motim, ne vidim namreč predsednika Vlade tukaj notri.
                  Ne vem, ali se bomo sami s seboj pogovarjali. Dobro bi bilo, da bi bil tukaj. Ker
                  sem pa že pri besedi, če mi dovolite, ko ste rekli, kako se bomo pogovarjali, kdo
                  je koga kam poslal<gap n="..."/></p>
            </sp>
            <sp who="SDZ1:ŠkolčJožef">
               <speaker>PRREDSEDNIK JOŽEF ŠKOLČ:</speaker>
               <p>Proceduralno ste<gap n="..."/></p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p><gap n="..."/>Proceduralno prosim, da se javno pove pred tem zborom, kdo je koga in zakaj in
                  na osnovi kakšnih dokumentov poslal se pogajati. To je proceduralno. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>To ni proceduralno, vas moram opozoriti in moram povedati, da ste zlorabili
                  možnost, ki vam jo daje poslovnik, da kdor ima nekaj proceduralnega, da vzame
                  besedo in je nekorektno, do kolegov, ki čakajo, da bi svoje povedali. K besedi se
                  je javil gospod Polajnar. Gospod Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane kolegice in kolegi! Smo v petek
                  zvečer in v ponedeljek bo seja Ministrskega sveta Evropske unije, ko bo
                  razpravljal o tem, ali se bodo sploh začela pogajanja o pridruženem članstvu
                  Slovenije, ali ne. Mislim, da ne bi opravičili svoje odgovornosti, ki jo imamo do
                  slovenskega naroda, do države Slovenije kot poslanci, če bi v tem trenutku
                  naredili karkoli, kar bi lahko škodovalo tako kredibilnost pri Evropski uniji, kot
                  tudi v svetovni javnosti. Zato mislim, lahko razumem strasti in ihto, soglašam
                  tudi s tistimi, ki pravite, da smo verjetno zakasnili s to razpravo, da bi morala
                  biti prej in morda ne bi bili v taki zagati mi, Vlada in vsi skupaj, vendar to je
                  druga tema. To je za mirno razpravo. Vendar prav zaradi možnih posledic, ki jih
                  lahko ima, če delamo tukaj spektakel, ali pa kdorkoli hoče kovati iz tega
                  politični kapital, mislim, da za to opravičila nima; v taki situaciji je treba ali
                  strankarske interese, ali tudi potrebo po obračunu - je ne zanikam, ampak da je
                  treba to postaviti pod nacionalne interese in da so v tem trenutku bistveni
                  predvsem nacionalni interesi. Mislim, da ni nobenega objektivnega razloga za
                  kakršnokoli ihto in nespametne poteze posameznika, ali nas kot skupine, glede na
                  to, v kolikor sem informiran, tukaj v razgovorih pred sejo, da ne bo takih
                  razgovorov pred ponedeljkom, da bi mi morali tisto, kar nismo storili do sedaj,
                  morali storiti zdaj, oblikovati stališča, ali dokumente, ali platformo za pogovore
                  itd.</p>
               <p>Mislim, da gre v tem trenutku za več kot samo za odnose z Italijo in tudi za
                  odnose z Evropsko unijo, ampak da gre sploh za kredibilnost Slovenije v tujini. Ni
                  možno iti mimo nekaterih reakcij v teh dneh, ko so od zunaj podučevali časopisi in
                  tudi nekateri politiki, kot češ, saj se ne znate iti države. Ali hočemo to naprej
                  delati, da nam to delajo. To ni samo lepotna zadeva, da nam dajejo lekcije, ampak
                  lahko tudi objektivno škoduje položaju Slovenije - tako vis-a-vis unije kot
                  drugih.</p>
               <p>Odločno sem za to, da če pravi Vlada in predsednik Vlade je tukaj rekel, da
                  Italijani želijo in da je z Italijani dogovorjeno, da se tega materiala ne
                  objavlja, da ga potem ne objavljamo ne glede na to, če je bil v celoti, na
                  kakršenkoli način, ne po soglasju Vlade, kot smo slišali, objavljen v časopisu;
                  razlika je, če ga nekdo ilegalno objavi v časopisu, kot če ga da na svetlo
                  parlament kljub temu, da je bil dogovor z drugo državo o tem, da se tega ne
                  objavi. To so osnovne manire v diplomaciji in v mednarodnem sodelovanju.</p>
               <p>2. Sem za to, da vso razpravo, ki je potrebna, tudi polemična in vsebinska,
                  opravimo v miru in ker ni take sile, je vprašanje, če je smiselno, da se jo opravi
                  danes, ker se bojim, da bi, hočeš - nočeš naredili Sloveniji več škode kot
                  koristi; ponovno bi apeliral na razum in predvsem na odgovornost in da opravimo
                  zadevo tako, kot je treba, ne pa da na začetku pri prvem koraku v Evropsko unijo
                  lahko naredimo škodo, ki je dolgo ne bomo mogli popraviti. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Mozetič ima repliko.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Gospod Horvat, ne razumem dobro, na koga se je nanašalo tisto, da
                  dela nekaj s strastjo in ihto. Če se je to nanašalo na Krščanske demokrate in
                  mene, ki sem tudi zraven, potem ne sprejemam tega očitka; poglejte, vse te stvari
                  so več ali manj zunaj. Nekaj dni, ko spremljamo medije - ne bom govoril, kaj je,
                  ker vsi dobro berete, ampak pozorno preberite, na kaj in na koga stvari letijo in
                  kako. Zato mislim, da bi bilo dovolj pošteno, da se javnosti jasno pove, kaj je
                  bilo, da se bo videlo in da bo javnost ocenila, ali je to res tako, ali ne.</p>
               <p>Kar zadeva pa vključevanje oziroma povezovanje, je pa Vlada tukaj v eni točki
                  napisala, da ona nasprotuje povezovanju reševanja bilateralnih vprašanj z
                  multilateralnimi vprašanji.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Prosim, če ne berete iz materialov.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>To je bilo objavljeno. To je bilo že tudi v odboru, da se nasprotuje povezovanju
                     <gap n="..."/><stage>(ne dokonča.)</stage></p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Mozetič, opozarjam vas, da kršite oznako <q>"zaupno"</q> in <q>"državna tajna"</q>.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Gospod Horvat je govoril o tem, da se povezuje notranje probleme oziroma reševanje
                  problemov z Italijo z vstopanjem v Evropsko unijo. Ne vem, v čem. Zdaj rešujemo
                  problem z Italijo.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Za besedo je zaprosil gospod Peterle.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovani gospod predsednik in predsedstvo, spoštovane poslanke in poslanci!
                  Čeprav prihajam s te strani, sem danes še minister Republike Slovenije za zunanje
                  zadeve in govoril v tem svojstvu. Ko govorite o škodi, mislim, da je bila škoda že
                  narejena in v nekem smislu vendar govorimo že <q>"post festum"</q>, če še kdo računa na
                  zeleno luč za mandat za začetek pogajanj ob združenem statusu pri Evropski zvezi v
                  ponedeljek. Mislim, da smo definitivno zadaj, zato bi tako rekel. Danes bi Državni
                  zbor lahko potrdil politično izjavo, sprejemljivo za Slovenijo, če bi opravil prej
                  druga dejanja, če ne bi brez, sploh da bi kdo mene vprašal, odbor odpovedal sejo v
                  ponedeljek, ker bi s tem lahko dobili, ali pa ne dobili potrditve za to, kar bi
                  zastopali v naprej. Nikakor ni šlo za reševanje Peterleta, ko v ponedeljek seje ni
                  bilo. Želel sem si, da bi na tej seji odbora razčistili zadeve. Ker do tega ni
                  prišlo <gap n="..."/></p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Peterle, vas opozarjam, da to ni predmet razprave. Mi govorimo o predlogu
                  Vlade, da se seja zapre za javnost in predvidevam, da boste vi dali razloge za to,
                  da se zapre za javnost, ker zastopate tukaj Vlado.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Bom utemeljil ta del, torej jaz nimam vtisa, da gre v tej razpravi za interese te
                  države, pač pa za politični obračun z osebo, ki stoji pred vami. Če gre za to,
                  spoštovani, <q>"potem imejte jajca"</q> in naredite to javno. Želim, da je predsednik
                  zraven pri tem dogajanju, da bo videl in slišal, kako je ta igra napačna in
                  nevarna. Če sem jaz prestal včeraj njegove glasove po telefonu, naj prenese tudi
                  on nekoliko glasnejši glas opozicijskega poslanca. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospa Simšičeva ima sedaj besedo in tudi repliko, tako da bi vas prosil, če oboje
                  obenem opravite.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Najverjetneje bom imela najprej repliko na predgovornika.
                  Predstavil se je kot zunanji minister, zaključil z besedami poslanca. Zanima me, v
                  kakšni funkciji je tukaj govoril. Uporabljal je tudi precej neobičajne besede za
                  gospoda zunanjega ministra. Sprašujem ga s kakšno odgovornostjo si lahko v tem
                  parlamentu v svojstvu zunanjega ministra in podpredsednika Vlade, dovoli izreči
                  besede, da ni nikakršne možnosti več za vstop Slovenije v Evropsko unijo.</p>
               <p>Sedaj pa k razpravi. Gospod predsednik, če sem prav razumela, ta trenutek
                  razpravljamo o tem ali je seja odprta ali zaprta. Vsaj takšen je bil vaš predlog
                  proceduralne narave. Ta država ima nekaj zakonov. Tudi zakon o tem, katera gradiva
                  so javna in katera ne. Če jih spoštujemo, in če Vlada kljub pozivu, da umakne
                  oznako strogo zaupno, tega ni storila, mislim, da kot vrhovno zakonodajno telo
                  nimamo veliko izbere, če spoštujemo zakone. Če se v razpravi ugotovi, da je
                  predsednik Vlade, katerikoli minister ali kdorkoli kršil kakršnekoli zakone,
                  določila posameznih zakonov ali pa celo zakone, imamo možnosti interpelacije in
                  vsega, ampak lepo prosim, držimo se zakonov, držimo se procedure, in če po zakonih
                  ni možnosti ob znaki gradivo strogo zaupno seje imeti odprte, potem prosim,
                  razmislimo o tem in glasujmo v skladu z zakoni. Meni je težko in s težkim srcem
                  govorim, ne zato, ker mi je kdo dal ali ne dal besedo, ampak preprosto zato, ker
                  sem novinarka in vem, kaj pomenijo informacije za medije, vem pa hkrati kot
                  poslanka in se poskušam zavedati, kaj pomeni razprava o neki temi, ki je strogo
                  zaupna in ta oznaka ni umaknjena za parlament in za državo. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. K repliki se je javila gospa Skukova.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa za besedo. Se tudi strinjam, če se držimo procedure, potem se držimo
                  procedure, ampak ugotovili smo, da naš Državni zbor sedaj očitno ne deluje po
                  svoji proceduri, ker o vsakem dokumentu naj najprej govori delovno telo in mi o
                  teh odnosih nismo razpravljali, govorite, da smo vrhovno, zakonodajno telo, sam
                  predsednik Vlade je rekel, ni sprejela Vlada dokumenta, o čem potem sploh
                  razpravljamo? Vrnila bi tudi repliko tako, kot je gospa poslanka spraševala
                  ministra, tudi njo sprašujem ali je novinarka ali poslanka. Tudi ona potem
                  izrablja oba položaja.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Prosil bi, če<gap n="..."/> Za besedo se je javil potem, repliko ima gospa Simšičeva.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. O proceduri. Točka je bila uvrščena na dnevni red, dnevni red je
                  informacija. Če bomo želeli še karkoli, če bomo sprejemati kakršnekoli sklepe,
                  bomo takoj po informaciji, po proceduri zadolžili delovno telo, da se sestane, da
                  sprejme predlog stališč in sklepov na temelju katerih se bo v tem parlamentu
                  opravila razprava. Tako jaz razumem to proceduro. Glede zlorabljanja, pa nisem
                  rekla, da sem tukaj, in da nastopam, in da opravljam delo novinarke. Rekla sem, da
                  sem po poklicu novinarka, sedaj pa sem poslanka in opravljam delo poslanke. Gospod
                  zunanji minister pa je za tem prostorom rekel: <q>"Nastopam kot zunanji minister, ker
                  sem še zunanji minister,"</q> in končal z besedami, <q>"to so bile besede poslanca. "</q>
                  Tega pa ne razumem.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>No, v vsakem primeru se delajo magnetogrami teh sej. K besedi se je javil gospod
                  Pahor. Prosim za mir v dvorani.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Predsednik, zunanji minister, gospe in gospodje! Odločitev, pred katero smo danes,
                  ni takšne teže, da bi smeli biti tako nervozni, kot smo. Spomnimo se tistih
                  odločitev v času osamosvajanja, ko se je zdelo, da je cel svet proti nam, pa smo z
                  bolj trezno glavo razmišljali o dilemah, ki so bile pred nami. Danes je pomembno,
                  da je Državni zbor uvrstil to temo na dnevni red. To je bila pravilna odločitev.
                  Slišali smo predsednika Vlade, ki je dal izjavo, za katero politično stoji, da
                  Vlada ni sprejela nobene odločitve, ki bi omejila suverenost naše države ali
                  kakorkoli drugače zadela ob nacionalne interese le-te. Tretjič. Mislim, da je
                  pameten predlog, ki se zavzema za to, da sedaj na zaprti seji slišimo odkrito
                  besedo prvega ministra, da pojasni potek dogajanj in okoliščine, da potem
                  prespimo, da se konzultiramo v političnih skupinah in da v sredo zjutraj na seji
                  matičnega delovnega telesa opravimo tehtno razpravo o dilemah, ki bodo pred nami.
                  Odločitev v ponedeljek, odločitev v Bruslju, ni tako bistvena, da bi mogli sedaj
                  na vrat na nos sprejemati neke odločitve. Tudi če bi se zgodilo, da Svet ministrov
                  ne bi sprejel odločitve v prid naši državi, ostaja čas potem za pogajanja, za
                  pogovore, za pojasnjevanja. Bistveno pa je in to je dobro, da smo danes to
                  slišali, da Vlada ni sprejela tistega, kar je ponujala Italija, ker se mi zdi, da
                  tisto kar je ponujala Italija nesprejemljivo za našo stran. Zato se mi zdi
                  pametno, da ohranimo kredibilnost Vlade in parlamenta, da torej dokumente, ki so
                  označeni strogo zaupno obravnavamo tako, da se seja zapre za uvodni nastop
                  ministrskega predsednika, potem se vzame čas za pameten premislek do srede
                  zjutraj, ko se sestane matično delovno telo in predloži našemu Državnemu zboru
                  predlog sklepov. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Geržina bi rad repliciral in ni sile, ki bi mu to preprečila. Izvolite.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsednik. Sila bi bila, če bi padel strop dol, da me ubija.
                  Upam, da se to ne bo zgodilo v naši državi in Evropi v teh trenutkih, ampak vseeno
                  mislim, namreč to, kar je rekel v svojstvu zunanji minister, da ni več možnosti da
                  gremo v Evropo sedaj, kot so nekateri pisali na svoja gesla, veste kdaj in o
                  tistem, kar je gospod ministrski predsednik rekel, da ni bilo sprejete nobene
                  odločitve itd. Mislim, da je danes še čas, za razliko od gospoda poslanca Pahorja,
                  da se ta parlament informira, ker se ni informiral skozi delovno telo, ki je
                  pristojno za te zadeve. Ne vem zakaj, o tem ne bom razpravljal in da se
                  dogovorimo, ali res ni nobenih možnosti in zakaj ni teh možnosti. Ker, naj mi ne
                  zameri gospod Pahor, to, kar on predlaga, je, ali da ne želimo v Evropo ali da
                  prepuščamo odločanje nekomu drugemu, čeprav zakoni pravijo, da je dano tudi nam.
                  Zato mislim, da ni razloga iz vseh teh informacij, ki jih sedaj imamo, da bi
                  zapirali kakšno stvar za javnost in mislim, da je prav, da javnosti povemo, da se
                  tu sliši, ker so informacije oziroma po mojih informacijah dezinformacije pri
                  slovenski javnosti o tem, kaj se je sklepalo in da je bilo nekaj sklenjeno in
                  sprejeto, ker drugače, še enkrat ponavljam, ne vem, zakaj je šla delegacija v Rim.
                  Zato pravim odprta seja, pa se pogovorimo.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. K repliki se je javila gospa Simšič.</p>
            </sp>
            <sp who="SDZ1:SimšičDanica">
               <speaker> DANICA SIMŠIČ:</speaker>
               <p>Hvala lepa. Ker ni možnosti pojasnila, sem izrabila repliko in upam, da mi boste
                  dovolili. Pojasnjeno mi je bilo, da je gospod zunanji minister v odstopu z
                  zaključnimi besedami, to so bile besede poslanca v opoziciji, mislil gospoda Žara
                  Preglja. Zato se mu za svoje besede, ki sem jih namenila njemu, da je on govoril v
                  smislu opozicijskega poslanca, opravičujem, hkrati pa pojasnjujem, zakaj sem te
                  besede razumela kot, da jih govori kot opozicijski poslanec. Preprosto zato, ker
                  gospod Peterle sedi v poslanski skupini opozicijske skupine in ne na prostoru,
                  kjer sedijo predstavniki Vlade.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Za besedo je zaprosil gospod Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Menim, da kakšne velike izbire ta Državni zbor danes nima, kaj bo
                  počel ob tej točki dnevnega reda. Državni zbor lahko v tem trenutku, glede na to,
                  da smo poslanci prejeli materiale s strogo zaupno oznako, odloči o tem, ali bo to
                  točko opravil ali ne. To sklepam na osnovi tega, kar je gospod predsednik Vlade
                  izjavil tukaj, da Vlada ne misli umakniti oznake strogo zaupno in mislim, da ni
                  mogoče, da Državni zbor o tem odloča, ali bo to sejo opravil zaprto ali odprto,
                  kajti menim, da razprave na to temo na odprti seji, brez da umakne Vlada oznako
                  strogo zaupno, ne more biti.</p>
               <p>Ne strinjam se pa s tistimi, ki pravijo tukaj, da moramo razpravljati o tem
                  vprašanju predvsem zaradi naših zunanjepolitičnih interesov. <stage>(Ne.)</stage>
                  Najprej moramo razpravljati zaradi svojih notranjepolitičnih interesov in
                  vzpostavitve te države take, da bo sposobna kot sogovornik katerikoli državi in pa
                  tudi Evropski uniji in na tej osnovi jasno tudi začela ustrezna pogajanja za
                  priključitev.</p>
               <p>Očitno je, da je gospod Peterle vse povedal, kar rabimo za današnjo razpravo. Ne
                  mudi se, zato ker do ponedeljka preprosto ne moremo nič več narediti, če sem ga
                  prav razumel. Ne dvomim pa v to, v kakšnem svojstvu je govoril. Menim, da je
                  govoril v svojstvu še vedno zunanjega ministra.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>To je tudi rekel. Da ne bo dvoma.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Glede na to, da se je kasneje nekaj dvomilo.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Anderlič, da se boste osredotočili na vprašanje odprtosti in zaprtosti
                  seje, ker je<gap n="..."/></p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Jaz sem že povedal, da se mi o tem sploh ne moremo odločiti, če Vlada ne spremeni
                  svojega mnenja in je, po mojem, to proceduralno vprašanje in v kolikor boste to
                  dali na glasovanje, kar mislim, da ne morete dati, potem bi seveda pred tistim
                  zahtevam petnajst minut odmora. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p><stage>(Ne.)</stage> Problem je v tem, da jaz to moram dati na glasovanje. Če pa
                  zbor tega ne izglasuje - poslovnik to zahteva, potem pač seje ni, to je popolnoma
                  jasno, ker ni pogojev, da se to opravi.</p>
               <p>K besedi se je javila gospa Jadranka Šturm.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsednik. Spoštovane kolegice, kolegi, predstavniki
                  Vlade! Presenečena sem nad reakcijami nekaterih kolegov poslancev in nad
                  številnimi obrambnimi mehanizmi, ki so se sprožili ob predlogu predsednika
                  Državnega zbora, ali naj glasujemo o zaprti ali odprti seji.</p>
               <p>Mislim, da je tema, ki naj bi jo danes obravnavali - odnosi Slovenija - Italija in
                  pa vstop Slovenije v Evropsko unijo, nacionalni interes vseh parlamentarnih
                  strank, zato sama osebno pričakujem, da bomo v Državnem zboru v tem primeru tudi mi ravnali državotvorno.</p>
               <p>Mene kot poslanko v tem trenutku zanima čim bolj objektivna informacija o poteku
                  pogajanj, da se bom na osnovi tega lahko odločala, kako v Odboru za mednarodne
                  odnose ravnati naprej v zvezi s to problematiko.</p>
               <p>Državni zbor se v tem trenutku spreminja v sodni zbor in se mi zdi, da bomo zopet
                  <q>"linčali"</q> tega ali onega člana Vlade, kar se mi ob taki temi zdi vse prej, kot
                  primerno.</p>
               <p>Predlagam, da spoštujemo odločitev Vlade o tem, da ima gradivo oznako zaupno in da
                  je seja zaprta, saj mislim, da je danes primarni interes nas vseh, da slišimo
                  informacijo o tem. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Za besedo je zaprosil gospod Peterle.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovane poslanke in poslanci! Rad bi, da bi bila ena zadeva jasna. Tukaj je
                  poslanec, gospod Pahor, predlagal, da govori ministrski predsednik in da je potem
                  razprava. Ker menim, da gospod Drnovšek še ni hkrati tudi zunanji minister in ker
                  sem jaz vodil pogajanja do sedaj in opravljal ta posel, predpostavljam, da je imel
                  priliko nagovoriti ta spoštovani zbor in povedati, kako so stvari tekle.</p>
               <p>Drugič; sedim v klopi, kjer ni nikoli ne pozicijskih ali opozicijskih poslancev,
                  ki sedijo drugje in menim, da ne sedim na čisto nič napačnem mestu.</p>
               <p>Kar zadeva pa to, kar je gospa poslanka Simšičeva razumela napačno, jaz nisem
                  rekel, da je vsega konec, menim pa, da je edino ena možnost, da bi se v ponedeljek
                  še kaj zgodilo, da ta parlament glasuje drugače, kakor je danes Vlada, ki se je
                  odpovedala možnosti, da se v ponedeljek pride do zelene luči.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Rekel bi dve stvari: če bo do seje prišlo, bodo vsi ti ljudje, ki jih
                  je Vlada pooblastila, da bodo prisostvovali seji, tudi dobili besedo. Na tem
                  spisku ste tudi vi, gospod Peterle.</p>
               <p>Kar se tiče druge pripombe, mogoče vas niso obvestili, ampak res sedite na
                  napačnem mestu, ker je za Vlado rezervirana klop na oni strani dvorane, tako da bi
                  vas tudi prosil, če spoštujete hišni red te hiše in se presedete na mesto, ki je
                  rezervirano za Vlado.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Ker me je gospod zunanji minister napačno razumel, bi rad popravil vtis. Mislim,
                  da je prav, da govorijo vsi, ki so v Vladi sodelovali pri pogajanjih, da dobimo
                  relevantno oceno in da danes ne razpravljamo naprej o tem, ampak da politične
                  skupine zasedajo čez praznike, da pridobijo ustrezna mnenja, kvalifikacije za
                  dileme in da potem odbor v sredo zjutraj mirno da problem na mizo in skupaj z
                  vami, gospod zunanji minister in z ostalimi, ki bi jih pooblastila Vlada, poskuša
                  predložiti Državnemu zboru najboljšo rešitev.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Frim je tudi prosil za besedo.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Hvala za besedo. Spoštovani! Glede oznake <q>"strogo zaupno"</q> gradivo. Menim, da to
                  gradivo, ki smo ga dobili, ni popolno. Manjka pomemben del, ki bi ga želeli imeti.
                  Iz samega nastopa gospoda Drnovška izhaja, da se Vlada v celoti ne strinja z
                  nekimi členi v tem osnutku. Žal, v tem gradivu o tem ni govora, ni prikaza in ne
                  vemo, kakšna bi bila ta opredelitev Vlade in menim, da se na osnovi tega gradiva
                  razprava ne more in tako odločati. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ker se je zdaj lista prijavljenih izčrpala, potem ima gospod Thaler
                  proceduralno.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala, predsednik. Že nekaj časa skušam priti do besede. Če se prav spominjam, mi
                  razpravljamo, ali bo ta seja javna, ali zaprta za javnost. Za božjo voljo, dajmo
                  se o tem odločiti in potem končno dajmo tistim, ki smo jih vabili, bolj grobo
                  rečeno, zahtevali, da pridejo med nas in nam poročajo, da to naredijo. Če je na
                  dnevnem redu informacija o teh zadevah, je nenavadno, da jim že 2 uri ne pustimo,
                  da nam dajo to informacijo - ne vem, iz kakšnih razlogov, vidim pa, da je na nek
                  način paradoksna situacija.</p>
               <p>Opozicija ima očitno druge razloge, kot Slovenski krščanski demokrati, da to
                  zavlačujejo, oziroma, da se nikakor ne moremo odločiti, ali bo javna, ali zaprta.
                  Predlagam, da o proceduralnem sklepu takoj glasujemo in potem nadaljujemo
                  vsebinsko razpravo.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Mozetič je prosil za besedo.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Glede sedežnega reda se strinjam. Imamo tak red, da je Vlada tam, čeprav je vsem
                  dobro znano in na včerajšnji seji sem nekatere predstavnike Vlade večkrat
                  opozarjal, kje naj sedijo, ker so motili poslance, za razliko od tega, kar dela
                  naš bodoči poslanec, gospod Peterle.</p>
               <p>Prej je bilo govora, da se nič ne ve, oziroma, kdo je dajal zadeve ven - jaz ne
                  vem, zato mislim, da je bilo povedano javno, ker izgleda, da nekateri vedo več;
                  nek gorenjski poslanec je očitno bolj obveščen in je recimo napisal v časopisu:
                  tako je po obetavnem srečanju ministrov Peterleta in Martina in podpisanem
                  sporazumu v Ogleju, nastal vtis, kot da je naša Vlada popustila italijanskim
                  zahtevam in jim ponudila več, kot so od nas zahtevali. Ne vem, kje je ta
                  informacija dobljena, ampak tukaj berem. Skratka, naš uspeh v Ogleju se je v
                  trenutku sesul. Niti ne vem, kakšen uspeh je bil, niti ne vem, kako se je
                  sesul.</p>
               <p>Kar zadeva tisto prej, ko sem govoril in je predsednik zmigal z glavo - mislim, da
                  svoj podpis pozna; če ga je pa nekdo ponaredil, potem naj pa v svojem kabinetu
                  preveri.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ali želi še kdo besedo? Gospod Drnovšek.</p>
            </sp>
            <sp who="SDZ1:DrnovšekJanez">
               <speaker>DR. JANEZ DRNOVŠEK:</speaker>
               <p>Saj mi je razumljivo, da poslanci radi razpravljate v javnosti, da najbrž precej
                  motivacije manjka, da je seja zaprta, vendar menim iz razlogov, ki sem jih že
                  navedel, da bi bilo kljub vsemu pravo vsebinsko razpravo o tisti točki, kjer se
                  bomo pogovarjali o interesih Slovenije, narediti na zaprti seji. Žal mi je, da
                  nekateri dajo prednost svojim osebnim prestižnim interesom ali strankarskim
                  interesom in da tudi politiko Slovenije gledajo skozi to luč in so pripravljeni
                  temu žrtvovati tudi interese države, če tako rečem.</p>
               <p>Menim, da se slovenski parlament in Vlada ne bi smela spustiti na tak nivo in da
                  bi morala resno in odgovorno opraviti tisto razpravo, ki jo pač moramo, če želimo
                  biti resna država. Prosim, da skušamo resnično za moment pozabiti na siceršnje
                  legitimne interese strank ali osebne interese politikov in se zavemo, da je
                  Slovenija v enem izmed precej kritičnih momentov, ko mora sprejemati precej
                  neprijetne pritiske, če tako rečem, s strani sosedov, ko se srečuje s težavami in
                  v takšnih momentih mislim, da moramo resnično pogledati zakaj se gre, kakšen je
                  naš skupni interes.</p>
               <p>Meni je žal, da je prišlo pri tem med nami do razlik, tudi v Vladi. Sam minister
                  Peterle je to že povedal tukaj za to govornico danes, zato seveda tudi sam ne bom
                  zanikal. Minister Peterle je zagovarjal drugačno stališče, kot ga je sprejela
                  Vlada. Tudi ta razlika je legitimna, vendar ne bi smeli zaradi tega torej spet
                  postavljati interes države na kocko. Ima pravico, da ima svoje mnenje, da ima
                  drugačna stališča, vendar je bil edini v Vladi, ki je imel takšno ali drugačno
                  stališče. Vlada do tega trenutka, kot sem rekel, ni sprejela nobenega dokumenta,
                  tudi nobene koncesije v odnosih z našo sosedo, in če bi bili na tem, da bi se
                  resnično morali odločati o tem, ali naj bi jo sprejeli ali ne, bodite prepričani,
                  da bi o tem najprej obvestili parlament in da nikakor ne bi želeli sami prevzeti
                  odgovornost za tako pomembne odločitve.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Geržina ima repliko.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Se oproščam. Jaz mislim, da karkoli rečemo to, ali list
                  papirja, na katerem so bili napisani kontra predlogi oziroma pripombe na tiso, kar
                  je prišlo iz Ogleja, je nekje, obstoja, tistega danes nismo dobili in če gospod
                  ministrski predsednik govori, da bi dal parlamentu, da se odloči v imenu slovenske
                  javnosti o tem, ali je kaj sprejemljivo za Slovenijo ali ni mislim, da bi bilo
                  prav, da bi to tukaj bilo. In mogoče bi se na osnovi tega dokumenta, ki obstoja,
                  trdim, da obstoja, čeprav ga nimam, na osnovi katerega je šla delegacija v Rim,
                  znali mogoče odločiti tudi na to, da je seja zaprta zaradi tega, ker se govori v
                  tem dokumentu o interesih slovenske države. Zato pozivam gospoda ministrskega
                  predsednika, da predloži tudi tak dokument, da se bomo znali odločiti in tudi o
                  njem pogovarjati. Ker, če ne, je samo na njem in na Vladi, ki jo vodi, da se
                  odloči, kaj je dobro in kaj je slabo za slovenski narod, za Slovence, za
                  državljane Slovenije in za to državo. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Proceduralno, gospod Topler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Ker smo v nemogoči situaciji, da o sklepu sploh začnemo razpravo in da poslušamo
                  informacijo, ne vem, zaradi kakšnih razlogov do tega ne moremo priti, predlagam
                  proceduralni sklep, da najprej glasujemo, ali bomo glasovali o tem, da je seja
                  zaprta za javnost. Po poslovniku o takem proceduralnem predlogu ni razprave in
                  prosim predsednika, da da tak sklep na glasovanje. Skratka, glasujemo o tem, ali
                  bomo glasovali o tem, da je seja zaprta za javnost ali ne, oziroma alternativa je
                  to, kar se dogaja sedaj, da dve ure razpravljamo ne vem o čem, namesto, da bi
                  poslušali informacijo Vlade. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Mislim, da bi ta predlog precej zapletel stvari in bi vas prosil, če ga umaknete.
                  Imam pa še eno možnost, če jo boste spoštovali, da enostavno prekinem razpravo in
                  dam proceduralni sklep, ki veleva poslovnik, na glasovanje. Ker o tem predlogu se
                  namreč začne razprava, ker je precej vsebinski. Saj to je isto.</p>
               <p>Torej, dajem na glasovanje ta začeten predlog, da glasujemo o tem, da se seja
                  zapre za javnost, da ne ponavljam vsega tega. Kaj bo sedaj obrazložitev glasu? Še
                  enkrat bom prebral, ker je to res že daleč, menim pa, da bi to sedaj že vsi morali
                  nekako razumeti glede na to, da dve uri o tem govorimo. Vsaj moja formalna
                  predpostavka je, da bi morali o tem govoriti in o ničemer drugem.</p>
               <p>Vlada je za to točko predložila gradivo, ki nosi oznako <q>"strogo zaupno"</q> in zato
                  zboru predlagam, da na podlagi drugega odstavka 317. člena poslovnika Državnega
                  zbora odloči, da se informacija posluša na zaprti seji, in sicer brez navzočnosti
                  javnosti in brez navzočnosti predstavnikov sredstev javnih glasil. Javnost bo
                  obveščena z uradnim obvestilom za javnost, ki ga bo pripravilo vodstvo zbora. To
                  je sklep.</p>
               <p>Prosim, gospod Podobnik bo obrazložil svoj glas.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>V imenu poslanske skupine Slovenske ljudske stranke prosim za 15 minut odmora.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Odrejam 15 minut odmora in bomo nadaljevali natančno ob 18.40 uri. Prosim, da
                  pazite na gradiva.</p>
            </sp>
            <stage type="time">(Seja je bila prekinjena ob 18.25 uri in se je nadaljevala ob 18.47
               uri.)</stage>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Nadaljujemo s sejo in ugotavljamo sklepčnost. Prosil bi poslance in poslanke, da
                  javijo svojo navzočnost. Prisotnih je 48 poslancev. Lahko nadaljujemo, pozivam
                  gospoda Podobnika, da pove stališče Slovenske ljudske stranke. Oprostite, gospod
                  Zagožen bo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke je predlagala to
                  točko dnevnega reda na izredni seji in želimo, da se odvija do konca. Zaradi tega
                  bomo glasovali za zaprto sejo, ker Vlada pač ni pripravljena umakniti oznake
                  <q>"strogo zaupno"</q> iz teh dokumentov. Razumemo tudi, če ima tak dogovor z italijansko
                  vlado, da se javno ti dokumenti ne objavijo. Če se bo kasneje pokazalo v razpravi,
                  da se seja lahko tudi odpre, bomo to predlagali. Pričakujemo pa, da bo Vlada dala
                  še kak dokument razen tega; zaprošena je bila za več dokumentov in doslej nismo
                  dobili pojasnila, zakaj drugih ni, recimo vsaj jasna opredelitev Vlade do tega
                  oglejskega dokumenta in pa morda strategijo ali navodila, ki jih je imela
                  pogajalska skupina, ki je bila včeraj v Rimu. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Prehajamo na glasovanje. Ali je potrebno ponovno brati, o čem
                  glasujemo? Ni potrebno. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je sklep sprejet, zato odrejam 10 minutni odmor, da se pripravi vse
                  potrebno za zaprto sejo. Hkrati obveščam Vlado, da lahko na seji sodelujejo glede
                  na dopis, ki smo ga dobili: dr. Janez Drnovšek, Lojze Peterle, Lojze Janko, Meta
                  Zupančič in mag. Boštjan Kovačič.</p>
            </sp>
            <stage type="time">(Seja je bila prekinjena ob 18.50 uri.)</stage>
            <stage type="time">(Nadaljevanje seje je zaupni del magnetograma.)</stage>
         </div>
      </body>
   </text>
</TEI>