<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-22-1994-06-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">943E95E4112DCF5DC1257832004838E6</idno>
               <idno type="URI">943E95E4112DCF5DC1257832004838E6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-22-1994-06-29.DZ" n="22">
               <name>Redna</name>
               <date when="1994-06-29"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-22-1994-06-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 29. JUNIJA 1994 OB 10.15 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice in kolegi poslanci, gospe in gospodje! Pričenjam nadaljevanje
                  22. seje. Obveščen sem, da so zadržani in se današnje seje ne morejo udeležiti
                  naslednje poslanke in poslanci: Jože Pučnik, France Bučar, Roberto Battelli,
                  Vitodrag Pukl, Jurij Malovrh, Mateja Kožuh-Novak, Stane Frim, Alojz Meteljko,
                  Miroslav Mozetič, Breda Pečan za dopoldan, Marjan Šetinc, Mihaela Logar, Peter
                  Tancig, Jožef Školč, Miloš Pavlica za dopoldan, Dimitrij Rupel, Bojan Korošec in
                  Drago Šiftar.</p>
               <p>Ugotovimo prisotnost! Gospa Vida Čadonič-Špelič, nisem vas prebral, ker sem vas
                  videl in gospo Danico Simšič, čeprav sta opravičeni za ves dan.</p>
               <p>Ugotovimo prisotnost! <stage>(45 prisotnih.)</stage> Bomo ponovili ugotavljanje
                  prisotnosti. Prosim sekretarje poslanskih skupin, da zagotovijo večjo prisotnost v
                  poslanskih skupinah in hkrati vas prosim, kolegice in kolegi, da ne odhajate iz
                  dvorane in da prisostvujete seji v dvorani, ne v avli.</p>
               <p>Ugotovimo prisotnost! Ugotavljam, da je navzočih 49 poslank in poslancev. Zbor je
                  sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje nadaljevanje 22. seje bomo pričeli z obravnavo <title>51.A
                     TOČKE DNEVNEGA REDA - PREDLOG ODLOKA O DOLOČITVI REFERENDUMSKEGA OBMOČJA ZA
                     USTANOVITEV OBČINE KOPER IN PREDLOG ODLOKA O RAZPISU REFERENDUMA ZA USTANOVITEV
                     OBČINE KOPER</title>.</p>
               <p>Sejo bomo nato nadaljevali z včeraj prekinjeno 41. točko dnevnega reda, to je
                  predlog zakona o pogojih za opravljanje reproduktivne video in avdio dejavnosti,
                  ter nato obravnavo 39. in 40. točke, to je predlog zakona o spremembah in
                  dopolnitvah zakona o pokojninskem in invalidskem zavarovanju in predlog zakona o
                  kolektivnih pogodbah in nato po dnevnem redu dalje. Torej prehajamo na 51.a
                  točko.</p>
               <p>Imate proceduralno. Izvolite, gospa Jadranka Šturm.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovani gospod predsedujoči! Spoštovane poslanke in spoštovani
                  poslanci! Dovolite mi, da izrazim negodovanje ob tem, kar se je včeraj zgodilo na
                  popoldanskem delu zasedanja Državnega zbora. Ko bi morali obravnavati točko,
                  povezano z lokalno samoupravo oziroma z določanjem območja za referendum občine
                  Koper, je zbor postal nesklepčen in ga je dr. Kreft razpustil. Glede na to, da vsi
                  vemo, v kakšnem položaju je občina Koper pri obravnavi lokalne samouprave in glede
                  na to, da vsi vemo, kako tesni so rokovniki v zvezi s tem, da bi ulovili še druge
                  dele Slovenije tudi v Kopru, je bil dogodek za občane in občanke Kopra in zame
                  osebno včeraj neprijeten, tako da upam, da bomo danes čimprej to zadevo uredili,
                  da lahko še pravočasno stvar objavimo v Uradnem listu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Jadranki. To proceduralno se je nanašalo na včeraj. Mi pa gremo
                  naprej, na predlog odloka o določitvi referendumskega območja za ustanovitev
                  občine Koper in predloga odloka razpisa referenduma za ustanovitev občine Koper.
                  Predloga odloka sta v obravnavo zboru predložena na podlagi rokovnika za izvedbo
                  opravil za oblikovanje novih občin in izvedbo lokalnih volitev na območju občine
                  Koper in delu občine Sežana. Prehajamo na obravnavo ugovora zoper odlok o
                  določitvi referendumskega območja za ustanovitev občine Koper in predlog odloka o
                  določitvi referendumskega območja za ustanovitev občine Koper. Predlog odloka je v
                  obravnavo zboru predložila Komisija za lokalno samoupravo. Želi poročevalec
                  komisije besedo? <stage>(Ne.)</stage> Želite ali ne želite gospod Ribičič? Ne, jaz
                  vas sprašujem, želite sedaj po poslovniku. Je tako. Ali želite ali ne želite? Ne
                  morete<gap n="..."/> Izvolite besedo.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Kot veste, je predsednik Državnega zbora naprosil Vlado, da predloži
                  rešitev glede dveh ugovorov, zaradi tega se mi je zdelo smiselno, da nastopi prej
                  Vlada, čeprav je res, da se je Vlada odločila, da da o dveh ugovorih le svoje
                  mnenje, ne pa predlogov odločitve. Vi ste dobili tako oba ugovora in mnenje Vlade
                  glede enega in drugega ugovora. Obe mnenji sta dobili potrdilo na Komisiji za
                  lokalno samoupravo. V komisiji menimo, da ugovora nista upravičena.</p>
               <p>Preden o tem rečem nekaj besed, bi spregovoril nekaj tudi o vsebini. Postavlja se
                  vprašanje, tudi o tem smo razpravljali na komisiji, ali Državni zbor s potrditvijo
                  predlogov, ki jih predlaga komisija, na nek način izziva intervencijo Ustavnega
                  sodišča oziroma konflikt z Ustavnim sodiščem, glede na to, da je Ustavno sodišče
                  razveljavilo 73. točko odloka o določitvi referendumskih območij. Rad bi poudaril
                  tukaj nekaj resnih razlogov, zaradi katerih ne gre za ponovitev stare odločitve v
                  tem Državnem zboru o 73. referendumskem območju, ampak gre za nove elemente v tej
                  odločitvi. Prva, zelo pomembna stvar je, da so bili ponovljeni zbori občanov. Na
                  prvi pogled je to samo kot neko politično dejstvo, ki nima posebnega pomena iz
                  ustavno-pravnega vidika, vendar bi rad poudaril, da je ta enotno izražena volja
                  občanov na Koprskem izrazila prepričanje ljudi, da naselja, ki naj bi se povezala
                  v novo občino Koper, povezujejo skupne potrebe in interesi. Očitno je, da velika
                  večina ljudi, ki so bili na zborih občanov, okrog 1.500 ljudi, meni, da je ta
                  povezanost takšna, da je smiselno ustanoviti občino na tako velikem območju, ki
                  zajema veliko število naselij. Skratka, s tega vidika so se ti zbori zavzeli za
                  občino in na nek način potrdili to, kar ustava zahteva, to je povezanost s
                  skupnimi interesi in potrebami. Lahko bi trdili, da na prvih zborih ni bilo tako,
                  vsaj nekateri so trdili, da so bili ljudje zapeljani ali vsaj slabo informirani.
                  Sedaj je bilo jasno, glede na to, da smo o tem razpravljali v Državnem zboru, da
                  je nastala pravzaprav velika afera okrog določitve tega referendumskega območja,
                  da so bili ljudje zelo natančno informirani o tem, za kaj gre in v čem so
                  pomisleki zoper ustanovitev občine na njihovem območju.</p>
               <p>Druga stvar, ki jo bom poudaril, je predlog v odloku, da se ugotavlja volja po
                  krajevnih skupnostih. Kaj to pomeni? Seveda to pomeni, da bo možno ugotoviti tudi
                  voljo po posameznih krajevnih skupnostih in če bi se tukaj, kjerkoli, dogodilo, da
                  bi bila ta volja izražena negativno, bi seveda moral Državni zbor ponovno
                  presojati, ko bo določal območja občin, kaj to praktično pomeni. Skratka, če bi se
                  neko območje negativno opredelilo do oblikovanja nove občine Koper, pa bi
                  izpolnjevalo pogoje za ustanovitev nove občine, bi seveda Državni zbor lahko
                  določil takšno območje kot novo občino. Zakaj to govorim? Zaradi tega, ker imamo v
                  ugovoru, ki smo ga dobili od državljanske pobude - gospod predsedujoči, to je
                  skoraj nemogoče govoriti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, prosim za malo več miru v dvorani. Izvolite naprej, gospod
                  Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Torej to omenjam zaradi tega, ker je v enem od ugovorov, ugovoru državljanske
                  pobude Slovenska Istra, zapisano, da je ugotavljanje izida po krajevnih skupnostih
                  irelevantno. Irelevantno bi bilo seveda samo z enega vidika, z vidika tistega, ki
                  mu je vseeno, kaj o tem mislijo ljudje. Če pa nam je, tako kot je po naši veljavni
                  zakonodaji temeljno vodilo volja ljudi, še posebej zdaj, ko nimamo posebnih
                  kriterijev, potem je pa seveda jasno, da je še kako pomembno, kako se ugotavlja
                  volja ljudi in pomembno, da se lahko ugotavlja tudi po posameznih krajevnih
                  skupnostih.</p>
               <p>Tretja stvar, ki bi jo omenil in ki je bila sprožena tudi v ustavnem sporu, zadeva
                  nekatere domnevne napake v zvezi z naselji. Vladna služba za reformo lokalne
                  samouprave je ugotovila, da teh napak ni in da navedbe, ki so bile povzete iz
                  ugovorov oziroma državljanske pobude Slovenska Istra, niso bile točne in vladna
                  služba za reformo lokalne samouprave garantira, da je tako, kot je zdaj to
                  določeno v odloku, natančno in zajema vsa naselja, ki želijo biti vključena v
                  občino Koper.</p>
               <p>Četrta stvar, ki bi jo omenil in zaradi katere se bistveno razlikuje sedanja
                  odločitev, je to, da je bilo tokrat na zborih občanov postavljeno drugačno
                  vprašanje kot prvikrat. Skratka, ljudje niso odločali o tem, ali se povezujejo v
                  mestno občino, ampak je bilo vprašanje postavljeno tako, kot tudi drugod po
                  Sloveniji, se pravi, ali se želijo povezati v občino Koper. S tem je odpravljena
                  ena od pomanjkljivosti, ki nam jih je očitalo tudi Ustavno sodišče. Namreč
                  pomanjkljivost v tem, da na Koprskem, na zborih, vprašanje ni bilo postavljeno
                  korektno, da je bilo zavajajoče v tem smislu, ali želijo naselja, tudi
                  izvenmestna, postati sestavni del mestne občine.</p>
               <p>Naslednja stvar, ki bi jo poudaril, zadeva prehodnost te rešitve. Današnja
                  odločitev je odločitev o tem, da se določi referendumsko območje in izvede
                  referendum. Skratka, to je pravzaprav sklepno dejanje tistega, kar je bilo povsod
                  drugod po Sloveniji že opravljeno. S tega vidika ključna odločitev ni
                  referendumsko območje, zlasti, če se ugotavlja volja po krajevnih skupnostih.
                  Ključnega pomena bo določitev območja bodoče občine z zakonom in takrat tudi
                  razprava v zvezi z ustavnostjo takšne ali drugačne rešitve.</p>
               <p>Moram poudariti, da je več kot očitno, da bo vsaj v prehodnem obdobju obstajalo v
                  Sloveniji precej občin, ki bodo velike, občine, ki bodo z vidika povprečne
                  evropske občine zajemale veliko število naselij in da s tega vidika v prehodnem
                  obdobju Koper ne bi bil nikakršna velika izjema.</p>
               <p>S tem v zvezi bi omenil še to, da predlogi, ki jih daje državljanska pobuda
                  Slovenska Istra o oblikovanju šestih občin, so takšni, da nobena od petih občin,
                  razen mestne občine Koper, ne bi štela 3.000, niti 2.000 prebivalcev. Skratka,
                  bila bi daleč od tistih, kar sam menim, da bi bil nek minimalni kriterij in
                  številčna meja za oblikovanje novih občin. Se pravi, da alternativa, ki se ponuja,
                  je alternativa številnih mini občin, zelo majhnih občin, ki so sporne, ne samo z
                  vidika tega, kako sam gledam na ta vprašanja, ampak tudi z vidika odločbe
                  Ustavnega sodišča. Namreč, gotovo ste opazili, da v obrazložitvi Ustavno sodišče
                  ne govori samo o neprimernosti velike koprske občine, ampak tudi o neprimernosti
                  oblikovanja zelo majhnih občin po Sloveniji, ki očitno ne izpolnjujejo pogojev za
                  uspešno delovanje lokalne samouprave.</p>
               <p>O teh stvareh sem spregovoril zaradi tega, ker mislim, da je prav, da s tega mesta
                  povemo, da ni v interesu Državnega zbora izzivanje kakršnih koli prestižnih
                  spopadov in sporov med Državnim zborom in Ustavnim sodiščem. Državni zbor je v tem
                  trenutku naredil to, kar lahko naredi v okviru veljavne ustavne in zakonske
                  ureditve, v okviru katere je, glede na to, da nimamo kriterijev, predvsem vezan na
                  izraženo voljo ljudi.</p>
               <p>Na tej podlagi je komisija enoglasno, se pravi, temu ni nihče nasprotoval,
                  zavrnila oba ugovora. Tako ugovor državljanske pobude Slovenska Istra, kakor tudi
                  ugovor, ki ga je dala skupina občanov iz Dekanov. Mi smo imeli v mnenju Vlade in
                  mnenju, ki nam ga je podal Sekretariat za zakonodajo in pravne zadeve, tudi nekaj
                  podlage za to, da teh ugovorov sploh ne bi obravnavali, ker je očitno sporna tudi
                  legitimacija. Skratka, sporno je, ali gre za upravičene nosilce ugovorov. Vendar
                  se je komisija odločila za to, da tudi vsebinsko obravnava ugovore in jih je
                  vsebinsko zavrnila kot neutemeljene, in sicer z enotno obrazložitvijo za oba
                  ugovora. Ta obrazložitev se glasi, da je odlok o določitvi referendumskega območja
                  v Kopru pripravljen v skladu z veljavno zakonodajo in v skladu z izraženo voljo
                  ljudi na zborih občanov na Koprskem.</p>
               <p>Z večino glasov pa smo določili tudi predlog odloka, ki vam ga predlagamo v
                  sprejem. Komisija predlaga, da sprejmete odlok o določitvi referendumskega območja
                  za oblikovanje občine Koper tako, kot je predložen. Spremembe, ki so vnešene vanj,
                  so samo pravno-tehnične narave. Veste, da je odlok v prejšnji verziji govoril o
                  tem, da je možno zoper ta odlok ugovarjati v osmih dneh neposredno pri Državnem
                  zboru in da so v objavi v sredstvih javnega obveščanja. Danes ta določba ni več
                  potrebna, pač pa je namesto te določbe vključena nova določba pod III., ki se
                  glasi, da se odlok objavi v Uradnem listu Republike Slovenije in govori o tem, da
                  stopi v veljavo.</p>
               <p>Na podlagi tega, če bo Državni zbor sprejel ta odlok o določitvi referendumskega
                  območja, smo dolžni sprejeti tudi odlok o razpisu referenduma, ki vsebinsko sledi
                  temu odloku o določitvi referendumskega območja in v zvezi z njim niso potrebna
                  kakšna posebna pojasnila. Trudili smo se, razpravljali smo o tem, ali bi lahko
                  poenostavili vprašanje, ki bo postavljeno na Koprskem, vendar smo se odločili, da
                  bo glasovnica taka, kot v drugih primerih. Se pravi, da bo na glasovnici zapisano,
                  katera naselja so predvidena kot sestavina referendumskega območja in da se bo
                  vprašanje glasilo, ali ste za to, da se to referendumsko območje oblikuje kot nova
                  občina.</p>
               <p>Končno bi vas rad obvestil še o predlogu komisije, da v okviru te točke dnevnega
                  reda sprejmemo poseben sklep, ki naloži Vladi, da čimprej, po možnosti že za
                  septembrsko sejo, pripravi vse potrebno za podpis in ratifikacijo evropske listine
                  lokalne samouprave. Iz priloženega dokumenta ste lahko ugotovili, da smo skupina
                  poslancev in magister Stane Vlaj predlagali, da se ta postopek začne že 30. junija
                  lansko leto. Sedaj je komisija ugotovila, da ni rezultatov te naše pobude in da je
                  čas, da Državni zbor sprejme zelo jasno napotilo, da je potrebno vse pripraviti v
                  čim krajšem času za podpis in ratifikacijo evropske listine lokalne
                  samouprave.</p>
               <p>To je vse, hvala lepa za pozornost.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Ribičič. Želi besedo predstavnik sekretariata? <stage>(Ne
                     želi.)</stage> Želi besedo predstavnik Vlade? Prosim, gospod Vlaj, služba Vlade
                  Republike Slovenije za reformo lokalne samouprave.</p>
            </sp>
            <sp who="SDZ1:VlajStane">
               <speaker>MAG. STANE VLAJ:</speaker>
               <p>Ker je bil predsednik Komisije za lokalno samoupravo dokaj izčrpen, bom na kratko
                  povzel naši dve mnenji v zvezi z ugovorom skupine krajanov krajevnih skupnosti
                  Dekani in v zvezi z ugovorom državljanske pobude in ostalih navedenih v našem
                  mnenju in v ugovoru.</p>
               <p>Služba Vlade Republike Slovenije za reformo lokalne samouprave je v teh dveh
                  primerih, ki sta opisana v naših dveh mnenjih, ravnala tako, kot v vseh ostalih
                  primerih. Uskladila je zakonski določitvi postopka za ustanovitev občin. Tako je
                  ugotovila, kar se tiče ugovora skupine krajanov krajevne skupnosti Dekani, da je
                  skupina dvanajstih krajanov krajevne skupnosti Dekani poslala Državnemu zboru
                  ugovor s predlogom za oblikovanje samostojne občine Dekani, v katerem utemeljuje
                  razloge za samostojno občino.</p>
               <p>Navajamo, da se je na ponovljenem zboru, ki je bil 2.6.1994 v krajevni skupnosti
                  Dekani, od 89 prisotnih občanov, kar je 8,7% volilnih upravičencev, 80 občanov
                  odločilo za območje sedanje občine Koper ter treh naselij na območju občine
                  Sežana. 9 občanov je bilo za občino Dekani.</p>
               <p>Neutemeljena je trditev v ugovoru, da je bilo 50% prisotnih krajanov na zboru
                  neopredeljenih. Iz zapisnika zbora občanov z dne, 2.6., je jasno razvidno, da je
                  bilo od 89 prisotnih občanov, 80 občanov za oblikovanje referendumskega območja v
                  obsegu sedanjega območja občine Koper ter območje treh naselij iz občine
                  Sežana.</p>
               <p>Ugovoru so priloženi tudi podpisi 30 občanov za občino Dekani, ki jih ni možno
                  upoštevati, saj niso predloženi v skladu s četrtim odstavkom 6. člena zakona o
                  referendumu, za ustanovitev občin, ki pravi, da občani lahko izrazijo svojo voljo
                  za ustanovitev občine tudi z zbiranjem podpisov v krajevnih skupnostih ali
                  naselij. Podpisi se zbirajo na seznamu podpisnikov, ki vsebujejo osebne podatke
                  podpisnikov, ime in priimek, datum rojstva in naslov stalnega prebivališča.
                  Podatke v seznamu overi organ, ki vodi evidenco volilne pravice.</p>
               <p>Državni zbor je oblikoval referendumsko območje za ustanovitev občine Koper na
                  podlagi zakona o referendumu za ustanovitev občin in v skladu s predlogi zbora
                  občanov. Ugovor ni utemeljen, ker se je večina občanov, ki so glasovali na zboru,
                  dne 2.6., odločila za oblikovanje referendumskega območja v obsegu sedanje občine
                  Koper in območje treh naselij iz občine Sežana.</p>
               <p>Kar se tiči ugovora državljanske pobude Jadrana Luina in gospe Valerije Jakovac je
                  potrebno povedati, da je v drugi točki odloka o določitvi referendumskega območja,
                  na podlagi zakona o referendumu za ustanovitev občin določeno, da lahko vložijo
                  ugovor predlagatelji posameznih predlogov. Drugi odstavek 8. člena zakona o
                  referendumu za ustanovitev občin določa, da ima predlagatelj in samoupravna
                  narodna skupnost pravico v sedmih dneh vložiti ugovor pri Državnem zboru zoper
                  njegovo odločitev, če pri določitvi referendumskega območja ne upošteva posameznih
                  predlogov za njihovo oblikovanje.</p>
               <p>Državni zbor je v skladu z navedenim zakonom upošteval predloge za oblikovanje
                  referendumskega območja, ki so bili dani na zborih občanov. V skladu z zakonom o
                  referendumu za ustanovitev občin so zakoniti predlogi za oblikovanje
                  referendumskih območij, predlogi zborov občanov in predlogi občanov, zbranih s
                  podpisi v krajevnih skupnostih ali naseljih. Pooblaščenci zborov občanov oziroma
                  podpisnikov imajo tudi pravico do ugovora zoper določitev referendumskega
                  območja.</p>
               <p>Osnova za ugovor bi bila, če bi Državni zbor odločil drugače, kot so bili dani
                  predlogi zborov občanov in če bi ga v zakonitem roku vložili zakoniti
                  predlagatelji.</p>
               <p>Menimo, da sta oba ugovora neutemeljena. In da ne bi ponovno, gospod
                  podpredsednik, dajal še mnenja k obema odlokoma - Vlada nima tudi nobene
                  pripombe.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Vlaj. Želijo besedo predstavniki poslanskih skupin?
                     <stage>(Ne.)</stage> Predstavnica Slovenskih krščanskih demokratov, gospa Jana
                  Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani podpredsednik, drage poslanke in poslanci!</p>
               <p>Ob vsem spoštovanju do izražene volje na zborih krajanov v Kopru in v delu
                  sežanske občine, menim, da Državni zbor odloka ne sme sprejeti, ker ni v skladu z
                  odločitvijo Ustavnega sodišča. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo kot predstavnik poslanske skupine? <stage>(Ne.)</stage> Zato odpiram
                  splošno razpravo. Besedo dajem poslankam in poslancem. Želi kdo besedo? Gospa
                  Šturmova, prosim.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovane poslanke, spoštovani poslanci! Strinjam se z vsem, kar
                  sta povedala dr. Ribičič in mag. Vlaj. Opozorila bi samo na dve napaki, ki sta
                  nastali.</p>
               <p>V odloku je ponovno narobe napisan pod 4, Barizoni, pravilno je Barižoni.
                  Opozorila bi še na to, da imajo naselja v koprski občini, ki ležijo na narodnostno
                  mešanem območju, v skladu s statutom občine Koper tudi ime v italijanskem jeziku.
                  Tega v odloku ni in predlagam, da se to dopolni. Hvala.</p>
               <p>Predlagam tudi, da odlok sprejmemo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? Gospod Ribičič, prosim.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Pripombo o tem, da bi se naselja morala glasiti ne samo v slovenskem,
                  ampak tudi v italijanskem jeziku v skladu s statutom občine Koper, smo dobili tudi
                  neposredno od predsednika Občinske skupščine Koper, gospoda Aurelia Jurija. Mi smo
                  preverili pri Republiški volilni komisiji in ugotovili, da bo izvedba referenduma
                  v skladu z našimi predpisi potekala tako, da bo na vseh lističih ob slovenskem
                  imenu tudi italijansko ime, seveda za tisto območje, ki je opredeljeno kot
                  narodnostno mešano območje. Res pa je, da se nismo ukvarjali z vprašanjem ali bi
                  tudi v odloku, ki ga sprejema Državni zbor, morali storiti to potezo in tako
                  navajati naselja, ko gre za narodnostno mešana območja, tudi v tem odloku. Če nam
                  tukaj lahko ali Vlada ali Sekretariat za zakonodajo in pravne zadeve kaj pomaga,
                  bi na podlagi tega lahko zavzeli tudi stališče glede tega vprašanja, ki ga na
                  komisiji nismo posebej obravnavali. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? Prosim, gospod Maks Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Cenjene kolegice in kolegi! Glasoval bom za odlok. Ne glede na nekatere, ki imajo
                  pomisleke, ali je to sedaj ustavno prav ali ni prav. Osebno sem globoko prepričan,
                  da v tem primeru ne smemo iti po čisti formalni poti, ker imamo sedaj že dovolj
                  veliko izkušenj, kam smo prišli. Torej, mi moramo doseči svoj cilj. Sem globoko
                  prepričan, da ga bomo lahko dosegli samo na osnovi spoznavnih elementov na tej
                  dosedanji prehojeni poti. Mislim, osebno sem prepričan, da tu sploh ne gre za
                  protiustavno zadevo, ampak da gre dejansko za globoko izražene interese
                  prebivalcev. Na tem temelji tudi Ustavno sodišče. Torej, ugotavljam samo to, da je
                  dejansko interes kot tak osnova, je temu zadoščeno in preprosto ne moremo
                  govoriti, da je to proti ustavnemu sodišču. Interesi so dejansko tudi, kako bi
                  rekel v tem primeru, zelo relativni, imajo relativni značaj in niso
                  kvantificirani, omejeni z ne vem kakšnimi določenimi količinami. V tem primeru gre
                  za neko relativno zadevo in nima smisla se potem osredotočiti ravno na ta element,
                  ki bi nas odvedel od postavljenega cilja. Zato bom glasoval tudi za ta odlok.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Vlaj, prosim.</p>
            </sp>
            <sp who="SDZ1:VlajStane">
               <speaker>MAG. STANE VLAJ:</speaker>
               <p>Hvala, gospod podpredsednik! Samo glede tega imena Barizoni, kar je gospa poslanka
                  spraševala, mi smo preverjali včeraj ponovno in je po statističnih podatkih Zavoda
                  Republike Slovenije za statistiko pravilen naziv Barizoni in prav tako po podatkih
                  Geodetske uprave iz Kopra, pravilen izraz - naziv Barizoni, čeprav prebivalci
                  uporabljajo in kličejo to naselje Barižoni. Torej, mi smo ponovno preverjali in
                  dobili te podatke iz dveh virov, ki sta dolžna dati zanesljive podatke. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? Gospod Zagožen, prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Pričakujem, da bo odlok sprejet, da ga bo večina potrdila. Čudim
                  pa se današnji razpravi. Naenkrat ni več pomembno, ali je nekaj v skladu z ustavo
                  ali ni, ni potrebno, da smo formalisti v tem pogledu, pomembno pa je, da ti
                  podpisi tukaj niso v skladu z zakonom, samo hišna številka je zraven ne pa popoln
                  naslov in ni overovljeno. Vsebina očitno nikogar ne zanima, iz pisma, iz ugovora
                  te skupine občanov v Dekanih pa je razvidno, da je nad prebivalstvom teh krajev
                  nekaj mesecev trajala prava politična tortura. Od tod tudi potem tak rezultat na
                  teh insceniranih zborih krajanov. Jaz bom glasoval proti temu. Obžalujem, da do
                  tega prihaja, da ta Državni zbor enega najpomembnejših projektov reforme naše
                  družbe popolnoma zavozi in da Vlada temu asistira na tak način, da sama nič ne
                  stori, daje pa podporo nezakonitim odločitvam. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ali želi še kdo besedo? <stage>(Ne.)</stage> Gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Po dogovoru z gospo Šturmovo predlagam, da bi ta trenutek naredili to
                  rešitev, da zagotovimo, da bo v izvedbi tega referenduma na vseh lističih in na
                  drugem volilnem materialu uporabljeno tudi ime v italijanskem jeziku za vsa tista
                  naselja, ki se nanašajo na narodnostno mešano območje; da bi pa za naprej
                  preverili, kako ravnati v zakonodaji in v odlokih v takšnih primerih. Do sedaj je
                  bila praksa, da se tukaj dvojezičnost na ta način ne uporablja.</p>
               <p>Glede tega, kar je dr. Zagožen omenil - glede podpisov, sta seveda tudi Vlada v
                  svojem mnenju in Sekretariat za zakonodajo ugotavljala te formalne
                  pomanjkljivosti, vendar je komisija menila, da je smiselno, da tako, kot smo
                  ravnali pred časom, ko smo imeli številne ugovore, da tudi tokrat govorimo o
                  vsebini, ne pa samo o formalnih pomanjkljivostih. Mi smo se odločali za to, da bi
                  ta dva ugovora zavračali zaradi tega, ker gre za predlagatelje, kjer je
                  vprašljivo, ali so upravičeni predlagatelji ali za pomanjkljivo zbrane podpise
                  oziroma podatke o podpisnikih, ni rojstnih podatkov itd., ampak smo menili, da je
                  treba vsebinsko ugotoviti, kaj ti ugovori pomenijo. Končna ocena dr. Zagožna, da
                  gre za protizakonito ravnanje, menim, da je rečena precej na hitro in na pamet.
                  Seveda je problem, ki ga ne gre skrivati in o tem sem tudi obsežno govoril danes -
                  vprašanje skladnosti zakonske ureditve in tudi skladnosti tega odloka z ustavo.
                  Poskušal sem povedati argumente, zakaj gre tukaj za nove razloge, ki govorijo, da
                  odločitev, kot jo komisija predlaga, je za marsikoga sporno marsikaj, kar je
                  zapisano v zakonih, med drugim tudi to, da je treba spoštovati voljo in v skladu z
                  voljo ljudi izraženo na referendumu, sprejemati odločitve. Marsikdo meni, da bi
                  bil postopek lahko enostavnejši in da bi tukaj moral imeti večjo vlogo Državni
                  zbor itd.</p>
               <p>Skratka, tisto, kar je možno komisiji in predloženim odločitvam očitati, je preveč
                  podrobno upoštevanje zakonske ureditve v smislu spoštovanja volje takrat, ko
                  nimamo v zakonu opredeljenih posebnih kriterijev.</p>
               <p>Kar pa zadeva navedbe v enem od ugovorov, da je šlo za pravo politično torturo,
                  oceno dr. Zagožna, da gre za inscenirane zbore itd., bi pač rad poudaril, da so
                  bili ti zbori sklicani v skladu z zakonom, da jih je sklical upravičen
                  predlagatelj po postopkih in na način, ki so tukaj običajni. Res je bilo, da se je
                  zgodilo nekaj, kar je neobičajno, se pravi bojkotiranje zborov s strani nekaterih
                  nasprotnikov občine Koper.</p>
               <p>Koliko gre tukaj za političen pritisk v smislu navajanja argumentov za eno ali za
                  drugo rešitev in kje se je ta pritisk v večji meri kazal, je seveda stvar
                  politične ocene. Za nas je pomembno, da smo ugotovili, da so te stvari bile
                  pripravljene in izvedene v skladu z zakonom in še bolj pomembno je, da bo volja
                  ljudi na referendumu izrazila, kdo je imel prav in kdo ne. Za nas ni dokončno
                  relevantno, kar je bilo odločeno na zborih občanov, ampak je zelo pomembno, kaj
                  bodo rekli ljudje na referendumu. Tukaj, kot veste in kot sem že poudaril,
                  zagotavljamo tudi ugotavljanje volje po krajevnih skupnostih, se pravi, po delih
                  referendumskega območja in s tem omogočimo, da se zelo jasno izrazi negativna
                  volja ljudi v vseh tistih primerih, ko bi kdorkoli na kakršen koli način
                  manipuliral z voljo ljudi in na zborih občanov zastopal neko stališče, ki ni
                  skladno z večinsko voljo ljudi.</p>
               <p>Tudi s tega vidika mislim, da je odlok dobro pripravljen in da je pomembno, da
                  vsebuje tudi to določbo o ugotavljanju volje po krajevnih skupnostih. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem in prehajamo na glasovanje.
                  Najprej bomo glasovali o ugovorih. Na glasovanje dajem predlog Komisije za lokalno
                  samoupravo, da se ugovor zoper odlok o določitvi referendumskega območja za
                  ustanovitev občine Koper, ki ga je Državnemu zboru posredovala državljanska pobuda
                  Slovenska Istra, zavrne. Ugotovimo sklepčnost! <stage>(50 prisotnih.)</stage></p>
               <p>Kdo je za takšen predlog komisije? <stage>(30 poslancev.)</stage> Je kdo proti?
                     <stage>(12 poslancev.)</stage></p>
               <p>Ugotavljam, da je predlog, ki ga je posredovala komisija, sprejet.</p>
               <p>Imamo še drugi predlog Komisije za lokalno samoupravo, da se ugovor zoper odlok o
                  določitvi referendumskega območja za ustanovitev občine Koper, ki ga je Državnemu
                  zboru posredovala skupina krajanov krajevne skupnosti Dekani, zavrne. Ugotovimo
                  sklepčnost! <stage>(50 prisotnih.)</stage></p>
               <p>Kdo je za takšen predlog komisije? <stage>(29 poslancev.)</stage> Je kdo proti?
                     <stage>(16 poslancev.)</stage></p>
               <p>Ugotavljam, da smo tudi ta predlog sprejeli.</p>
               <p>Prehajamo na predlog odloka o razpisu za ustanovitev občine Koper. Se opravičujem.
                  Imamo še predlog odloka o določitvi referendumskega območja za ustanovitev občine
                  Koper v celoti. Dajem predlog odloka v celoti na glasovanje. Ugotovimo sklepčnost!
                     <stage>(48 prisotnih.)</stage></p>
               <p>Kdo je za sprejem odloka? <stage>(35 poslancev.)</stage> Je kdo proti? <stage>(12
                     poslancev.)</stage> Ugotavljam, da je odlok v celoti sprejet.</p>
               <p>Sedaj prehajamo na predlog odloka o razpisu referenduma za ustanovitev občine
                  Koper. Na glasovanje dajem predlog odloka o razpisu referendumskega območja za
                  ustanovitev občine Koper. Še enkrat bom povedal, kaj dajem na glasovanje, da bo
                  jasno. Na glasovanje dajem predlog odloka o razpisu referenduma za ustanovitev
                  občine Koper. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo odlok o razpisu referenduma za ustanovitev občine Koper
                  sprejeli.</p>
               <p>Imamo pa še sklep Komisije za lokalno samoupravo: <q>"Državni zbor Republike
                  Slovenije zavezuje Vlado Republike Slovenije, da v najkrajšem času, po možnosti že
                  za septembrsko sejo, predloži v sprejem in ratifikacijo evropsko listino lokalne
                  samouprave."</q> Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predlagal bi, kolegice in kolegi, da bi ta rok fiksirali, in to najpozneje do
                  septembrske seje Državnega zbora, predvsem zaradi tega, ker bosta doma, ki sta
                  bila ustanovljena za regionalno in lokalno samoupravo v Svetu Evrope, oktobra
                  obravnavala določene stvari, kar je potrebno. To sem predlagal tudi na komisiji,
                  vendar je bilo preslišano kar trikrat po vrsti. Argumentov je dovolj. Menim, da bi
                  morali to predložiti, vsaj osnovni del, ne tisti del, ki potem gre in da bi sklep
                  veljal najpozneje do septembrske seje Državnega zbora. Prosim, da to daste na
                  glasovanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, če spreminjevalni amandma vložite. Gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Mislim, da je zelo tehtno, da povem, da je pobudo za ta sklep dal
                  gospod Janez Podobnik. Mi smo na komisiji ugotovili, da smo štirje poslanci: Ciril
                  Ribičič, Janez Podobnik, Lev Kreft, Tone Peršak in mag. Stane Vlaj dali pobudo že
                  30. junija, da se začne postopek za podpis in ratifikacijo evropske listine
                  lokalne samouprave. V tej pobudi smo ugotovili <stage>(Vmes podpredsednik Topler:
                     Kolegice in kolegi, prosim za malo več miru v dvorani. Izvolite
                     naprej.)</stage>, da se je Slovenija že pred osamosvojitvijo enostransko
                  zavezala k spoštovanju temeljnih konvencij Sveta Evrope, da pa vendarle menimo, da
                  bi bilo smiselno podpisati in ratificirati evropsko listino lokalne samouprave.
                  Bojimo se, da glede tega niso bili storjeni potrebni koraki v tem preteklem letu
                  in zato mislimo, da je ta sklep utemeljen.</p>
               <p>Rad bi povedal, zakaj je komisija predlagala drugačen sklep, kot ga predlaga
                  gospod Kopše, ki se je za drugačen sklep zavzemal že na seji komisije. Namreč,
                  nimamo potrebne informacije o tem, kaj vse je treba postoriti pred formalnim
                  podpisom in ratifikacijo. Seveda, če zapišemo, da mora biti to predloženo za
                  septembrsko sejo, se seveda lahko zgodi, da to ne bo možno izpolniti iz teh
                  proceduralnih razlogov, ker je treba pač vse faze spoštovati. Vendar bi v tem
                  primeru lahko stvar tudi predložili. Tako, kar mene osebno zadeva, naj pač večina
                  v zboru ugotovi, ali zadošča to, kar predlaga komisija po možnosti za septembrsko
                  sejo ali predlog, ki ga predlaga gospod Kopše. Vsebinsko se pa vsi strinjamo, da
                  je treba maksimalno pospešiti in čimprej sprejeti in podpisati oziroma
                  ratificirati evropsko listino lokalne samouprave.</p>
               <p>V zvezi s tem bi samo še nekaj omenil, kar sem omenil že na komisiji. Menim, da bi
                  bilo smiselno hkrati z ratifikacijo te evropske listine podpisati tudi sporazum
                  parlamentarnih, po možnosti tudi drugih zainteresiranih političnih strank, o
                  načinu uveljavljanja lokalne samouprave v Sloveniji. Ugotavljam namreč, prepričan
                  sem, da je temeljni problem neenotnega izvajanja zakonodaje in mnogih zapletov na
                  področju lokalne samouprave v tem, da niti vladne, kaj šele vse druge
                  parlamentarne politične stranke niso dosegle temeljnega političnega sporazuma
                  glede nekaterih temeljnih vprašanj uveljavljanja reforme lokalne samouprave.</p>
               <p>Ratifikacija te evropske listine bi bila lahko priložnost, da bi poenotili svoja
                  stališča in se zavezali k skupnim prizadevanjem za uveljavljanje evropskega
                  koncepta lokalne samouprave v Republiki Sloveniji. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ribičiču. Gospod Kopše, izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Z gospodom Ribičičem se v marsičem strinjava pri tej stvari, vendar še enkrat
                  poudarjam: vse potrebno za podpis in ratifikacijo do septemberske seje, ker so
                  rokovniki tako nastavljeni, da je potem vprašanje zamude naših treh predstavnikov,
                  ki jih imamo v tem evropskem segmentu, da ne bodo mogli oktobra narediti določenih
                  stvari. Vlada - če je bila zadolžena in je bila zadolžena, kar se sam spomnim - ni
                  ničesar ukrepala in bo morala pospešiti svojo dejavnost. Je pa pomemben ta termin,
                  da je do septembra ta stvar v parlamentu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo, spoštovani! Po vključitvi v Svet Evrope je težnja Slovenije
                  v mednarodni dejavnosti priti v Evropsko unijo. Da uresničimo ta cilj, moramo
                  poleg gospodarske prilagoditve oziroma prilagoditve gospodarstva in uveljavljanja
                  demokratičnih načel sprejeti tudi načela lokalne samouprave. Menim, da je v
                  projektu lokalne samouprave sedaj prednostna naloga tako Vlade in njenega
                  predsednika kakor tudi Državnega zbora.</p>
               <p>Podpis evropske listine o lokalni samoupravi je vsekakor potreben in ga podpiram,
                  vendar pa je v prvi vrsti potrebno uresničevanje te listine - to je prilagoditev
                  naše notranje strukture evropski notranji strukturi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi, tako kot na komisiji in tudi s podpisom pobude pred zdaj že letom dni,
                  podprl to, da danes izglasujemo. Mislim, da ne bo narobe, tudi če izglasujemo
                  tako, kot predlaga gospod Kopše. Kajti, če se bo izkazalo, da zaradi proceduralnih
                  razlogov, se pravi zaradi tega, ker je treba v okviru Sveta Evrope še kaj prej
                  urediti, pa podpis lahko to zadrži, je to še vedno možno potem preložiti, ker so
                  to taki razlogi, na katere ne moremo neposredno vplivati.</p>
               <p>Bojim pa se, če sprejmemo dikcijo, ki je sicer o dobronamernosti predloga, kot ga
                  zagovarja gospod Ribičič, razumem, da to lahko spet pomeni isto, kot se je zgodilo
                  že pri konvenciji o človekovih pravicah, da Vlada ali pa posamezni resorji tiste
                  stvari, ki so jih oni dolžni narediti v smislu harmonizacije zakonodaje itd.,
                  zavlačujejo, delajo prepočasi in zaradi teh stvari potem takega akta ne moremo
                  podpisati in pravočasno ratificirati.</p>
               <p>Zakaj se mi zdi pa pomembno, da mi to sprejmemo in da čimprej ratificiramo, bi
                  rekel naslednje: naše, in za to smo več ali manj vsi krivi, medstrankarske zdrahe
                  so po mojem ogrozile ta projekt lokalne samouprave in so pripeljale do tega, da se
                  lahko zgodi, da če Vlada zdaj ne bo ravnala pametno s temi predlogi, ki jih od nje
                  zahtevamo, da se bomo preprosto okrog novega leta znašli v situaciji, ko ne bo
                  takorekoč legalno legalistično gledano ne takih ne drugačnih občin, ko ne bomo
                  vedeli, ali je volitve sploh možno izvesti ali ne. Zdi se mi, da bi ta
                  ratifikacija in vključitev te listine v naš zakonodajni sistem pomenila vsaj neko
                  skupno točko in skupni imenovalec, na katerega, upam, bi vsi pristajali in ki bi
                  lahko pomenil - če sem prav razumel gospo Primožič - izhodišče za naprej, mimo
                  katerega ne bi bilo mogoče. Zato se mi zdi zelo važno, da to storimo, kot rečeno,
                  čimprej, po možnosti res septembra. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Najprej dajem na glasovanje predlog gospoda
                  Kopšeta. Prosim, gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Se opravičujem. Glede amandmaja gospoda Kopšeta, da ne bo nesporazuma. Ta amandma
                  je bil že na komisiji, je ostal v manjšini in jaz sem dolžan seveda zagovarjati
                  to, kar je komisija predlagala. Menim pa podobno, kot gospod Peršak, da ni nič
                  hudega, če se sprejme tudi ta ostrejša dikcija, ker pač, če ne bomo mogli v eni
                  fazi, bomo pa potem izkoristili dve fazi. Glede tega, kar je bilo pa tukaj
                  omenjeno, tudi Evropska unija, bi pa rad opozoril na to, da Evropska unija veliko
                  pozornost ob lokalni samoupravi, na temeljni ravni, posveča tudi regionalizmu.
                  Zelo znana je evropska listina o regionalizaciji, ki je sprejeta v okviru Evropske
                  unije in se mi zdi, da bo za spoštovanje tega dela standardov, ki veljajo v
                  Evropski uniji, pa seveda treba kar temeljito spremeniti stališča oziroma razmerja
                  političnih sil v odnosu do pokrajin v tem Državnem zboru. Je pa to res samo
                  reakcija na ta del razprave, ker nima neposredne zveze s sklepom, ki je danes
                  predložen. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše, jaz bi tako predlagal, da napišemo sklep: <q>"Državni zbor
                  nalaga Vladi Republike Slovenije, naj predloži Državnemu zboru vse potrebno za
                  podpis in ratifikacijo evropske listine do septembrske seje Državnega zbora"</q>.
                  Prosim, gospod Kopše. Se strinjate? Dajem takšen sklep gospoda Kopšeta na
                  glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sprejeli spreminjevalni sklep in s tem smo v celoti nadomestili
                  sklep, ki ga je predlagala komisija.</p>
               <p>S tem zaključujem to točko dnevnega reda.</p>
               <p>Kot sem že prej omenil, prehajamo na včeraj prekinjeno točko dnevnega reda, to je
                     <title>41. TOČKA DNEVNEGA REDA - PREDLOG ZAKONA O POGOJIH ZA OPRAVLJANJE
                     REPRODUKTIVNE VIDEO IN AVDIO DEJAVNOSTI</title>.</p>
               <p>Zboru predlagam, da skladno s poslovnikom, 189. člen, razpravljamo in glasujemo o
                  vseh členih, h katerim niso bili vloženi amandmaji, skupaj. Dajem na glasovanje
                  takšen proceduralni sklep. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli.</p>
               <p>Prehajamo na odločanje o posameznih členih in amandmajih.</p>
               <p>Imamo amandma Vlade Republike Slovenije, ki ga matični delovni odbor podpira,
                  amandmaje k 2., 3., 4., 11. in 12. členu. V 2., 3., 4., 11. in 12. členu se beseda
                  <q>"posameznik"</q> nadomesti z besedami <q>"fizična oseba"</q> v ustreznem sklonu. Dajem
                  amandma na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 2. členu imamo amandma, ki ga predlaga skupina poslancev, prvo podpisani gospod
                  Janez Kopač: za prvim odstavkom se dodajo nov drugi, tretji in četrti odstavek, ki
                  se glasijo: "Posameznikom in pravnim osebam iz prejšnjega odstavka pristojni
                  davčni organ za vsak videogram in fonogram, namenjen posredovanjem, izda banderolo
                  na podlagi pogodbe z založnikom ali na podlagi računa založnika. Videogrami in
                  fonogrami brez pripadajoče banderole ne morejo biti posredovani. Podrobnejše
                  predpise o izvajanju določb iz drugega in tretjega odstavka tega člena
                  predpišeminister, pristojen za finance, v soglasju z ministrom, pristojnim za
                  kulturo.</p>
               <p>Dajem amandma k 2. členu na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma k 2. členu sprejeli.</p>
               <p>Na glasovanje dajem 2. člen. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 2. člen sprejeli.</p>
               <p>Na glasovanje dajem 3. člen, h kateremu smo sprejeli amandma v skupnem amandmaju.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 3. člen sprejeli.</p>
               <p>Na glasovanje dajem 4. člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 4. člen sprejeli.</p>
               <p>V razpravo dajem 7. člen. Imamo amandma skupine poslancev: prvi odstavek naj se
                  spremeni, tako da se glasi: da se poviša znesek za zagrožene denarne kazni in se
                  glasi - imamo pa tudi popravek, ki ga predlaga ista skupina poslancev: v zadnjem
                  odstavku tega člena, v prvi vrstici, naj se črta beseda <q>"najmanj"</q> in višina kazni
                  200 tisoč SIT nadomesti s številko <q>"120 tisoč SIT"</q>. Člen se sedaj glasi: <q>"Z
                  denarno kaznijo 120 tisoč SIT se kaznuje za prekršek tudi odgovorna oseba pravne
                  osebe, ki stori prekršek iz prvega odstavka tega člena."</q></p>
               <p>Gospod Potrč, prosim.</p>
               <p>Samo še pojasnilo. To kar sem sedaj prebral, je amandma na amandma.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Želel bi vas obvestiti, da je skupina poslancev najprej predlagala, da
                  bi se zagrožene denarne kazni povečale. Menili smo, da je piratstvo, ki ga je
                  veliko na področju reproduktivne video in avdio dejavnosti, takšno, da relativno
                  nizke zagrožene kazni ne bi ustrezale.</p>
               <p>Ko smo predlagali povečanje, pa nas je, gotovo upravičeno, Sekretariat za
                  zakonodajo in pravne zadeve opozoril, da višina kazni za posameznika in za
                  odgovorno osebo, ki bi bila preko 120 tisoč tolarjev, ne bi bila skladna z zakonom
                  o prekrških in tam določenimi okviri kazni. Zato smo predlagali spremembe na teh
                  točkah, tako da bi bila lahko maksimalno zagrožena kazen ne 200 tisoč ampak 120
                  tisoč SIT in prosim, da ta amandma upoštevate, da se ne bi javljal še enkrat.
                  Enako je pri 8. členu in prosim, da tudi tam upoštevate to obrazložitev.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Dovolite, da še pojasnim: v pregledu amandmajev imate
                  amandma skupine poslancev s prvim podpisanim gospodom Miranom Potrčem. Imamo
                  amandma iste skupine poslancev in imamo amandma, ki ga predlaga gospod Janez
                  Kopač: v prvem odstavku 7. člena se doda nova 2. točka, ki se glasi: "Če poseduje
                  videogram oziroma fonogram brez pripadajoče banderole <stage>(tretji odstavek 2.
                     člena)</stage>." Ali želi še kdo besedo? <stage>(Ne.)</stage> Prehajamo na
                  glasovanje.</p>
               <p>Najprej bomo glasovali o amandmaju na amandma skupine poslancev, prvo podpisani
                  gospod Miran Potrč: v zadnjem odstavku tega člena naj se v 1. vrstici črta beseda
                  <q>"najmanj"</q> in višina kazni <q>"200 tisoč SIT"</q> nadomesti s številko <q>"120 tisoč SIT"</q>,
                  tako da se člen glasi: <q>"Z denarno kaznijo 120 tisoč SIT se kaznuje za prekršek
                  tudi odgovorna oseba pravne osebe, ki stori prekršek iz prvega odstavka tega
                  člena."</q> Dajem amandma na amandma na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo amandma na amandma sprejeli.</p>
               <p>Sedaj dajem amandma, ki se glasi: prvi odstavek naj se spremeni, tako da se poviša
                  znesek zagrožene denarne kazni in besedilo se glasi: <q>"Z denarno kaznijo najmanj 1
                  mio SIT se kaznuje za prekršek pravna oseba ali posameznik, ki stori prekršek v
                  zvezi s samostojnim opravljanjem dejavnosti iz 1. člena tega zakona."</q></p>
               <p>Zadnji odstavek naj se spremeni, tako da se poviša znesek za zagrožene denarne
                  kazni in se besedilo glasi: "Z denarno kaznijo najmanj 200 tisoč SIT - to je 103.
                  odstavek, smo pa že spremenili - in dajem amandma na glasovanje. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo amandma sprejeli.</p>
               <p>Še amandma skupine poslancev, prvo podpisani gospod Kopač.Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sprejeli tudi ta amandma in sedaj dajem na glasovanje 7. člen.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 7. člen sprejeli.</p>
               <p>V razpravo dajem 8. člen. V pregledu imamo amandma skupine poslancev, prvo
                  podpisani gospod Potrč: besedilo člena se spremeni, tako da se znesek denarne
                  kazni poviša z 20 tisoč na 200 tisoč SIT; imamo amandma na amandma. Besedilo člena
                  se spremeni tako, da se znesek kazni 20 tisoč SIT poviša na 120 tisoč SIT in črta
                  beseda <q>"najmanj"</q>, tako da se člen glasi: <q>"Z denarno kaznijo 120 tisoč SIT se
                  kaznuje za prekršek posameznik, ki stori prekršek iz prejšnjega člena tega
                  zakona."</q> Najprej dajem amandma na amandma na glasovanje. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo amandma sprejeli.</p>
               <p>S tem smo sprejeli tudi popolnoma amandma k 8. členu in dajem na glasovanje 8.
                  člen. Ali je celotni člen spremenjen? Potem ni potrebno, da glasujemo o členu. V
                  razpravo dajem 9. člen in amandma skupine poslancev k 9. členu, prvi podpisani je
                  gospod Potrč: v prvem odstavku prve vrstice se naj znesek denarne kazni 30.000 SIT
                  nadomesti z zneskom 300.000 SIT. V drugem odstavku v prvi vrstici in v tretjem
                  odstavku v prvi vrstici naj se znesek denarne kazni 10.000 SIT nadomesti z zneskom
                  100.000 SIT. Želi kdo besedo? Prosim, da ugotovimo prisotnost, glasujemo o
                  amandmaju k 9. členu. Ugotovimo sklepčnost! <stage>(52 prisotnih.)</stage></p>
               <p>Kdo je za sprejem amandmaja? <stage>(35 poslancev.)</stage> Je kdo proti?
                     <stage>(4 poslanci.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 9. člen. Ugotovimo, prosim, sklepčnost! <stage>(50
                     prisotnih.)</stage></p>
               <p>Kdo je za sprejem 9. člena? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 9. člen sprejeli.</p>
               <p>Na glasovanje dajem 11. člen, h kateremu smo prej sprejeli amandma in prosim za
                  prisotnost. Ugotovimo sklepčnost! <stage>(44 prisotnih.)</stage> Prosim, da
                  ugotovimo pristnost v dvorani! <stage>(49 prisotnih.)</stage></p>
               <p>Kdo je za sprejem 11. člena? <stage>(42 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da smo 11. člen sprejeli.</p>
               <p>K 12. členu imamo amandma Vlade: besede v drugem odstavku drugega odstavka
                  prejšnjega člena se nadomestijo z besedami prejšnjega odstavka. In drugi amandma,
                  ki ga predlaga Samostojna poslanska skupina, gospod Ivan Verzolak, in ga matični
                  odbor podpira: v šesti vrstici prvega odstavka se številka 2 nadomesti s številko
                  1. Prejšnji amandma Vlade matični odbor podpira.</p>
               <p>Najprej dajem na glasovanje amandma Vlade Republike Slovenije. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem amandma Samostojne poslanske skupine, podpisan je gospod Ivan
                  Verzolak, matični odbor ga podpira. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 12. člen. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 12. člen sprejeli.</p>
               <p>Dajem v razpravo vse ostale člene, h katerim niso bili vloženi amandmaji. Želi kdo
                  besedo? Ugotavljam da ne, zato jih dajem na glasovanje. Ugotovimo sklepčnost!
                     <stage>(51 prisotnih.)</stage></p>
               <p>Kdo je za sprejem vseh ostalih členov? <stage>(41 poslancev.)</stage> Je kdo
                  proti? <stage>(2 poslanca.)</stage></p>
               <p>Ugotavljam, da smo člene sprejeli.</p>
               <p>V razpravo dajem naslov zakona. <stage>(Ni razprave.)</stage> Naslov zakona dajem
                  na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za sprejem naslova zakona? <stage>(41 poslancev.)</stage> Je kdo proti?
                     <stage>(3 poslanci.)</stage></p>
               <p>Ugotavljam, da smo naslov zakona sprejeli.</p>
               <p>S tem prekinjam to točko dnevnega reda. Pripravljen bo čistopis in potem bomo med
                  to sejo opravili še tretjo obravnavo.</p>
               <p>Prehajamo na <title>39. TOČKO DNEVNEGA REDA - PREDLOG ZAKONA O SPREMEMBAH IN
                     DOPOLNITVAH ZAKONA O POKOJNINSKEM IN INVALIDSKEM ZAVAROVANJU</title>.</p>
               <p>Predlog zakona je Državnemu zboru predložila Vlada Republike Slovenije. Zakon bomo
                  obravnavali v prvi obravnavi.</p>
               <p>Želi besedo predstavnik Vlade? Prosim, gospa Belopavlovič, državna sekretarka v
                  Ministrstvu za delo, družino in socialne zadeve.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Spoštovani zbor! O spremembah in dopolnitvah zakona o pokojninskem in invalidskem
                  zavarovanju se govori že več kot eno leto. Tudi v tem zboru so bile spremembe in
                  dopolnitve omenjene v lanski razpravi ob spremembah sestave skupščine Zavoda in že
                  takrat je bilo sprejeto stališče, da so nekatere spremembe nujne. Bile so takrat
                  tudi izoblikovane, vendar je bilo ocenjeno, da naj se ne sprejemajo v takratnem
                  postopku, temveč v posebnem paketu. Ta paket sprememb, za katere Vlada ocenjuje,
                  da so potrebne in nujne ta trenutek, je pred vami v prvi obravnavi.</p>
               <p>Vsi se strinjamo, da je sistem pokojninskega in invalidskega zavarovanja izredno
                  občutljiv za spremembe. Gre za pridobljene pravice, ki jih trenutno uživa skoraj
                  pol milijona državljanov in več kot 750.000 zavarovancev že dolga obdobja plačuje
                  prispevke za to zavarovanje.</p>
               <p>Naj povem nekaj bistvenih podatkov o delovanju tega zavarovanja, ker mislim, da
                  so potrebni tudi za boljše razumevanje celega sistema in tudi za boljše
                  razumevanje predloženih sprememb.</p>
               <p>Ob koncu maja je prejelo pokojnine 432.000 upokojencev. Poleg njih je prejelo
                  pokojnine tudi 18.000 uživalcev kmečkih starostnih pokojnin, 5.000 uživalcev
                  akontacije vojaških pokojnin, 2.000 uživalcev dodatke k pokojninam in 700
                  uživalcev akontacije pokojnin iz drugih republik nekdanje Jugoslavije.</p>
               <p>Poleg teh upravičencev, ki jim pokojnina predstavlja glavni vir za preživetje, je
                  bilo v maju letošnjega leta še 19.500 uživalcev dodatkov za pomoč in postrežbo,
                  45.000 uživalcev invalidnin in 22.000 uživalcev nadomestil plač iz invalidskega
                  zavarovanja.</p>
               <p>Za izplačevanje vseh teh pravic je nujno vsak mesec zagotoviti okrog 20 milijard
                  tolarjev, kar za celo leto predstavlja 240 milijard tolarjev in ta znesek je v
                  naših razmerah precej visok, saj celotni državni proračun za letošnje leto dosega
                  okrog 407 milijard.</p>
               <p>Pri pregledu doseženega stanja pravzaprav ne moremo govoriti o motnjah. Finančno
                  poslovanje zavoda je solidno, redno izplačevanje pokojnin in drugih dajatev iz
                  invalidsko-pokojninskega zavarovanja ni ogroženo. Pokojnine se vsak mesec
                  uskladijo. Upokojenci prejmejo ob uskladitvi poračune za dva meseca nazaj.
                  Upokojevanje, ki je v prejšnjih letih doseglo pretirano visoko stopnjo, se je
                  lansko leto nekoliko umirilo in tudi letos računamo, da ne bo več kot novih
                  približno 18.000 upokojencev.</p>
               <p>Vse torej teče, če pogledamo na hitro, brez večjih težav, zato mislim, da je še
                  toliko bolj potrebno povedati in pojasniti, zakaj sploh spreminjamo zakon o
                  pokojninskem in invalidskem zavarovanju.</p>
               <p>Poglavitni razlog, ki latentno visi nad celotnim pokojninskim in invalidskim
                  zavarovanjem, je dejstvo, da postaja izredno hudo breme za zavarovance in za vse
                  gospodarstvo države. Trenutno gre za invalidsko in pokojninsko zavarovanje več kot
                  polovica mase čistih plač zaposlenih v državi. Povedano drugače, oziroma bolj
                  konkretno, povprečen delavec v državi je za mesec april letos prejel 57.066,00
                  tolarjev čiste netto plače. Za pokojninsko in invalidsko zavarovanje pa je plačal
                  27.800 tolarjev prispevkov. Neprijetno oziroma neugodno je, če ta delavec začne
                  računati, kakšna bo njegova pokojnina. Če bo 40 let plačeval vsak mesec takšne
                  prispevke, si lahko zelo hitro izračuna, da bo prejel, če sploh ne upošteva nekih
                  obresti na plačan znesek iz pokojninskega in invalidskega zavarovanja bistveno
                  manj, kot bo moral vanj plačati. To je realna nevarnost za obstoj sedanjega
                  pokojninskega sistema, ki temelji na tako imenovani medgeneracijski pogodbi.
                  Sedanji zavarovanci plačujemo prispevke v upanju, da bomo potem, ko bomo dopolnili
                  pogoje za upokojitev, naše pokojnine financirali iz sredstev takratnih aktivnih
                  zavarovancev.</p>
               <p>Ob tem pa se predpostavlja, da bi se tudi individualni račun za vsakega
                  zavarovanca moral iziti. V času aktivnega zavarovanja naj bi se v poprečju plačalo
                  približno toliko prispevkov, kolikor jih bo v poprečju prejel uživalec pokojnine
                  nazaj, ko bo upokojen.</p>
               <p>Pred desetimi leti so prišli na enega upokojenca trije zavarovanci, sedaj prideta
                  na tri zavarovance dva upokojenca. Do začetka 80 let je znašal prispevek za
                  pokojninsko zavarovanje okrog 20% neto plače, sedaj že skoraj polovico.
                  Zaskrbljujoče je, ker kaže, da se bo ob nespremenjeni ureditvi morala ta prispevna
                  stopnja še nadalje povečevati.</p>
               <p>To, za nas temeljno vprašanje pokojninskega in invalidskega zavarovanja, zahteva
                  večje spremembe, ki jih bo možno sprejeti šele po podrobnejši proučitvi vseh
                  elementov zavarovanja, prakse drugih držav in celovite ocene vseh predvidenih
                  učinkov. Gre za obsežno delo, ki po izkušnjah drugih držav traja več let ali pa
                  celo desetletij.</p>
               <p>Predlog sprememb in dopolnitev, ki je pred vami, ki ga danes obravnavamo, nima
                  takšnih ambicij. V predloženem predlogu gre samo za odpravo tistih očitnih
                  nesorazmerij, ki so bila odkrita v času od uveljavitve zdaj veljavnega zakona ali
                  pa so se pojavila zaradi sprememb stopnje inflacije in drugih sprememb v zadnjih
                  dveh letih.</p>
               <p>Te spremembe povzročajo neutemeljene razlike med upokojenci in postavljajo
                  nekatere skupine zavarovancev in upokojencev v bolj ugoden položaj, kot velja za
                  večino drugih.</p>
               <p>Predložene spremembe bi lahko razvrstili v nekaj značilnih paketov in dovolite mi,
                  da zelo na kratko dam za vsakega posebej nekaj pojasnil.</p>
               <p>V prvi paket sodijo zaostritve obveznosti pokojninskega in invalidskega
                  zavarovanja. Te zaostritve se nanašajo predvsem na zasebnike, ki imajo po sedanjem
                  zakonu možnost proste izbire zavarovalnih osnov, od katerih se obračunavajo
                  prispevki za zavarovanje. Zasebniki vedo za to nesorazmerje med višino prispevkov
                  in pričakovanimi pravicami, zato v veliki večini izberejo najnižje možne
                  zavarovalne osnove. Čisto konkreten primer, s katerim bi lahko to ilustrirala: na
                  primer, zdravnik v zdravstvenem domu v poprečju plača 60.000,00 tolarjev prispevka
                  za pokojninsko in invalidsko zavarovanje, njegov kolega v zasebni praksi pa
                  10.000. V predlogu zakona je predvideno, naj bi se tudi zasebniki zavarovali
                  najmanj od osnov v višini izhodiščne plače, kakršno bi konkretni zasebnik
                  prejemal, če bi isto dejavnost opravljal v delovnem razmerju. To, iz načelnega
                  vidika jasno ureditev, bo v praksi nujno treba dopolniti s podzakonskimi akti, v
                  katerih bodo potem določene značilne skupine oziroma razredi zavarovalnih osnov za
                  posamezne dejavnosti oziroma za posamezna poklicna področja, ki jih zasebniki
                  opravljajo.</p>
               <p>Predvideno je, naj bi se obvezno zavarovali tudi upokojenci, ki osebno vodijo
                  lastna podjetja. Zdaj so lastniki zasebnih podjetij, ki jih osebno vodijo ali v
                  njih delajo v bistveno boljšem položaju, kot na primer obrtniki ali pa delavci, ki
                  lahko prejemajo pokojnino samo, če jim preneha delovno razmerje oziroma, če svojo
                  dejavnost opustijo. Sorazmerno tehtna sprememba je tudi v tem, da se zasebniki ne
                  bi mogli več zavarovati od osnove, ki bi bila nižja od zneska najnižje pokojninske
                  osnove. Zdaj se morajo zavarovati namreč najmanj od zneska najnižje zajamčene
                  plače.</p>
               <p>V drugem paketu se zaostrujejo pogoji za pridobitev pravic. Tu gre za uvedbo
                  gostote zavarovalne dobe pred dnevom uveljavitve pravice do pokojnine. Po veljavni
                  zakonodaji lahko oseba, ki je prišla iz drugih republik nekdanje Jugoslavije in
                  tam dosegla minimum pokojninske dobe ter starost, uveljavi pravico do slovenske
                  pokojnine praktično takoj po vstopu v delovno razmerje oziroma takoj po pričetku
                  zavarovanja v Sloveniji. V predlagani rešitvi se bo lahko v Sloveniji upokojila
                  le, če bo zadnjih pet let ali deset let v Sloveniji dosegla najmanj 40 oziroma 18
                  mesecev zavarovalne dobe.</p>
               <p>Nadalje predlagamo vsakoletno preverjanje premoženjskih pogojev za pridobivanje
                  pravice do varstvenega dodatka. Tujcem se pri priznanju pravice do slovenske
                  pokojnine upošteva v pokojninsko dobo samo čas zavarovanja pri slovenskem nosilcu.
                  Pri ugotavljanju pogojev za priznanje varstvenega dodatka naj se upoštevajo tudi
                  zneski invalidnin po predpisih o vojaških in vojnih invalidih. Kot veste, ker ste
                  to problematiko pred kratkim obravnavali, znašajo te invalidnine za enake telesne
                  okvare po desetkrat več od invalidnin po predpisih o invalidskem zavarovanju, ki
                  pa, po sedaj veljavni zakonodaji, že upoštevajo priznanje te pravice.</p>
               <p>V tretjem paketu sprememb so popravki določb, pri izvajanju katerih so se pojavila
                  določena vprašanja. Predlagamo, da se pri ugotavljanju pokojninske osnove upošteva
                  le toliko nadur, kolikor jih je delavec lahko opravil skladno s predpisi o
                  delovnih razmerjih. Pri odmeri pokojnine osebam, ki niso bile zavarovane v
                  Sloveniji po letu 1970, se pri tem upošteva njihova strokovna izobrazba, s katero
                  so opravljale delo v času zavarovanja pri slovenskem nosilcu.</p>
               <p>Glede na znane zaplete pri uskladitvi pokojnin v zadnjih letih je prišlo do težav
                  pri razmerju usklajevanja pokojnin, odmerjenih od zneska najnižje in najvišje
                  pokojninske osnove. Te razlike naj bi se popravile z veljavnostjo za naprej.
                  Pokojnine, ki so že bile odmerjene od teh pokojninskih osnov, pa naj bi se
                  prilagodile z začasnim načinom usklajevanja. V predlogu je skladno z odločbo
                  Ustavnega sodišča urejen sistem odpravljanja razlik med pokojninami iz posameznih
                  obdobij, ki odstopajo od pokojnin, ki so po sedanjem zakonu odmerjene za enake
                  plače in za enako pokojninsko dobo. Posebej je opredeljen postopek za spremembe že
                  odmerjenih pokojnin zavarovancev iz podjetij, kjer je bilo v postopku revidiranja
                  lastninskega preoblikovanja ugotovljeno, da so jim bile izplačane previsoke
                  plače.</p>
               <p>V posebnem paketu je predvidena ureditev kapitalskega sklada. Kot veste, se v
                  postopkih lastninskega preoblikovanja podjetij najmanj 10% vrednosti lastninskih
                  družbenih podjetij namenja v ta sklad. Nerodno je to, ker je bil zakon o
                  lastninskem preoblikovanju podjetij sprejet nekaj mesecev pred sedaj veljavnim
                  pokojninskim zakonom. Tako zdaj v pokojninskem zakonu niso urejena vsa vprašanja
                  tako, kot bi bilo potrebno, da bi lahko ta sklad nemoteno deloval.</p>
               <p>V zvezi s predloženo rešitvijo organizacije in delovanja kapitalskega sklada se
                  je v dosedanjih razpravah, tudi v delovnih telesih parlamenta, večkrat pojavilo
                  mnenje, da država jemlje zavodu sredstva. Rada bi poudarila, da se predložene
                  spremembe ne nanašajo na kakršnokoli spreminjanje namena teh sredstev. Tako kot po
                  dosedanji ureditvi, se bo dobiček kapitalskega sklada porabil le za pokojninsko in
                  invalidsko zavarovanje. Bistvo teh sprememb je samo v prilagoditvi organizacije
                  tega sklada, njegove organizacije, in sicer prilagoditvi drugim skladom, ki
                  izhajajo iz lastninskega preoblikovanja podjetij, kakršna sta na primer razvojni
                  in odškodninski sklad, o katerih ste v tem zboru tudi že govorili.</p>
               <p>In če dovolite, nazadnje še paket sprememb, ki se nanašajo na usklajevanje in ki
                  do sedaj seveda najbolj burijo duhove. V dosedanjih razpravah je bil izražen
                  odpor, močan odpor upokojenskih strank in organizacij ter tudi nekaterih drugih
                  skupin. Menim, da je sicer pravica, da se uprejo vsaki spremembi, s katero se
                  omejuje dosedanje upokojence. Moramo priznati ugoden način povečevanja pokojnin in
                  drugih dajatev. Iz izkušenj ob predlaganju interventnih zakonov, s katerimi je
                  Vlada poizkušala omejiti nesorazmerno rast socialnih transferjev in v tem okviru
                  tudi pokojnin, je očitno, da tega načina ne bo mogoče spremeniti brez soglasja
                  prizadetih. Zato resnično upam, da so vsi tisti, ki so doslej poizkušali že v kali
                  zatreti vsako razmišljanje o omejevanju večanja teh pravic, v zadnjih mesecih
                  ugotovili, da je tudi tu treba razmišljati dolgoročno. Poizkušajmo upoštevati tudi
                  interese zavarovancev, interese delodajalcev, ki morajo iz svojih, že tako nizkih
                  dohodkov zagotavljati vse večja sredstva za socialne transfere. Pri tem ne gre
                  samo za vprašanje skrbi za usodo aktivne generacije, temveč tudi za dolgoročni
                  interes pokojninskega in invalidskega zavarovanja. Kdorkoli analizira sedanja
                  gibanja, in zato sem nekaj več uvodoma povedala o tem, lahko vidi, da ne bomo
                  mogli tega zdržati v nedogled. Če bomo pustili takšna kot so, bo prej ali slej
                  prišlo do zloma pokojninskega in invalidskega zavarovanja, saj zavarovanci in delodajalci preprosto ne bodo mogli zagotavljati potrebnih sredstev. Takrat se
                  bojim, da bodo sprejete rešitve morale bistveno bolj poseči v pridobljene pravice
                  kot skušamo to doseči s sedanjim načinom s spremembami in povečevanjem oziroma
                  usklajevanjem pokojnin. Naj opozorim, da je način usklajevanja pokojnin po tem
                  zakonu bistveno drugačen od načina, ki je bil predložen v interventnem zakonu.
                  Pokojnine naj bi se tudi po predloženi rešitvi v začetku vsakega leta povečale,
                  glede na rast povprečne plače na zaposlenega v državi, le med letom bi se
                  usklajevale tako, kot je to določeno v kolektivnih pogodbah in socialnem paktu za
                  povečevanje plač.</p>
               <p>Spoštovane poslanke, spoštovani poslanci, predložene spremembe, mislim, da so
                  nujne. O posameznih spremembah seveda so možna različna mnenja, kljub temu pa
                  mislim, da smo že v dosedanjih razpravah dobili vtis, da je večina od njih
                  splošno sprejemljiva. Prosim vas, da vse predložene spremembe skupaj in vsako
                  posebej preučite. Pri tem ne mislite samo na trenutne politične učinke, temveč na
                  dejstvo, da moramo pokojninsko in invalidsko zavarovanje in sistem tega
                  zavarovanja prilagoditi tako, da bo deloval tudi v naslednjih letih in da bo
                  deloval tudi v naslednjih desetletjih, takrat, ko bomo mi vsi dopolnili pogoje za
                  upokojitev. V tem kontekstu prosim, da obravnavate tudi dodatne pobude posameznih poslancev, ki niso naravnane v smislu racionalizacije tega sistema, ampak
                  zahtevajo samo še dodatna sredstva. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe državni sekretarki. Predlog zakona je obravnaval Odbor za
                  zdravstvo, delo, družino in socialno politiko kot matično delovno telo. Prosim
                  poročevalca, da predstavi mnenje odbora. Gospod Kociper ima besedo.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik. Spoštovani gospe in gospodje! Odbor je
                  obravnaval predloženi zakon o spremembah in dopolnitvah zakona o pokojninskem in
                  invalidskem zavarovanju na svoji 38. seji, dne 14. junija in v nadaljevanju te
                  seje dne, 17. junija 1994, in pripravil obširen spisek predlogov, stališč in
                  sklepov k zakonu.</p>
               <p>Odbor se je seznanil z mnenjem Sekretariata za zakonodajo in pravne zadeve, ki je
                  opozoril na številne redakcijske in druge značilnosti oziroma pripombe k temu
                  zakonu, ki jih mora predlagatelj zakona tudi za drugo obravnavo upoštevati.</p>
               <p>Odbor se je seznanil tudi z mnenjem Komisije Državnega sveta Republike Slovenije
                  za negospodarske dejavnosti, z mnenji in stališči Odbora Državnega zbora za
                  gospodarstvo in z mnenji in stališči Odbora Državnega zbora za kmetijstvo in
                  gospodarstvo. Odbor se je zavedal občutljivosti in zahtevnosti predloženih
                  sprememb in dopolnitev tega zakona in je zato posvetil tej temi kar dve seji in
                  prisluhnil vsem zainteresiranim skupinam. Torej predvsem Koordinacijskemu odboru
                  organizacij in strank upokojencev Slovenije, potem različnim predstavnikom
                  različnih sindikatov, Odvetniški zbornici Slovenije, Zavodu za pokojninsko in
                  invalidsko zavarovanje, potem Združenju invalidskih podjetij in tako naprej. Torej
                  je prisluhnil vsem tem pripombam in se o vseh stališčih oziroma predlogih, ki so
                  jih dali zainteresirani, tudi izrekel.</p>
               <p>Po poglobljeni obravnavi predloga zakona in po temeljiti seznanitvi z vsemi temi
                  pripombami, ki so jih dali različni predlagatelji oziroma zainteresirane skupine,
                  je odbor tudi odločal o stališčih. Pri vseh teh stališčih, ki jih predlagamo
                  Državnemu zboru v sprejem, je tudi s soglasjem predstavnikov Vlade, oblikoval kar
                  20 posebnih predlogov in stališč k temu zakonu, ki jih mora predlagatelj zakona za
                  drugo obravnavo preučiti in upoštevati, v nekaterih primerih pa dejansko prinesti
                  nove dodatne rešitve.</p>
               <p>Odbor je sprejel še štiri dodatne predloge sklepov, ki jih daje Državnemu zboru v
                  sprejem. Teh obširnih stališč in sklepov seveda ne bom bral, ker bomo imeli ob
                  odločanju verjetno še možnost, da se ob vsakem stališču pogovarjamo oziroma
                  razpravljamo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Želi besedo predstavnik sekretariata? <stage>(Ne
                     želi.)</stage> Besedo dajem predstavnikom poslanskih skupin. Prvi se je kod
                  predstavnik Združene liste socialnih demokratov prijavil gospod Sisinger.
                  Izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Današnja točka dnevnega reda
                  spremembe in dopolnitve zakona o pokojninskem in invalidskem zavarovanju, tako kot
                  je že povedala gospa Belopavlovičeva, nas v bistvu vznemirja več kot leto dni,
                  ampak ne le nas, poslance v Državnem zboru. Ta pritisk, velik pritisk, ki je bil v
                  vseh društvih upokojencev narejen na Vlado, je bil narejen tudi na nek način na
                  nas in nas obvezuje, da z izredno odgovornostjo obravnavamo te spremembe in
                  dopolnitve pokojninske zakonodaje.</p>
               <p>Če govorim v imenu poslanske skupine Združene liste, potem moram povedati, da za
                  poslansko skupino Združene liste niso bile sprejemljive vse doslej predlagane
                  spremembe interventne zakonodaje, zato smo zavračali vse interventne zakone v tem
                  obdobju zaradi tega, ker smo bili soočeni z dejstvom, da na tak način ni mogoče
                  reševati zadev. Prav tako moram povedati, da za Združeno listo in celotno skupino,
                  niso sprejemljive tudi nekatere predlagane spremembe in dopolnitve, ki so v tem
                  zakonu.</p>
               <p>Prvič, ni mogoče podpirati vgrajevanja v sistemski zakon, v zakon o pokojninskem
                  in invalidskem zavarovanju zavarovalne osnove, s katerimi predlagatelj, Vlada,
                  prihaja s seboj v nasprotje in to je tudi gospa Belopavlovičeva povedala. Ko
                  hkrati govorimo, da imamo toliko in toliko tisoč ljudi, ki si izbirajo najnižje
                  zavarovalne osnove, hkrati pa želimo te zavarovalne osnove brez posebne proučitve,
                  brez doslej kompletne analize itd., vključiti kar v ta sistemski zakon.</p>
               <p>Mislim, da je gospod Prijatelj, direktor zavoda, tudi ob svojem nastopu že v
                  letošnjem letu jasno opozoril, da sistema kakršen je pokojninski sistem, ni mogoče
                  niti slučajno na hitro spreminjati niti si privoščiti, da ga na tak ali drugačen
                  način rušimo, če za to niso narejene temeljite študije in analize. Ni zavarovalnih
                  osnov, predlagatelj nima prav nobenih osnov, da bi jih lahko zagovarjal, da jih
                  vgradimo v ta sistemski zakon. To je stvar bodočnosti in sprememb na tem področju
                  v kasnejšem času, ko bodo tudi vse te zadeve proučene. Ni mogoče sedaj na hitro
                  zadevo vključiti v zakon, za katerega vemo, kakšne posledice bi bile, če bi se to
                  vključevalo.</p>
               <p>Drugo. Za Združeno listo je jasno, da ne podpiramo tudi tokrat sprememb po 14.
                  členu zakona, to pomeni 159. in 160. člen. Vztrajamo, da 159. člena ne
                  spreminjamo, s čimer tudi dopolnjujemo stališča in sklepe matičnega odbora.</p>
               <p>Prav tako za Združeno listo niso sprejemljive prav nobene spremembe v zvezi s 15.
                  členom glede usklajevanja pokojnin. Mislim, da je predsednik Vlade tudi s svojim
                  pismom, ki ga je poslal - in nekateri poslanci ga imate - vsem društvom
                  upokojencev Slovenije in Koordinaciji upokojenskih strank, s katerim je jasno dal
                  vedeti - vendar moram povedati nekaj. Ta zakon je nastajal mnogo prej, preden je
                  predsednik Vlade sprejel delegacijo upokojenskih organizacij in strank. Zato
                  seveda ni bilo mogoče že v tem osnutku priti s spremembo 159. in 160. člena v tem
                  smislu, da je jasno spoznala Vlada, da pokojnin ni mogoče usklajevati v tem
                  trenutku na nobeni eskalaciji, na nobeni inflaciji, na nobeni lestvici, ampak samo
                  v skladu z rastjo in gibanji poprečnih osebnih dohodkov v državi Sloveniji in da
                  je to tisti temeljni razlog, po katerem se pokojnine tudi v bodoče usklajujejo.
                  Vse drugo seveda je prestop v nedodelan sistem, je okrnitev pridobljenih pravic
                  upokojencev. Treba je jasno povedati, da je tudi predsednik Vlade dal javno
                  sporočilo, ko je povedal, da smo vendarle uspeli s sindikati in zbornico in Vlado
                  seveda, na nek način umiriti rast plač in da je s tem korakom tudi Vlada
                  zadovoljna, ker se bo umirila rast usklajevanja pokojnin. Mislim, da je to dovolj
                  velik razlog in utemeljitev Vlade, ki pravzaprav v tem primeru sama ne soglaša in
                  ne podpira sprememb po 15. členu in da so bile pač te spremembe napisane. Zato
                  tudi zahtevamo v Združeni listi, da pride do spremembe tudi v tem predlogu sklepov
                  in stališč.</p>
               <p>Prav tako za Združeno listo in za našo poslansko skupino ni sprejemljiv predlog
                  glede kapitalskega in stanovanjskega sklada. Namreč, Vlada ne more opravljati s
                  kapitalskim skladom. Za to morajo biti samostojni organi znotraj sistema. Vlada ne
                  more podržaviti, kot se to enostavno reče, kapitalskega sklada, z njim upravljati,
                  v tem skladu imeti večino članov v upravnem odboru. To so za nas, za Združeno
                  listo, nesprejemljivi predlogi in sem prepričan, poslanke in poslanci, da tudi vi
                  delite mnenje mnogih, da ni mogoče podržaviti stvari, ker tega ni naredila nobena
                  Vlada v zahodnem svetu, ampak obratno. Še kako druge vlade čuvajo upokojenske
                  kapitalske sklade kot nedotakljive, prav zaradi tega, ker tudi drugje želijo
                  imeti še kako mir z upokojenci, ne le v Sloveniji, tudi v Nemčiji, tudi Avstriji,
                  tudi v Italiji itd. in mislim, da s takšnimi spremembami pri nas ni mogoče v tem
                  trenutku poseči v tak sistemski zakon. Ni mogoče znova vznemiriti, kot je bilo
                  prej povedano, skoraj pol milijona naših državljanov in državljank in ni mogoče
                  lotiti se teh stvari na neodgovoren način, da bi seveda nekaj uzakonili, kar nam
                  bo jutri naredilo veliko težav med nami in v vsej Sloveniji. Mislim pa, da je to
                  temeljno vprašanje, ne le samo Državnega zbora, ampak razmislek tudi celotne
                  Vlade. Mislim, da je Vlada svojo potezo naredila in spoznala, na čem je treba
                  graditi ta zakon. Zato tudi te spremembe v tej smeri. V imenu Združene liste tudi
                  povem, v čem predlagamo, kot ste dobili, in zakaj predlagamo spremembe in
                  dopolnitve v poročilu matičnega odbora.</p>
               <p>Osebno moram povedati, da se s temi stvarmi, ki so tu predlagane, že na seji
                  matičnega odbora nisem strinjal, sem se pa z drugimi številnimi zaključki
                  strinjal. Zato prosim, poslanke in poslanci, da podprete spremembo besedila šeste
                  alinee naših predlaganih zaključkov, kjer dajemo nov tekst glede določitve
                  zavarovalnih osnov: ker imate to napisano, ne bom teh sprememb posebej bral. Ko
                  bomo glasovali pri 2. točki po alineah, ne o celotni točki, moram že povedati
                  sedaj, vztrajali bomo pri glasovanju od alinee do alinee, ker so tudi naše
                  spremembe na to vezane.Prav tako v 2. točki za nas ni sprejemljivo besedilo osme
                  alinee, kjer je govor, da Vlada predstavi analizo vključitve zavarovalnih osnov.
                  Ne gre za analizo vključitve zavarovalnih osnov, kot sem že uvodoma povedal. To je
                  sploh osnovno vprašanje, v zavarovanju nerazrešeno vprašanje zavarovalnih osnov.
                  Ne gre za analizo, ampak po našem globokem prepričanju gre za analizo posledic, ki
                  jih bodo te zavarovalne osnove seveda prinesle. Zato predlagamo spremembo besedila
                  tudi v tej 8. točki, da gre za posledice morebitne vključitve, vendar mi menimo,
                  ne sedaj, ne jeseni, ampak čez čas. To je pa tista zadnja točka matičnega odbora,
                  kjer smo povedali, da je treba imenovati organ, da je treba imenovati strokovno
                  komisijo, v kateri bodo tudi upokojenski predstavniki, ki bodo te zadeve
                  pripravljali temeljito, na temeljnih podlagah. Zato predlagamo spremembo besedila
                  te točke.</p>
               <p>Prav tako pa predlagamo spremembo besedila 13. in 14. alinee zaključkov matičnega
                  odbora, kajti, kot sem že prej povedal, za nas niso sprejemljive spremembe
                  usklajevanja pokojnin, tako kot je tu predlagano. Pokojnine naj se usklajuje tudi
                  v bodoče po sedanjem 160. členu. Zato prosim podporo tudi v tej 3. točki, kjer gre
                  za 13. in 14. alineo.</p>
               <p>Na koncu predlagamo še novo 4. točko, s katero se dopolnijo predlagana stališča in
                  sklepi iz 2. točke matičnega odbora, ta pa je, da tudi predlagatelj prouči
                  spremembe v 14. členu, ki spreminjajo dosedanjo ureditev 159. člena in predlagamo
                  ohranitev sedanjega 159. člena.</p>
               <p>To so, na kratko povedano, stališča. Če bo treba, bomo v razpravi poslanci
                  pojasnili stališča poslanske skupine Združene liste, pri katerih vztrajamo ne le
                  sedaj, ampak že ves čas predlaganih sprememb in menimo, da ni mogoče z njimi
                  poseči v pridobljene pravice upokojencev in prepričan sem o vaši podpori, poslanke
                  in poslanci. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Gospod Sisinger je odprl tudi razpravo o stališčih
                  in sklepih. Opozarjam vas, da smo pri splošni razpravi o zakonu. Ker pa ste jo
                  odprli, bi prosil, da vsi, ki želite, da se kakšna alinea črta ali spremeni, da to
                  vložite pisno, da bomo lahko enostavneje glasovali o 2. točki, ki jih je
                  predlagala komisija v celoti.</p>
               <p>Besedo ima gospod Sašo Lap, ki je predstavnik Samostojne poslanske skupine.
                  Izvolite.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani predsedujoči, naj vas popravim, govorim v imenu
                  poslanske skupine Slovenska nacionalna desnica in ne Samostojne poslanske
                  skupine.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Vprašanje je, ali je Samostojna poslanska skupina v skladu s poslovnikom.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>V skladu s poslovnikom je gospod Rigelnik obvestil našo poslansko skupino, da
                  obstaja od 12. aprila.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Se opravičujem.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>V imenu poslanske skupine Slovenske nacionalne desnice bi vam rad predstavil pet
                  dopolnilnih sklepov. Govorim v imenu poslanske skupine. Z 12. aprilom obstaja
                  poslanska skupina Slovenske nacionalne desnice, ki šteje tri člane.</p>
               <p>Prvi dopolnilni sklep: Predlagatelj naj pri pripravi zakona za drugo obravnavo
                  prouči in postopoma uvede pravico, s katero bi zakoncu, poleg njegove, pripadal
                  del pokojnine po umrlem zakoncu. S predlogom tega dopolnilnega sklepa želimo
                  odpraviti krivico, ki doleti tiste zavarovance, ki so sicer ves čas svoje delovne
                  dobe plačevali prispevke za pokojninsko in invalidsko zavarovanje. Vendar so se s
                  tem, ko so se odločili za višjo pokojnino, ki jo je imel umrli zakonec, dejansko
                  odpovedali lastnemu prispevku, ki so ga vplačali na osnovi svojega delovnega
                  razmerja. Podobno rešitev, kot jo predlagamo z dopolnilnim sklepom, pozna tudi
                  avstrijska zakonodaja, ki ureja to področje.</p>
               <p>Drugi dopolnilni sklep: Predlagatelj naj pri pripravi predloga zakona za drugo
                  obravnavo prouči možnost, da bi bila višina družinske pokojnine enaka višini, ki
                  bi pripadala umrlemu zavarovancu. S predlogom tega dopolnilnega sklepa želimo
                  odpraviti diskriminacijo družinskega partnerja, ki le-tega doleti po smrti
                  upravičenca do pokojnine na osnovi delovnega razmerja. Zakonski partner
                  največkrat, v tem primeru žena, dejansko ohranja in nosi glavno breme družine. V
                  obdobju, ko se izrazito poudarja pomen in vloga družine, je prav, da tistemu
                  zakoncu, ki nosi poglavitno breme družine in zaradi tega ni bil v delovnem
                  razmerju, omogočimo dohodke, kot bi jih imel njegov partner v času upokojitve iz
                  naslova delovnega razmerja.</p>
               <p>Tretji dopolnilni sklep: Predlagatelj naj pri pripravi predloga zakona za drugo
                  obravnavo prouči možnost, da republiški proračun prevzame izplačilo vseh socialnih
                  dajatev iz ZPIZ-a, da s tem razbremeni gospodarstvo in prejemke aktivnih delavcev.
                  Vztrajno se pojavlja stališče, da zlasti prispevki za pokojninsko zavarovanje
                  vplivajo na višino javne porabe. Zato predlagamo, da republiški proračun prevzame
                  izplačilo vseh socialnih dajatev ZPIZ-a in tako očisti ZPIZ elementov socialne
                  politike, ki sodi v proračun, saj ni mogoče pritiskati na znižanje pokojnin, da bi
                  tako ohranili dosedanje višine socialnega transfera. Izplačila ZPIZ-a zajemajo
                  tudi razne dodatke, ki imajo socialno podporni značaj in jih v drugih državah
                  izplačujejo iz proračuna. Naš sistem res temelji na zavarovalnih načelih po
                  upoštevanju vzajemnosti in solidarnosti zavarovancev, vendar je v ta sistem
                  vključila država tudi socialne elemente, ki sodijo v aktivno politiko ustreznega
                  ministrstva in so kot taka del proračuna in ne pokojninskega in invalidskega
                  zavarovanja.</p>
               <p>Četrti sklep: Predlagatelj zakona naj pri pripravi predloga zakona za drugo
                  obravnavo pred kakršno koli vključitvijo zavarovalnih osnov samozaposlenih
                  zavarovancev v pokojninsko zakonodajo napravi analizo vpliva teh novih osnov na
                  nivo vseh pokojnin. Samozaposleni zavarovanci imajo možnost, da prosto izbirajo
                  zavarovalne osnove, ki so običajno na nivoju zajamčenih plač in so znatno nižje v
                  povprečju od zavarovalnih osnov ostalega aktivnega prebivalstva. Zato menimo, da
                  se zavarovalne osnove samozaposlenih zavarovancev ne morejo vključiti v predlagano
                  spremembo, dokler ni zakonsko ugotovljeno, da bo zavarovalna osnova teh kategorij
                  zavarovancev ustrezala njihovim kvalifikacijam in delovnim mestom oziroma njihovim
                  realnim prihodkom v primerjavi z ostalimi aktivnimi delavci.</p>
               <p>Še zadnji dopolnilni sklep: Predlagatelj zakona naj pri pripravi predloga zakona
                  za drugo obravnavo vanj vključi določbo, s katero bo političnemu zaporniku pri
                  ponovni odmeri pokojnine le-to odmerjal iz delovnega statusa, ki ga je imel bivši
                  politični zapornik pred izrekom kazni oziroma odvzemom prostosti. Če resno mislimo
                  s popravo krivic, potem ne zadošča samo sodba ali politična rehabilitacija, ampak
                  mora temu slediti tudi materialna odškodnina. Z dopolnilnim sklepom predlagamo, da
                  mora biti izhodišče za odmero pokojnine delovni status, ki ga je imel bivši
                  politični zapornik pred izrekom kazni oziroma pred odvzemom prostosti, če želimo
                  uresničiti prave materialne posledice takih neupravičenih kazni. Zaradi političnih
                  razmer v obdobju enostrankarske vladavine so drugače misleči ljudje po prestani
                  kazni praviloma dobivali slabša delovna mesta. Delovna mesta z nižjo plačo, kot so
                  jo imeli pred izrekom kazni.</p>
               <p>Odmera pokojnine na osnovi takšnega delovnega statusa, ki ga je imel po prihodu iz
                  zapora politični obsojenec, ohranja sicer sodno in politično rehabilitiranemu
                  državljanu kazen še naprej v materialni obliki. Iz pravne prakse Vrhovnega
                  sodišča, bivše Jugoslavije, to je zapisano v pravosodnem biltenu št. 32/72, je
                  razvidno, da so posameznikom, ki so bili rehabilitirani, ker so v postopkih za
                  varstvo zakonitosti dokazali, da so bili neupravičeno obsojeni, priznavali osnovo
                  za obračun pokojnin, plačo, ki so jo imeli pred iztekom kazni oziroma pred
                  odvzemom prostosti.</p>
               <p>Zato predlagamo tak sklep. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Lap. Besedo dajem gospe Danici Simšič, ki je predstavnica
                  Demokratske stranke.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi!</p>
               <p>Kot je bilo povedano, imamo pred seboj predlog sprememb sistemskega zakona o
                  pokojninskem in invalidskem zavarovanju, ki smo ga pričakovali dobro leto dni. Kot
                  je bilo povedano, sprejema in predlaga zgolj nujne spremembe. Ni sprememba
                  sistema, kot sistema in cel kup stvari, ki sodijo v spremembo sistemske
                  zakonodaje, notri ni zajetih.</p>
               <p>Glede na to, da je v uvodni obrazložitvi predstavnica Vlade povedala, da gre za
                  nujne spremembe, moram povedati v imenu poslanske skupine, da mi z večino
                  predloženih nujnih sprememb soglašamo. Deset točk je, v katerih soglašamo in nima
                  smisla, da jih naštevam, tam, kjer se strinjamo.</p>
               <p>Imamo pa nekaj tehtnih pomislekov že od lanskega februarja dalje, ki se ta
                  trenutek ponovno pojavljajo. Gre v prvem primeru za tako imenovane zavarovalne
                  osnove. Kaj je to, je bilo že pojasnjeno. Kako si jih lahko zasebniki izbirajo,
                  tudi. Sama bi v imenu poslanske skupine Demokratske stranke Slovenije povedala, da
                  ne gre za kršenje zakona pri zasebnikih. Kajti, zasebnikom ta država to legalno
                  omogoča. Če bodo te spremembe sprejete tako, kot so sedaj in bo tako tudi v
                  naprej. Predlog, ki ga je predložila Vlada ne spreminja sistema v tem smislu, da
                  bi se obdobje desetih let podaljšalo, ampak, zgolj nekoliko dvigne zavarovanje za
                  najnižji možni obseg pravic.</p>
               <p>Naj navedem nekaj primerov, kaj pomeni vključitev zavarovalnih osnov v povprečno
                  plačo. Najbolj preprosto rečeno, s tem poizkuša Vlada znižati povprečno plačo
                  glede na to, da se pokojnine odmerjajo od povprečne plače. Z vključitvijo teh
                  zavarovalnih osnov, z njimi je v tem trenutku zavarovanih nekaj več kot 47 tisoč
                  zasebnikov, bi se povprečna plača znižala za nekaj odstotkov. S tem bi se
                  povprečna pokojnina tudi avtomatično znižala za nekaj odstotkov. To je tisto, kar
                  se naši poslanski skupini ne zdi sprejemljivo. Te vključitve in te spremembe lahko veljajo za naprej. Ne pa za tiste, ki so do sedaj, do sprejetja vplačevali
                  pod prej znanimi pogoji.</p>
               <p>Zanimiv je podatek, da je zavarovancev, ki plačujejo z zakonom predpisane
                  prispevke za pokojninski sklad, nekaj več kot 630 tisoč, to pa je 84% vseh
                  zavezancev in tako se zbere 94% vseh sredstev zavoda. Zavarovanci družbenega
                  sektorja, to se pravi v najširšem pomenu družbenega sektorja, pokrivajo
                  primanjkljaj okoli 10%, ki ga zasebni zavarovanci ne vplačajo v sistem, seveda pa
                  iz sistema teh dodatnih 10% nenehno dobivajo. Zato smo mi v precej širokem
                  stališču, ki smo ga predložili matičnemu delovnemu telesu, predlagali, da se ali
                  uvedejo tako imenovani zavarovalni pokojninski razredi, podobno kot sicer predlaga
                  Vlada, vendar želimo to bolj natančno ali pa, da se natančno, če ne z
                  zavarovalnimi razredi, pa natančno opredeli na temelju kolektivnih pogodb in
                  izhodiščnih plač tudi te najnižje oziroma stopnjo zavarovalnih osnov za zasebnike,
                  hkrati seveda povečano tudi s tistim odstotkom, ki opredeljuje delovno uspešnost
                  oziroma delovno dobo.</p>
               <p>No, morda bo o zavarovalnih osnovah sedaj dovolj, bomo pa seveda podprli stališče,
                  ki ga je sprejelo matično delovno telo, da naj Vlada prouči, kako bi vplivala
                  vključitev teh zavarovalnih osnov na nivo vseh pokojnin, dopolnjeno s tisto
                  jasnostjo, ki jo je v svojem predlogu zapisal tudi gospod Sisinger. Še nekaj o
                  zavarovalnih osnovah. Nihče pravzaprav ne ve, kakšne so. V tej državi ni podatkov.
                  Ko se je prvič v vladnem predlogu pojavila dikcija tako imenovanih zavarovalnih
                  osnov, ki naj bi se vključile v izračun povprečne plače, smo v naši poslanski
                  skupini na zavod Republike Slovenije za statistiko naslovili pismo in jih
                  vprašali, kaj je s temi zavarovalnimi osnovami, ali je pregleden sistem teh
                  zavarovalnih osnov, in 25. februarja letos smo prejeli od zavoda odgovor, v
                  katerem na naše pisno vprašanje odgovarja, bom kar navedla, <q>"da s takimi podatki
                  ne razpolaga, in da bi jih, v kolikor bi bilo to potrebno, morali šele vključiti v
                  nacionalni program statističnih raziskovanj, kar pomeni, da za sedaj še ni realnih
                  podatkov in ne podlage za vključitev zavarovalnih osnov v povprečno plačo"</q>. Vse
                  tisto, kar sem prej govorila, so zgolj ocene na temelju podatkov, ki so bili v
                  danem trenutku dosegljivi. Toliko v informacijo, kaj pravzaprav Vlada predlaga in
                  kakšnega mačka v žaklju s temi zavarovalnimi osnovami za prihodnje kupujemo.</p>
               <p>Glede usklajevanja pokojnin. Naša poslanska skupina vztraja, da predsednik Vlade
                  gospod Drnovšek parlamentu pojasni, kaj je menil in kaj je dejansko obljubil
                  upokojencem v svojem pismu, mislim, da je bilo to konec aprila, v katerem
                  zagotavlja, da se bo dosedanji način usklajevanja pokojnin ohranil glede na to, da
                  je bil 25. aprila podpisan separat socialnega sporazuma. Vztrajali bomo pri
                  odgovoru, kaj pomeni formulacija, naj preberem: "Ohranitev dosedanjega sistema
                  izplačevanja pokojnin je mogoča tudi zaradi tega, ker je bil 25. aprila
                     <stage>(kot rečeno)</stage> podpisan dogovor o politiki plač v gospodarstvu za
                  leto 1994, ki so ga podpisali Vlada Republike Slovenije, predstavniki delodajalcev
                  in predstavniki sindikatov<q>". Predsednik Vlade končuje z naslednjim odstavkom: "</q>V
                  parlamentarni obravnavi pa je tudi že predlog novega zakona o pokojninskem in
                  invalidskem zavarovanju. Tudi ta zakon bo dopolnjen tako, da se bodo pokojnine na
                  opisan način usklajevale z rastjo plač. Z zadovoljstvom ugotavljam, da so ostale
                  rešitve v tem zakonu že prej naletele na ugoden odziv pri vaših predstavnikih".
                  Tako torej dr. Drnovšek, predsednik Vlade, v svojem pismu, datiranim 26.04.1994.
                  Naj predsednik Vlade pove, kaj je s tem mislil, in ali je to samo pesek v oči
                  upokojencem ali pa je to tudi njegova dejanska opredelitev, ki jo bo zastopal v
                  Vladi, in ki bi jo moral predstaviti tudi v parlamentu. Vsaj naša poslanska
                  skupina do tega trenutka ni prejela nobenega dopolnila, ki bi to, kar je gospod
                  Drnovšek zapisal, tudi potrjevalo.</p>
               <p>Glede usklajevanja pa še nekaj. Odstotek, ki je zapisan v spremembah sistemskega
                  zakona glede na rast življenjskih stroškov, vsaj tisti, ki ste to natančno
                  pogledali, je drugačen od odstotka, ki usklajuje rast plač glede na življenjske
                  stroške v separatu socialnega sporazuma. Tudi tukaj, ne vem, ali gre za
                  nesporazum, bojim se pa, da gre za kaj bistveno bolj vsebinskega.</p>
               <p>Glede kapitalskega sklada naša poslanska skupina meni, da mora biti samostojen in
                  v nobenem primeru ne more biti tako imenovana paradržavna institucija, podobno
                  tudi glede stanovanjskega sklada.</p>
               <p>Glede deleža socialnih korektivov, ki so zajeti v pokojninskem in invalidskem
                  zavarovanju pa morda samo iz analize ekonomskih elementov sistema pokojninskega
                  zavarovanja, ki jo je izdelal Institut za ekonomska raziskovanja v Ljubljani. Ta
                  institut je namreč v svoji analizi ugotovil, da je kar 12 tako imenovanih
                  korektivov, ki so prerasli seveda v socialne dajatve, vključenih v pokojninski in
                  invalidski sistem, in da to predstavlja približno četrtino vseh sredstev, ki iz
                  tega sistema gredo. Če bi želeli in če bi želela Vlada dosledno izpolniti tisto,
                  kar je zapisala in kar smo mi sprejeli v memorandumu za letošnje leto, da bo torej
                  iz tega pokojninskega sistema izključila socialne korektive, bi v tem predlogu
                  morali biti zajeti tudi taki predlogi.</p>
               <p>Strinjamo se z uvodno ugotovitvijo gospe državne sekretarke Nataše Belopavlovič,
                  da je to zelo občutljiv sistem, da je treba pretehtati in da sistem tak, kakršen
                  je, naslednjih desetletij ne bo preživel in da se utegne dejansko zlomiti sam v
                  sebi. Zato podpiramo, tudi sami smo imeli skorajda dobesedno enako stališče, kot
                  je zajeto v predlogu matičnega delovnega telesa, da se ustanovi posebna komisija,
                  ki bo pripravila te vsebinske sistemske predloge. Toliko v imenu naše poslanske
                  skupine za zdaj, o posameznih dopolnitvah pa v nadaljevanju nekoliko podrobneje.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Danici Simšič. Besedo dajem predstavniku Slovenskih krščanskih
                  demokratov, gospodu Polajnarju.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči, spoštovane poslanke in poslanci! Govoril bom o
                  nekaterih načelnih stvareh, ki so se pletle okrog tega zakona zaradi tega, ker
                  mislim, da se je v zvezi s tem zakonom in v zvezi s tem, kar se je sploh dogajalo
                  v zadnjih mesecih pri vprašanju pokojnin, mnogokrat želelo pridobivati politične
                  točke na zelo cenen ali pa recimo temu kar prepoceni način.</p>
               <p>V naši poslanski skupini pa smo prepričani, da pri zakonu o invalidskem in
                  pokojninskem zavarovanju ne moremo igrati na to karto, kdo bo komu bolj ugajal,
                  ampak se moramo odločiti, ali hočemo kakšne spremembe ali jih nočemo. In odločiti
                  se moramo tudi, zlasti pa seveda tisti, ki so za to zadolženi, kakšne bodo te
                  spremembe, da bodo tudi v tem Državnem zboru dobile zadostno podporo. Prepričani
                  smo, da ta ponujeni zakon ni tak, da bi omogočal, da bi dobil v tem Državnem zboru
                  zadostno podporo. To je osnovno izhodišče. Mi nočemo tukaj nikomur ugajati,
                  hočemo, da so stvari jasno postavljene in da se tudi pomembni družbeni skupini, ki
                  se ji reče upokojenci, jasno pove, zakaj sploh gremo v nek projekt, kaj hočemo
                  doseči s tem projektom, kar pa za nas tudi pomeni, da mora tisti, ki ta projekt
                  začne, doseči čim večje soglasje oziroma soglasje Državnega zbora. Ker drugače se
                  bomo šli nove igrice, kdo je bolj za to, da se nekaj naredi, kdo pa odločno ni za
                  to, kdo je bolj za upokojence in kdo je manj za upokojence ali kdo je proti njim.
                  Ker je ta politizacija šla tako daleč, v naši poslanski skupini ne moremo stvari
                  podpirati na način, kot se je dogajalo zdaj, da je Vlada govorila eno, da so
                  posamezni deli Vlade govorili drugo, da je ministrstvo govorilo eno in da se je v
                  javnosti potem prikazovalo nekaj drugega. Podpirali pa smo usmeritev in jo še
                  vedno podpiramo, tudi to, ki je v tem zakonu zapisana in jo bomo podpirali, če se
                  bo izkazalo, da je to usmeritev, ki jo ta hip Slovenija ne le potrebuje, ampak jo
                  je tudi zmožna speljati. Kar seveda tudi pomeni, da je treba doseči dogovor s
                  tistimi, ki bodo pogojno rečeno, najbolj prizadeti, to so pa upokojenci. Videti
                  je, da prav tega dialoga ni bilo dovolj ali pa ga je bilo dovolj zgolj v smeri
                  obljubljanja, premalo pa v smeri resnega soočanja posameznih rešitev. Mi si
                  želimo, da bi bilo resno soočenje posameznih rešitev, ki so v tem zakonu, ali pa
                  kakšnih, ki bodo, recimo, nekoliko drugačne. Zato je možno pritegniti tudi
                  razmišljanjem, da naj se ta stvar ponovno preveri, ali jo je zdaj, tako kot je
                  postavljena, sploh možno peljati naprej.</p>
               <p>Ker gre pri upokojencih za pomembno družbeno skupino - po našem prepričanju z
                  njimi ni možno eksperimentirati, ampak jim je treba zastaviti jasno besedo. Danes
                  je torej bila s strani predstavnice Vlade zastavljena dovolj jasna beseda, zlasti
                  v tistem delu, ko se govori o tem, da se bo ta sistem sesul. Če je to temeljno
                  izhodišče, potem je seveda res, da ga je treba spremeniti, če pa to ni temeljno
                  izhodišče, naj se pa tudi pove, da ne rešujemo, recimo, tega najbolj pomembnega
                  vprašanja, ampak te stvari je treba jasno povedati.</p>
               <p>Zato mislimo, ker je vprašanje občutljivo, da je potrebno soglasje. Pa ne gre
                  zgolj za soglasje v koaliciji, gre za mnogo širše soglasje, ker navsezadnje bo
                  ustrezna rešitev tega vprašanja pomenila tudi reševanje na drugih področjih, ko
                  govorimo o pridobljenih pravicah. Veste pa, da se v tem Državnem zboru, pa tudi
                  stranke, ki ste šle na volitve, se to dobro spomnite, da so takrat prav vsi
                  govorili o tem, da bo treba nekatere pridobljene pravice zniževati itd. Prepričan
                  sem, da je to še vedno ena od nalog te države; ampak na kakšen način in kako, so
                  pa seveda tu pogledi zelo različni. Mi pričakujemo jasnejšo opredelitev tako
                  Vlade, ki je ta zakon poslala v postopek že pred meseci, pa se je v tem času
                  marsikaj zgodilo - to, kar je danes predstavnica Vlade povedala, seveda lahko
                  drži, ampak bojimo se, da to vendarle ni tisto, kar je zdaj - bomo rekli tudi -
                  razpoloženje celotne Vlade. Če je pa to tako, potem naj se to tudi jasno pove.
                  Zato v ta zakon ne moremo z mislijo: kar bo, pa bo. Če bo sprejet tak, kakršen je
                  predlagan, prav, če pa ne bo, bomo pa tudi preživeli. Na ta način ni možno iti
                  naprej prav zaradi tega, kar sem že povedal, ker bi nekateri le radi, da bi se
                  tudi ta stvar politizirala, mi smo pa odločno proti temu. Toliko sedaj o
                  posameznih rešitvah in o tem, ali bomo glasovali</p>
               <p>za posamezne predloge odbora, pa potem v nadaljevanju. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič kot predstavnik Slovenske nacionalne stranke.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala za besedo. Kolegice poslanke, kolegi poslanci! Težko je govoriti za vsemi,
                  ko je bilo v bistvu že vse povedano.</p>
               <p>Morda pa bi se vendarle na kratko obrnil na Vlado, ki v bistvu upokojencem že
                  nekaj časa meče v oči pesek oziroma lahko bi rekli, da jim meče kar <q>"šoder"</q> v oči.
                  In zato sem bil vesel, ko sem poslušal gospoda Sisingerja z njegovimi pripombami,
                  za katere moram reči, da jih bo Slovenska nacionalna stranka podprla. Prav gotovo
                  bomo podprli še nekatere druge pripombe, za katere sodimo, da bodo prinesle kaj
                  dobrega za slovenske upokojence. Konec koncev ne smemo pozabiti, da so upokojenci
                  delali takrat, ko smo bili mi mladi in da bomo tudi mi nekoč upokojenci, zato naj
                  bo zadeva urejena tako, kot mora biti.</p>
               <p>Morda bi se samo na kratko obrnil še na organizacije upokojencev. Društvo
                  upokojencev se mi zdi, da misli precej drugače, kot mislijo nekateri funkcionarji
                  njihovih združenj in organizacij in mislim, da bi bilo mogoče smiselno in pametno,
                  če bi razni gospodje Hvale, upokojenci zamenjali s kakšnimi, ki jim je več do
                  interesov upokojencev kot pa do lastnih interesov.</p>
               <p>Zato še enkrat poudarjam, da tukaj notri moramo urediti ta upokojenski zakon in
                  upam, da bo Vlada upoštevala vse pripombe, ki so bile danes dane, tako da bo šlo
                  to v drugo obravnavo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo kot predstavnik poslanske skupine?
                     <stage>(Ne.)</stage> Zato odpiram splošno razpravo. Prvi je prijavljen gospod
                  Štefan Kociper. Izvolite!</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Spoštovani! Sam kot poslanec in tudi kot predsednik matičnega
                  delovnega telesa, sicer ne v tej funkciji, ampak zaradi tega, ker sem se s to
                  problematiko doslej srečeval, imam tudi določene poglede na predlog sprememb in
                  dopolnitev tega zakona. Osebno pozdravljam ta predlog sprememb, ki odpravlja
                  očitna nesorazmerja na nekaterih področjih in dejansko se moram strinjati tudi s
                  tem, da je sicer ogrožen sedanji invalidsko-pokojninski sistem, ki temelji na
                  medgeneracijski pogodbi. Namreč, strinjam se s tem, da bi ta sistem moral delovati
                  v smislu enakega vplačila in izplačila, se pravi, da v času aktivnega zavarovanja,
                  ki ga vplačujemo, tudi dejansko plačamo toliko, kolikor bomo takrat, ko bomo
                  potrebni tega, tudi deležni iz tega pokojninskega zavarovanja.</p>
               <p>Zaskrbljujoče je dejstvo, da se ta nesorazmerja čedalje bolj povečujejo in je
                  pravzaprav vprašanje, ali ne bo treba že na kakšni naslednji seji govoriti o
                  povečanju stopnje, ki jo že tako v previsoki oceni vplačujemo v ta sklad za
                  pokojninsko-invalidsko zavarovanje.</p>
               <p>V dosedanjih razpravah je bilo prav gotovo preveč politiziranja in tudi dejansko
                  tako, kot je v imenu poslanske skupine Slovenskih krščanskih demokratov opozoril
                  vodja poslanske skupine gospod Nace Polajnar, so se nekako zadeve, ki so prihajale
                  v parlament, v parlamentu zlomile in zato je ta poziv, ki je bil dan, da se
                  vendarle znotraj Vlade in pa tudi znotraj koalicije, ki bi pač morala za nekim
                  projektom stati, tudi nekako dobi soglasje k tem spremembam.</p>
               <p>Sam ocenjujem, da so te spremembe sicer nujno potrebne, vendar, kot smo že na
                  odboru velikokrat ugotavljali, s tega vidika pravzaprav tudi precej pozne.
                  Potrebno bi bilo spremeniti sam sistem pokojninsko-invalidskega zavarovanja,
                  upoštevati izkušnje drugih držav, ki imajo dodatne sisteme in tudi te sisteme
                  vključiti v celovit sistem pokojninskega in invalidskega zavarovanja.</p>
               <p>Strinjam se z ugotovitvijo, da je za to potrebno več let, vendar moram reči, da je
                  bilo tukaj v ministrstvu ali pa Vladi kot celoti, premalo <q>"korajže"</q> ali pa tudi
                  premalo soglasja, da se vendarle zareže v ta dosedanji sistem, tako da bi
                  omogočili tudi še druge načine zavarovanja za boljšo garancijo za generacije, ki
                  sedaj plačujejo v ta invalidsko-pokojninski sklad, tudi za čas naše oziroma
                  njihove starosti.</p>
               <p>Če pa še kaj rečem k tem stališčem, ki smo jim namenili na odboru precej
                  pozornosti. Z večino ali pa kar v celoti se s temi stališči strinjam in se mi zdi,
                  da bi s temi pripombami, ki sem jih prej omenil, da jih je kar 20, da bi lahko ta
                  zakon dobil ustrezno obliko oziroma take rešitve, ki bi bile sprejemljive in bi
                  pomenile izboljšanje sedanjega sistema v smislu odprave neupravičenih
                  nesorazmerij. K temu tudi naša poslanska skupina predlaga stališče, ki je bilo
                  pravzaprav v odboru soglasno akceptirano, da v mednarodnem letu družine tudi nekaj
                  tistega, kar smo zapisali v resoluciji o družinski politiki, tudi v tem zakonu
                  začnemo uresničevati in zato je odbor soglasno predlagal stališče, da predlagatelj
                  za drugo obravnavo prouči možnost štetja posebne pokojninske dobe materam za
                  vsakega živorojenega otroka in tudi pripravi konkretne rešitve v samem zakonu.</p>
               <p>Mnogi, ki ste bili v prejšnji tridomni skupščini, se spomnite, da je bilo o tem že
                  precej razprav in da je, žal, takrat za las ušla takšna rešitev, ki jo pa imajo
                  naše sosednje države, Avstrija in tudi Madžarska. Te stvari niso bile sprejete in
                  upam, da ob tem soglasju, ki je bilo v odboru, da bo dobila podporo tudi v
                  parlamentu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Gospod Sisinger, izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani poslanke in poslanci! Moram reči vendarle nekaj, čeravno smo v tem
                  parlamentu že govorili. Najprej bi rad nekaj povedal, ko govorimo o tem, kdaj naj
                  bi bil zrušen pokojninski sklad in kdaj ta pokojninski sklad ne bo zrušen oziroma,
                  kako ga obdržati v tem smislu. Mislim, da nam, poslancem Državnega zbora, mora
                  biti jasno, da je velik vpliv na to, ali bo zrušen pokojninski sklad čez dve leti
                  ali tri ali pet ali ne, seveda tudi v rokah tega Državnega zbora. Spomnim naj samo
                  na kratko na nekaj stvari. Če bo država oziroma Vlada izpolnjevala vse svoje
                  obveznosti do pokojninskega sklada tekoče, mesečno, jih ne bom našteval, ker vemo
                  kateri so, med zaključki imamo tukaj navedeno, potem je to eden temeljnih
                  razlogov, da ni mogoče govoriti o zrušitvi pokojninskega sklada. Spomnite se samo
                  dve leti nazaj, tri, ko je generalni direktor Prijatelj govoril pred parlamentom.
                  Dejansko, da gre za zrušitev pokojninskega sklada, vendar takrat, ko je Vlada
                  posegla v pokojninska sredstva. Takrat je bila nevarnost tega. Ta parlament je
                  popravil to zadevo v tej smeri, da smo sprejeli zakon, da se bo v naslednjih
                  štirih letih vračalo te dolgove, teh 20 in toliko milijard in tako naprej.</p>
               <p>To se pravi v pokojninski sklad se mora tekoče vračati vse dolgove. V pokojninski
                  sklad mora Vlada poravnavati vse svoje obveznosti, ki jih pozna. V številkah je
                  druga zadeva.</p>
               <p>Tretje. Vlada mora narediti korake, da se najnižje zavarovalne osnove povečajo.
                  Pod temi ni mogoče plačevati zneskov, o katerih Vlada v svoji obrazložitvi pove,
                  za kakšna sredstva gre. Da Vlada ne bo posegala v kapitalski sklad, v katerega
                  sedaj že drži roko in namiguje na njega in še celo vrsto stvari bi lahko navedel,
                  ki vplivajo na to, da ni nobenih razlogov, da bi ta pokojninski sklad zrušili.
                  Zrušili ga bomo oziroma sodelovali bi pri tej zrušitvi seveda tisti ali nov
                  parlament, mislim, da v tem parlamentu ni mogoče na to računati, ker ne bomo
                  dovolili takšnih posegov Vladi, da bi posegla v te zadeve. Ampak lahko se zgodi,
                  da bi nek parlament znova popustil v tem primeru, da bi se začela odtujevati ta
                  sredstva, slabo vračati itd. Drugače pa ta sistem in tudi moram reči v poročilu,
                  ki je dano, nima nobenih možnosti, ravno obratno. Če bi te socialne korektive
                  Vlada začela plačevati in vračati na nek način, bi lahko celo govorili o znižanju
                  prispevne stopnje. Ker pa se seveda v ta korak ne gre, pa da ni mogoče znižati
                  prispevne stopnje, ker država ni pripravljena nekaterih socialnih zadev, ki gredo
                  iz pokojninskega sklada, prevzeti v svoj proračun.</p>
               <p>Toliko. Rad bi rekel to, kar je rekel še gospod Ignac Polajnar. Veste, mi nikamor
                  ne pridemo, dragi prijatelji poslanke in poslanci, če si bomo mi pri spremembah
                  pokojninskega zakona sedaj začeli razlagati, kdo pridobiva politične točke pri
                  upokojencih, kdo jih zgublja, mislim, da je to nesprejemljivo. Takšno podtikanje
                  tistim poslancem in poslankam, ki podpiramo vsa prizadevanja upokojencev v tej
                  smeri, je nesprejemljivo, da bi si sedaj tukaj na tak način razlagali, kaj pa
                  je edino sprejemljivo. Mislim, da tega ni mogoče tako jemati.</p>
               <p>In drugo, moram še enkrat, kar sem prej pozabil, podpreti predlog stališč in
                  sklepov matičnega odbora - tudi sam sem se za njega zavzemal na seji - ki govori,
                  da naj Vlada prouči uvedbo pravic, ki bi šla zakoncu, ki je ostal, po umrlem
                  zakoncu. Mi smo tudi na matičnem odboru o tem govorili. To poznajo mnoge države na
                  zahodu, tudi Nemci in drugi. Mislim, da ta predlog je nujno, da ga Vlada prouči.
                  Dal sem tudi pismen predlog v tem primeru, kako bi lahko to procentualno začeli
                  itd. Vendar, proučitev je dana, jaz sem prepričan, da boste tudi drugi to podprli,
                  da vsaj pristopimo k temu, da rečemo, to bomo lahko začeli v Sloveniji izvajati,
                  kaj vem, čez leto dni ali čez dve leti. Ampak mislim, da bomo tudi mi morali nekoč
                  priti do te pravice in zagotoviti upokojencu, da po umrlem tudi dobil del
                  sredstev, če sta oba plačevala v pokojninski sklad ali polno dobo ali kako leto
                  manj. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Replika, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Gospoda Sisingerja bi rad vprašal, glede na vse, kar sedaj
                  pripoveduje, samo to, če bo v naslednjih petih minutah potem vložil zahtevo za
                  odstop ministrice, ki prihaja iz njihove stranke.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Sisingerju, upam, da ne bo zahteval odstopa.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Oprostite poslanke in poslanci! Mislim, da vse, kar sem povedal o tem, kar bo v
                  bodoče Vlada vse izvrševala in kar je bilo tukaj sklenjeno, da mora izvrševati, ni
                  prav nobenih razlogov, da bi razmišljal o tem, ali bo nova ministrica morala
                  razmišljati o tem odstopu ali ne. Daleč od tega, zato se seveda s takšnim
                  podtikanjem tudi ne morem strinjati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše ima besedo. Replika gospod Potrč, se opravičujem gospod
                  Kopše.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Samo eno pojasnilo, ker bo najbrž o tem še kaj razprave. Kar zadeva
                  zakon o spremembah in dopolnitvah zakona o pokojninskem in invalidskem
                  zavarovanju, je bil nekaj časa v razpravi tudi v okviru strank vladne koalicije,
                  preden je bil sprejet v Vladi. V tem okviru je imela naša stranka jasno stališče
                  od prvega dneva naprej, da podpira predlog, vendar ne v vseh točkah. Tri točke, ki
                  so bile izrecno negativno ocenjene, je danes povedal predstavnik Združene liste,
                  kolega Sisinger in so bile povedane in tudi pisno dokumentirane od prvega dneva
                  dalje.</p>
               <p>Vlada kot celota je sprejela drugačno odločitev in na podlagi odločitve Vlade je
                  ministrstvo, ki je odgovorno, da dela na tem področju, pripravilo ustrezen
                  predlog. To je slabo, ni dobro. Namreč, da do poenotenja stališč ni moglo priti
                  v koaliciji, ampak o tem bi obvestil vse tiste poslanske kolege iz drugih
                  koalicijskih strank, ki dajejo komentarje, ki so zelo nekorektni, zelo nekorektni,
                  da bi poznali situacijo, sem jim pač želel to obvestilo dati. Če bi pa do
                  uskladitve prišlo, bi najbrž skupaj zastopali kasneje tudi enaka stališča. Vse
                  drugo, kar zadeva medsebojne odnose, pa najbrž nima v tem primeru smisla
                  razlagati, kaj po pogodbi kdo lahko ali ne počne, kar najbrž ni za Državni zbor,
                  ampak za razgovore znotraj koalicije. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Besedo dajem gospodu Kopšetu.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegice in kolegi! Najprej malo parafrazirano Kopačevo vprašanje gospodu Potrču.
                  Glede na to, da Združena lista in poslanska skupina očitno zastopa interese
                  upokojencev, je pa v koaliciji skupaj z LDS-om in s Krščanskimi demokrati, me
                  zanima, glede na to, da do sedaj niso mogli svojih interesov uveljaviti, ki jih
                  poslanska skupina zastopa, ali bo podal predsedniku Vlade, mandatarju, zaradi tega
                  ostavko. Hvala.</p>
               <p>Zdaj bi pa nadaljeval s svojim delom. Ta priprava za prvo branje zakona ne vsebuje
                  cel kup stvari, ki smo jih že od leta 1993, odkar je v tej sestavi zbor, sprejeli,
                  zaključili in s sklepi Državnega zbora potrdili. Predvsem mislim na nekatere
                  zahteve Slovenske nacionalne stranke, ki sem jih za tem govorniškim odrom že
                  predstavljal v samem začetku mandata. Najprej bi rad rekel nekaj o poslanski
                  pobudi s 25.1.1993, na kateri je bil odgovor Ministrstva za delo, o katerem se je
                  danes toliko govorilo. Ta poslanska pobuda je naredila primerjavo med pokojninami
                  borcev narodnoosvobodilne vojne in med pokojninami oficirjev JLA, ki so v zadnjih
                  dveh letih dobili umetno povečane plače, kar je v odgovoru priznala takratna
                  ministrica Jožica Puhar in s tem je bil tudi dan sklep v Državnem zboru, ki ga je
                  Državni zbor sprejel v zvezi s tem pod 10. točko ob sprejemu proračuna Republike
                  Slovenije.</p>
               <p>Za boljšo osvežitev spomina ne bom najprej prebral pobude, ker je bila predolga,
                  ker očitno več publika ni zainteresirana, vendar le odgovor ministrice za delo,
                  Jožice Puhar, na poslansko pobudo. Samo en del: <q>"Delno pa so tudi posledica visoke
                  pokojnine oficirjev JLA, bistvenega povišanja ravni oficirskih plač v zadnjem
                  obdobju pred razpadom nekdanje SFRJ. Takrat so se plače oficirjev JLA, ki so v
                  prejšnjih letih bistveno zaostajale za ravnijo plač v Republiki Sloveniji,
                  dvignile nad to raven. Zaradi tega je bil že pripravljen predlog za prevedbo
                  akontacije vojaških pokojnin glede na plače aktivnih častnikov ter trajanje
                  obrambe Republike Slovenije. Ta predlog bo v kratkem predložen Vladi Republike
                  Slovenije."</q> Do danes tega predloga ni bilo. Do danes ni bila ta pobuda uresničena,
                  zato predlagam sklep Državnemu zboru, ki bo pozneje prebran in to dva sklepa. En
                  sklep na osnovi zahteve Slovenske nacionalne stranke ob sprejemanju proračuna za
                  leto 1993, ki govori o niveliranju med civilnimi in vojaškimi pokojninami, in
                  drugi sklep, ki je bil na osnovi tega odgovora dan. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo sodelovati v splošni razpravi? Gospod Černetič. Prosim pa
                  za malo več miru v dvorani, kolegice in kolegi.</p>
            </sp>
            <sp who="SDZ1:ČernetičDragan">
               <speaker>MAG. DRAGAN ČERNETIČ:</speaker>
               <p>Spoštovani zbor, spoštovani predsedujoči! Ne bom dvigoval več vroče krvi tu notri,
                  dosti je bilo že rečeno. Želel bi pa samo prebrati na kratko sledeče. Predstavniki
                  ZPIZ-a so tisti, ki so odgovorni za izvajanje pokojninske zakonodaje. V svojem
                  poročilu so napisali, med drugim, naslednje: "Ključna sistemska sprememba je
                  področje usklajevanja pokojnin. To se pravi, ta zakonski predlog je ali prodajanje
                  megle ali je pa to, kar so tu napisali, sistemska sprememba na področju
                  usklajevanja pokojnin. Ali se bodo pokojnine usklajevale na osnovi rasti in padca
                  inflacije ali pa na osnovi rasti ali padca povprečnih plač.</p>
               <p>Na kratko bi še tu potem povedal naslednje. Če pogledamo predlog zakona, ki ga nam
                  je Vlada predstavila, iz <q>"špasa"</q> sem si podčrtal, kolikokrat se je v tem predlogu
                  govorilo in pisalo o povprečnih plačah. Vse spremembe, ki jih ta zakon predlaga,
                  da začnemo kar v 8. členu, piše: od pokojninske osnove v višini povprečne
                  izhodiščne plače. Pa gremo na naslednjo alineo: ministrstvo, pristojno za delo,
                  objavi višino povprečne izhodiščne plače. Pa gremo k 9. členu: da se primerja
                  povprečje plač in zavarovalnih osnov. Pa naslednji: s povprečnimi plačami. Pa
                  zopet odstavek: vključno leto 1994 upošteva povprečne plače. Pa 10. člen: na
                  podlagi plač oziroma zavarovalnih osnov. Pa zopet naslednji odstavek: v višini 64%
                  povprečne mesečne plače. Pa gremo naprej, dosedanji tretji odstavek. 11. člen,
                  prvi, drugi odstavek 54. člena se spremeni tako, da se - zopet od spodaj -
                  izračunano na podlagi plač oziroma zavarovalnih osnov. Pa naslednji odstavek:
                  določi v višini tri koma ena krat povprečne plače zaposlenega. In to gre naprej,
                  naprej, naprej, dokler ne pridemo do člena številka 15. Tam pa kar naenkrat piše:
                  pokojnine se med letom usklajujejo četrtletno za naprej in na podlagi uradnih
                  podatkov Zavoda Republike Slovenije o rasti cen življenjskih potrebščin. To se
                  pravi, kadar je ugodno Vladi, da se naslanjajo na rast ali padec povprečnih plač,
                  bodo zapisali tako. Kadar jim ustreza, da bodo uporabljali osnovo življenjska
                  rast, rast inflacije ali padec, bodo pa to zapisali. Ali bo megla ali ne, to
                  prepustim vam.</p>
               <p>Na kratko bi še povedal. Danes zjutraj sem se peljal iz Maribora do Ljubljane, od
                  Trojan do Trzina sem naštel 128 avtobusov z upokojenci, ki se danes sestajajo na
                  svojem letnem shodu na Rogli. 128 avtobusov, to je čez 6 tisoč ljudi. Bili so iz
                  Gorice, Kopra, Kranja in Ljubljane. Kje so še avtobusi iz Črnomlja, Novega mesta,
                  Slovenj Gradca, Murske Sobote, Celja in Maribora? Računamo, da 10 do 12 tisoč
                  ljudi, ki poslušajo in pazijo, kaj se v tem zboru dela, govori. Tudi lahko rečem,
                  da so gledali in opazovali, kaj smo delali včeraj, ko se je govorilo o poslanskih
                  pokojninah. Danes govorimo o vseh ostalih zadevah, ki se dogajajo v tem zboru.</p>
               <p>Tu je naš kolega, gospod Polajnar, govoril, da se nekatere stranke spuščajo v
                  politične razprave z zbiranjem ne vem kakšnih političnih točk. Upokojenci ne
                  zbirajo nobenih političnih točk. Oni zbirajo svoja denarna sredstva za preživetje.
                  Tisti poslanci, ki želijo zbirati politične točke, naj jih pa kar lepo
                  zbirajo.</p>
               <p>Želel bi predlagati Vladi, da v nadaljevanju svojega dela, ko se preoblikuje
                  pokojninska zakonodaja, svoje pogajalce pošljejo ali pokličejo na skupno zasedanje
                  s predstavniki Koordinacije strank upokojencev in upokojenskih društev. Med njimi
                  naj se zmenijo, kako in kaj, preden dajo tako rekoč nedozorele hruške v razpravo
                  temu zboru. Iz tega ne bo sladek mošt. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Černetiču. Replika, gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Bom zelo kratek. Se strinjam, da upokojenci zahtevajo svoje, da so čim
                  bolj spretni in sposobni, to je čisto prav. Niso pa govorili o tem, ko sem govoril
                  o strankah, o upokojencih. Govoril sem o strankah v tem Državnem zboru. Mislim, da upokojenci delajo prav. Drugo vprašanje je, koliko so njihovi sogovorniki toliko
                  spretni, kot so oni sami. To je drugo vprašanje. Politične točke veljajo za
                  predstavnike v tem Državnem zboru, ne za upokojence, ki se borijo za svoje
                  pravice. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa za besedo! Podpiram predlog zakona v prvi obravnavi v besedilu, kot je
                  predložen, in podpiram tudi vsa stališča matičnega odbora, ki sem jih aktivno
                  sooblikoval na mnogih sejah odbora ali na dolgih urah sejanj tega odbora.</p>
               <p>Vsa ta stališča so bila bolj ali manj soglasno sprejeta. Nastajala so v zelo
                  strpnem dialogu. Strpen dialog iz matičnega odbora se je tukaj, na Državnem zboru,
                  spremenil v obračunavanje na čustveni podlagi.</p>
               <p>Dve najbolj bistveni vprašanji, ki sta danes v obtoku, to sta vprašanji, ki ju
                  načenjata 3. in 4. stališče Združene liste, torej za povprečno plačo in za
                  odstranitev poračunov. Ti dve stvari ali argumentacija v zvezi s tema stvarema
                  preveč zahaja na čustveno področje, premalo pa upošteva razumske argumente.</p>
               <p>Predvsem instrument vezave pokojnin na povprečno plačo in instrument, ki je bil
                  uveljavljen v času hiperinflacije, je omogočal, in takrat je bil potreben,
                  ohranitev realnega stanja upokojencev. V času padajoče inflacije tak instrument
                  dela škodo. Dela škodo nacionalnemu gospodarstvu v celoti ali tej državi v celoti.
                  Zaradi tega, ker inflacijo iz preteklega obdobja, ko je bila višja, prenaša v
                  prihodnje obdobje, ko naj bi bila nižja in se zaradi tega ne zaustavlja, kolikor
                  bi se morala. Potrebno je razumeti tudi to, da mi ta zakon sprejemamo za daljše
                  obdobje. Saj ne bo veljal samo nekaj mesecev. Povsem možno je, da se bo lahko
                  zgodilo, da bodo povprečne plače rasle počasneje od inflacije. Tako bi bila vezava
                  rasti na inflacijo ugodnejša za upokojence. Potrebno je razumeti tudi to, da je
                  osnova za upokojitev ali osnova za pokojnino pri vsakem običajnem upokojencu, z
                  izjemo benificiranih, deset najugodnejših let. Matematično stvar ne gre skupaj. Če
                  bi hoteli zdržati ta tempo, pomeni, da bi se morala cela aktivna populacija, 800
                  tisoč državljanov Slovenije, ves čas plačevanja prispevka nahajati v svojih
                  desetih najugodnejših letih. Matematična logika na osnovnošolski ravni pove, da to
                  preprosto ni mogoče. Zaradi tega je take anohronizme, ki so bili vgrajeni v ta
                  sistem v času, ko je bilo še možno, ker je bilo veliko aktivnih zavarovancev in
                  malo prejemnikov pokojnin, takrat je to bilo možno, taki ahronizmi niso več
                  možni.</p>
               <p>Ne govorim nič o tem, da je stopnja za pokojninsko zavarovanje previsoka, da to
                  obremenjuje stroške dela in smo zaradi tega vedno manj konkurenčni. Pustimo to pri
                  strani. Če govorimo izključno o upokojencih, potem je potrebno reči, brez čustvene
                  podlage, da ta sistem pelje v bankrot tega sklada na dolgi rok. Ne govorim o
                  letošnjem letu, ne govorim o prihodnjem letu. Govorimo o roku desetih let. Da ta
                  pokojninski sklad ne bankrotira, je v mojem interesu, kot mlajšega človeka, ki
                  nekoč mislim uživati pokojnino, 800 tisoč aktivnih zavarovancev, če govorimo o
                  številu eventualnih volilcev in tudi v interesu vseh mlajših upokojencev. Tisti,
                  ki so že zelo na izteku svoje življenjske dobe, tisti se s takimi vprašanji ne
                  ukvarjajo.</p>
               <p>Res ne razumem, od kod to krasno vztrajanje pri vezavi na povprečni plači, ko se
                  ve, da to ne pelje nikamor. Da tega ni mogoče zdržati. Mislim, da člani
                  Koordinacijskega odbora, ki ga je prej omenil gospod Černetič, to sami zelo dobro
                  razumejo. Tam so le izobraženi ljudje, ki vidijo tudi v neko prihodnost. Ne morem
                  razumeti, zakaj tako trdovratno vztrajanje na sistemu, kakršen je. Ne glede na to,
                  da se vsi, ki se o tem pogovarjajo, zavedajo njegovih slabosti.</p>
               <p>V analizi, ki jo je pripravil Institut za ekonomska raziskovanja, je bila
                  primerjava tudi s pokojninskimi sistemi drugje po svetu. Pokazalo se je, da drugje
                  so te stvari - mislim, da enotne formule ni. Vsaka je verjetno prilagojena
                  zgodovinskim okoliščinam, pa tudi specifičnemu okolju, ampak jaz mislim, da, če bi
                  stvar ali pa, če bi se te strasti, ki res bazirajo na čustveni podlagi, po mojem
                  na razumski ne morejo, ker pač ni nobene osnove, če bi se te pomirile, potem bi
                  morda kazalo, bi rekel ubrati kombiniran sistem, ki ga tudi imajo nekatere države,
                  torej vezava in na gibanje povprečnih plač in na drugo, torej na inflacijo. In če
                  bi stvari pomirilo, sem pripravljen seveda vložiti tudi takšen amandma k stališčem
                  k prvi obravnavi. Ampak sprejeti stališče, kakor sta ga predlagala gospod Potrč in
                  Sisinger, torej nič se ne spremeni, vsaj kar se tega tiče, o čemer sem govoril, je
                  pa po mojem na dolgi rok nevzdržno in ni v interesu prav nikogar v tej državi, ki
                  misli živeti še kakšnih deset let in več, in stvar preprosto razumsko ni
                  obrazložljiva. Tukaj seveda ne govorim o nobenih strankah, o nobenih političnih
                  grupacijah, o nobeni ideologiji, ker to nima nobene zveze z ideologijo, govorim
                  samo o čisti matematiki. Ali to gre ali ne gre. Jaz sem prepričan, da na dolgi rok
                  ne gre, zato je torej potrebno v reforme, če pa politične strasti pomiri, bom
                  rekel kombiniran sistem, sem pa tudi za njega. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dve repliki imamo. Prvi ima gospod Potrč in potem gospod Peršak.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Najprej poslanskemu kolegi gospodu Polajnarju. Verjamem, da je, kadar
                  se v Državnem zboru govori o posameznih zakonih in o političnih stališčih strank,
                  prijetnejše tisti stanki, ki zagovarja stališča, ki jih pač določena skupina
                  zahteva, manj prijetno tisti, ki jih javno ne zagovarja. Tudi mi, kot Združena
                  lista, smo se že kdaj znašli v položaju, ko nismo zagovarjali nekaterih stališč,
                  ki so jih zagovarjale druge stranke. Zato, kolega Polajnar, ne mi zameriti, da
                  tako rečem, ampak smešno je govoriti o tem, da stranka nima nekih političnih
                  stališč in da z nekimi političnimi stališči ne govori v prid ali v škodo. Govoriti
                  sedaj v narekovajih <q>"prid"</q> ali <q>"škodo"</q>, določenim skupinam, in da s tem posredno
                  ne, bi rekel, trka na srce ali na dušo tudi volivcem. Kdor pač tega ne sprejme,
                  jaz ne vem, če realno gleda na to politično življenje, toliko samo mimogrede, tako
                  da, jaz vem, da je položaj različen, samo mi pač takšno stališče imamo. Ne delamo
                  pa si nobenih utvar, da je seveda to stališče Združene liste vezano za 450 tisoč
                  upokojencev - volivcev, ni, ker se bodo mnogi odločali ne glede na naše stališče,
                  ki je jasno primerjalno dolgo časa, ko bodo kaj volili tudi po drugih kriterijih
                  in to seveda razumemo in bomo spoštovali.</p>
               <p>Drugo vprašanje, o katerem bi rekel nekaj stavkov. Jaz bi razumel, če bi ali pa
                  prosil bi, da razumete, da je naše oporekanje upoštevanju vseh zavarovalnih osnov
                  v sistem v primerjavi s povprečnimi plačami, povezano z dvema stvarema. Enkrat z
                  realnimi zavarovalnimi osnovami vseh zavarovancev in drugič, s sistemom, ki bo
                  zagotovil postopno spremljanje, in pred tem tudi videl, kakšna bo ta posledica.
                  Zato se čudim, da tisti, ki zelo ugovarjate našemu stališču, da dokler te stvari
                  niso jasne, zahtevamo povprečne plače, niste zelo veliki zagovorniki dejstva, da
                  je potrebno za to, da bi se obogatil sklad pokojninskega in invalidskega
                  zavarovanja, zagotoviti, da bodo za sorazmerno enake pravice vsi zavarovanci
                  plačevali sorazmerno enake prispevke. Razlike so danes tudi od 3 do 10 za
                  posamezne kategorije, kar je iz gradiva razvidno. Vem, da so v stališčih matičnega
                  delovnega telesa tudi s tem v zvezi dane določene ideje in predlogi in mi jih
                  podpiramo, ampak dokler ta stvar ni jasna, je sedaj sprejemanje vseh zavarovalnih
                  osnov pogojeno samo z željo, kar je konec koncev bilo tudi že povedano, da bi se
                  skupna raven pokojnin znižala. To ni bilo povedano samo danes za to govornico,
                  ampak tudi v dokumentih, ki jih je Vlada dajala in po katerih je rekla, koliko bi
                  se na tej podlagi dalo prihraniti. Mislim, da je v nekem času bil govor okoli 8%,
                  če se ne motim.</p>
               <p>In tretje, o čemer bi rekel samo nekaj stavkov, je naslednje. Jaz upam, kolega
                  Kopač, ker sem nekaj starejši, da tudi meni še privoščiš deset let, pa še, bi
                  rekel nekaj uživanja penzije, ampak trditi, da je problem obstoja ali neobstoja
                  Sklada pokojninskega in invalidskega zavarovanja takšnega, kot danes funkcionira,
                  danes ali pa čez deset let, povezan s problemom, o katerem sedaj govorimo, po
                  mojem trdnem prepričanju ni res. Povezan je s problemom velikih sredstev, ki jih
                  mora ta država, če hočete zaposleni delodajalci, pa preko državnega proračuna tudi
                  vsi preko davkov, ker se določene stvari financira, plačevati v ta sklad. To je
                  res. In govoriti o tem, da ta obremenitev ni velika, bi bila laž. Je, zelo je
                  velika. Vemo tudi, kdor spremlja, zakaj je nastala velika. Velika je, ampak
                  govoriti o tem, da to reši ali ne reši za naprej čez tri, pet let, sistem
                  funkcioniranja sklada, ni res. Mi bomo pač morali ali sistem v celoti na novo
                  postavljati, ali ga bomo morali, takšnega, kot bo postavljen, tudi financirati.
                  Drugih možnosti ne bo, ker ne bomo mogli preprosto reči, da z zakonom pravice
                  imamo, sistem zagotovljen, financirali ga ne bomo, ker sklad nima sredstev. Na
                  žalost, ali na srečo, tega sklada mi še nimamo, ta sklad se vsak mesec sproti</p>
               <p>financira in v tisti točki, kjer se sedaj govori, da bi del kapitalskega in
                  stanovanjskega sklada nastajal, začel nastajati, pa najbrž nimamo občutka, da bo
                  prvo leto dajal velike efekte, pa še tam si želimo drug način upravljanja.</p>
               <p>Res pričakujem, da bo postopoma neke efekte dajal in če mene vprašate, dva
                  poslanca sva bila skupaj na razgovoru z upokojenci pred dvema dnevoma v Novem
                  mestu. Rekel sem jim, da je čista iluzija razmišljati o tem, da bo opredelitev
                  upokojencev, da vse, kar je povezano s socialo in podobnim, vreči v proračun,
                  pomenilo več sredstev za pokojnine. Ne bo, zaradi tega, ker ko bo to več v
                  proračunu in naj je, recimo, da sodi v proračun, bo ta državni zbor določal nižjo
                  prispevno stopnjo za pokojninsko in invalidsko zavarovanje, ker bo še kljub temu
                  treba zagotavljati najbolj racionalne, da bi se pravice izpolnile. Ampak, pravice
                  pa, dokler so v zakonu, morajo biti izpolnjene.</p>
               <p>Želel bi, da res, če je mogoče, zaradi slabe volje, ki jo imamo, stvari ne
                  politiziramo preveč in si ne očitamo stališč, ki jih ima posamezna stranka o tem
                  vprašanju. V prvem delu sem kolega Polajnarja razumel na ta način, da bi bilo
                  prav, da imamo še enkrat ocenjeno, kaj pravzaprav je sedaj vladna politika kot
                  celota, ker najbolj blago rečeno se da pismo predsednika Drnovška brati najmanj na
                  dva načina, tudi na način, da se bodo pokojnine usklajevale z rastjo plač in da to
                  sedaj več ni problematično, ker je podpisan aneks kolektivnih pogodb in dosežen ta
                  socialni pakt. Nočem reči, da tudi ne drugače, ampak najmanj tako tudi in
                  pričakovanja, da se na tej točki na hitro sistem ne bo spreminjal, so
                  utemeljena, drugače pa tudi mi pozdravljamo zahteve vseh, gospoda Černetiča, ki
                  jih je na koncu posebej omenil, te stvari je treba delati bolj v sodelovanju z
                  upokojenci. Verjamem, da ne od danes na jutri, ampak po nekaj razgovorih bi najbrž
                  tudi na teh točkah našli rešitve, ki bi bile bližje skupnim interesom, kot pa da
                  se stalno <q>"jovo na novo"</q> ponavlja in vsake dva, tri meseca pride popolnoma enak
                  predlog, ki pač doživi svojo usodo v Državnem zboru. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Imel bi nekoliko krajšo prijazno repliko gospodu Kopaču. Najprej bi rekel, da se
                  ne morem strinjati s tistim delom njegove razprave, ko je nekako argumentiral,
                  češ, da je sprememba nujna v tem sistemskem pomenu besede, zato ker je minil določen čas in so se stvari spremenile, okoliščine, razmerja med upokojenci in
                  zaposlenimi. Mislim, da to vendarle ni mogoče na ta način argumentirati, konec
                  koncev je to zakon, ki velja malo več kot dve leti, praktično dve leti in dva
                  meseca.</p>
               <p>Okoliščine, ko smo ta zakon sprejemali, z gospodom Kopačem sva oba bila pri tem
                  zraven, se gotovo niso tako spremenile, da bi takrat praktično v tem delu tega
                  zakona brez nekih posebnih pretresov sprejeli to rešitev, danes bi bile te
                  okoliščine take, da bi jo bilo treba radikalno spremeniti v tem delu zakona. Gre
                  gotovo za bistveni del zakona o pokojninsko-invalidskem zavarovanju, za tisti del,
                  na katerem sistem temelji.</p>
               <p>Druga stvar. Rekel bi, glede na to, da je on prej postavljal vprašanja Združeni
                  listi. Mislim, da je predsednik Vlade zelo dobro spoznal, da odločitve, ki
                  zadevajo praktično tretjino volilnega telesa, ne morejo iti v celoti proti volji
                  te tretjine volilnega telesa, ne da bi vsaj poskušali doseči nek sporazum s tem
                  delom volivcev. Tretjina volivcev je preprosto preveč, da bi jih udaril po glavi,
                  ne da bi se poskušal z njimi sporazumeti, še zlasti, če si predsednik Vlade.</p>
               <p>Zato je, po moje, naredil, predsednik Vlade pametno, to kar je v tem pismu, ki ga
                  imam tudi jaz pred seboj. Poskušal je z njimi sprejeti sporazum, poskušal bo
                  najbrž problem reševati po nekih ovinkih, del tega ovinka je konec koncev ta
                  sporazum o plačah in postopoma reševati problem. Zato ne razumem, moram reči, tudi
                  tega, ker sedaj, če bi bil gospod Kopač konsekventen, bi pravzaprav on moral v
                  imenu tega, kar je govoril, predlagati nezaupnico predsedniku Vlade ali zahtevati
                  njegov odstop, ker predsednik Vlade govori eno, res je, da obljublja tudi nekaj
                  drugega, kot potem v zakonu piše, najmočnejša vladna stranka, katere predsednik je
                  predsednik te Vlade, pa se s tem v veliki meri očitno ne strinja. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim več nobenega prijavljenega. Gospod Kopač. Prosim vse kolegice
                  in kolege, da razprave čim bolj skrajšate, ker imamo še precejšen dnevni red.
                  Prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Ne vem, če je sedaj sicer zastavica padla za morebitno vlaganje stališč, prej sem
                  napovedal nek minimalni amandma, pa bi prosil, če je že konec možnosti, ali če se
                  sedaj bliža konec možnosti, če bi mi dali pavzo 10 minut, sicer če je še možno to
                  vlagati tudi med obravnavo posameznih stališč, bom pa to takrat naredil. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Kopač, do konca je možno vlagati dopolnjevanje stališč in sklepov. Želi še
                  kdo v splošni razpravi sodelovati? Gospa Danica Simšič, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. V bistvu bi se pri tej splošni razpravi dotaknila samo dve
                  stvari, ki sta bili že izpostavljeni, še nekoliko bolj konkretno. Gre za
                  zavarovalne osnove in zato predlagam dopolnitev stališč v tej točki, v tistem, kar
                  je predlagalo matično delovno telo, da se vključijo prav vsi zasebniki in ne samo
                  tisti, ki imajo tako imenovano obrtno oziroma profitno dejavnost. K temu so me
                  spodbudile besede državne sekretarke, ko je primerjala, da zdravnik v zdravstvenem
                  domu plača za invalidsko in pokojninsko zavarovanje 60.000, zdravnik zasebnik pa
                  10.000. Zato predlagam nekoliko drugačno formulacijo.</p>
               <p>Glede tako imenovanih vdovskih pokojnin, pravzaprav mislim, da ni v tem parlamentu
                  stranke, ki tega ne bi imela v svojem dolgoročnem programu. Tudi naša je med
                  njimi, pa jih vendarle nismo potegnili na plan v tem trenutku, ker se nam ni zdel
                  primeren trenutek. Ker pa so že potegnjene in ker je predlog, dajem v razmislek še drugo možnost, da bi morda razmislili, če se Državni zbor odloči za to, da bi
                  morda proučili tudi možnost, da umrli zakonec po zakoncu dobi 100% pokojnino in ne
                  70% kot je doslej, kot neke vrste prehod med tistim dodatkom k vdovskim
                  pokojninam. Samo v razmislek. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa državni sekretarka, prosim.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Kljub vsemu bi še enkrat opozorila na dve ali tri zadeve, za katere sem mislila,
                  da sem bila uvodoma precej jasna, pa iz te razprave še vedno izhaja, da o
                  nekaterih zadevah stvari niso popolnoma razčiščene. Zavarovalne osnove in
                  vključevanje zavarovalnih osnov v zakon takrat, ko gre za odmero pokojnin oziroma
                  ko gre za valorizacijo. Mi želimo pri zavarovalnih osnovah doseči oboje. Ne samo,
                  da se vključijo v zakon takrat, ko bi pomenile znižanje pokojnin, to kar se je
                  danes govorilo, na kar je opozarjal gospod Sisinger in na kar je opozarjala gospa
                  Simšičeva. Mi jih vključujemo tudi na drugi strani. Hočemo te zavarovalne osnove
                  postaviti na realne temelje. Hočemo dejansko to, kar je bilo prej rečeno, mislim,
                  da s strani gospoda Potrča, sorazmerno enake pravice za sorazmerno enake prispevke
                  in te zavarovalne osnove, tako kot sem uvodoma povedala, tako kot v zakonu piše,
                  so najmanj v višini izhodiščne plače, ki bi jo prejemal tisti, ki bi to delo
                  opravljal, ne kot zasebnik, ampak, ki bi ga opravljal v delovnem razmerju. Se
                  pravi, tu se bo zgodilo, da si ne bodo mogli zasebniki, to je dejansko treba
                  napisati tako, da velja za vse, zmišljevati in zbirati tistih osnov, ki dejansko
                  niso realne glede na njihove dohodke. Najmanj, kar pa je pri tistih, kjer se ne da
                  tega ugotoviti,je od zajamčene plače. V tem segmentu je predlagatelj poskušal na
                  obeh koncih enako potegniti črto. Tam, kjer to lahko vpliva na prispevke, da se
                  pobere več, in tam, kjer to vpliva na pokojnine. V zvezi s tem je tudi bilo
                  rečeno, mislim, da s strani gospe Simšičeve, uvesti zavarovalne razrede. Mi smo
                  imeli zavarovalne razrede takrat, ko smo imeli plačilne razrede. Sedaj, ko imamo
                  izhodiščne plače po kolektivnih pogodbah, vežemo v bistvu te osnove na izhodiščne
                  plače in gre za enak sistem, samo plačilnih razredov, ampak izhodiščne plače. Se
                  pravi, tu lahko vlečemo paralelo, ne nekje druge.</p>
               <p>Glede podlag Zavoda za statistiko in podatkovne baze. Dejansko ta baza sedaj ni
                  obstajala, ker nikjer ni bilo osnove, da bi se zbirale. Mi pa ravno s tem zakonom
                  osnovo postavljamo in izrecno sem uvodoma povedala, da bodo podzakonski akti
                  tisti, v katerih bodo določene značilne skupine oziroma razredi teh zavarovalnih
                  osnov. Se pravi, to je nov problem, ki ga na obeh koncih zatiramo s tem zakonom.
                  Ne moremo gledati samo obstoječih zavarovalnih osnov, ki dejansko niso realne in
                  primerjati in analizirati nov sistem na star sistem zavarovalnih osnov, ker delamo
                  spremembe na obeh straneh.</p>
               <p>Glede samega usklajevanje bi ponovno rekla, da mi razmišljamo o usklajevanju na
                  enak način kot plače, ne s plačami, ampak na enak način kot plače. To so tiste
                  stvari, o katerih se je že govorilo. Takrat, ko govorimo o povprečni plači - o tem
                  je, mislim, govoril gospod Černetič - da se naslanjamo nanjo v vrsti členov.
                  Naslanjamo se na povprečno plačo takrat, ko gre za osnove in takrat, ko gre za
                  vsakoletna usklajevanja. Ko gre za mesečna usklajevanja, se naslanjamo na rast
                  resnično, ampak zaradi tega, ker se tudi mesečna rast plač naslanja na rast
                  življenjskih stroškov in je ta rdeča nit povezave med plačami in pokojninami v
                  bistvu v ta zakon vgrajena. To bi rada še enkrat opozorila.</p>
               <p>Glede nekaterih konkretnih rešitev in proučitev v zvezi z vdovskimi pokojninami,
                  pravicami mater glede na otroke, glede povišane družinske pokojnine. To so vse
                  dobre rešitve, popularne rešitve, ki zahtevajo dodatna sredstva. V začetku smo
                  rekli, da je zakon izhajal z vidika, da je treba nekaj na tem področju
                  racionalizirati. Zaradi tega so vse te rešitve vprašljive z vidika
                  racionalizacije. Če se bo zbor odločil za to, potem je tudi tu možno nekaj več
                  dati, ampak treba se je zavedati, da to nekaj več stane.</p>
               <p>Glede prevzema vseh socialnih dajatev ZPIZ-a v proračun, mislim, da je to sicer
                  lahko kratkoročno rešitev za ZPIZ, pri čemer se bo gotovo iz tega naslova
                  spremenila prispevna stopnja, povečala pa se bo javna poraba na nekem drugem
                  segmentu. Se pravi, treba bo več pobrati z davki in sfinancirati te stvari z
                  drugimi mehanizmi, pri čemer dejansko obstaja bojazen, da se bo na tem delu ta
                  segment sociale podrl, preden se bo lahko zgradil oziroma dogradil sistem splošnih
                  socialnih kolektivov na drugi strani. Moram reči, da je to konkretna bojazen, ki
                  obstaja v Vladi oziroma tudi v našem ministrstvu.</p>
               <p>Lahko se strinjam s tistimi ugotovitvami, ki pravijo, da so se stvari
                  spolitizirale, da rešitve niso popularne in da se je treba uskladiti. Ampak to
                  usklajevanje je resnično bilo opravljeno oziroma nekajkrat poskušano. O nekaterih
                  stvareh se dejansko niti ministrstvo niti Vlada ne moreta uskladiti z vsemi, ki so
                  zainteresirani. Zaradi tega so kakršna koli ponovna usklajevanja vedno lahko
                  vprašljiva, čeprav absolutno želimo dobiti soglasje vseh tistih, ki nosijo
                  posledice in to vseh socialnih partnerjev, na eni strani, na drugi strani tudi
                  tistih, ki so upravičenci do dajatve s tega sistema.</p>
               <p>Ker je bilo konkretno rečeno nekaj v zvezi z zakonom o vojaških pokojninah.
                  Mislim, da je gospod Kopše citiral konkretno nek odgovor našega ministrstva na
                  delegatsko pobudo. Gre za poseben zakon. Ministrstvo je to svojo nalogo opravilo,
                  tako kot je bilo takrat v odgovoru rečeno, ter jo posredovalo Vladi. Vlada je
                  stvari vrnila v ponovno usklajevanje, tako da je zakon pripravljen, ampak to usklajevanje še poteka med konkretnimi ministrstvi, ki so v to področje vpletena.
                  Ne gre za obljube, ki jih ne bi izpolnili, vsaj kot ministrstvo ne, ampak gre za
                  stvari, ki so bolj zapletene, kot je mogoče videti prvi hip. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič ima besedo.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala. Gospo Belopavlovič bi vendarle vprašala, ali predlog sprememb v 15. členu
                  razumem pravilno, glede na to, da ste rekli, da je težnja Vlade, da se pokojnine
                  usklajujejo tako, kot se usklajujejo plače, za naprej - to je opredeljeno v 15.
                  členu in po enakih kriterijih. Ne vem, ali ne razumem ali pa je napaka ali pa je
                  kaj drugega. V 15. členu piše: <q>"Če rast cen življenjskih potrebščin v posameznem
                  trimesečju preseže 3%, se pokojnine uskladijo za 70% rasti cen na 3%."</q> V dogovoru
                  o politiki plač v gospodarstvu za leto 1994 pa piše: Če se življenjski stroški
                  povečajo od 3 do 5%, se povečajo za 70% te rasti; če se povečajo od 5 do 8% za 80%
                  in če se povečajo nad 8% v tromesečju, za 9%. V tem ne vidim enakosti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa državna sekretarka, prosim, če daste odgovor.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>15. člen je nastajal, preden je bil sklenjen socialni sporazum. Intenca Vlade je,
                  da se na enak način kot plače. To se pravi, da bo ta člen v tem smislu potrebno
                  popraviti oziroma da se zapiše enaka eskalacijska klavzula, kot jo imamo v
                  sporazumu oziroma še bolj je verjetno, da se na enak način kot plače glede na to,
                  da se tudi ti dogovori o usklajevanju plač lahko spreminjajo iz leta v leto. Vemo,
                  da ta, ki je zdaj podpisan s to eskalacijo, se nanaša na leto 1994. To, kar je
                  bilo v 15. členu napisano, je bilo dejansko tudi predlog, ki so ga v prvi fazi
                  imeli socialni partnerji, ko so se pogovarjali o socialnem paktu in ki se bo potem
                  še spreminjal.</p>
               <p>Gre za bistvo te vsebine, da bi se pokojnine na enak način kot plače usklajevale,
                  ne pa iz mase plač, kar se nam dogaja zdaj iz znanih razlogov, o katerih smo tu že
                  velikokrat govorili, da se realno plače ne povečujejo tako, kot se povečuje
                  njihova masa, odpadejo tisti, ki so slabše kvalificirani, nižje plačani. To
                  pomeni, da se masa plač v bistvu na število zaposlenih viša, povprečna plača se
                  zdi višja, ko jo primerjaš z manjšim številom zaposlenih, realno pa te plače ne
                  rastejo z istim procentom.</p>
               <p>Želeli bi doseči to, da se pokojnine usklajujejo na enak način, kot se usklajujejo
                  plače. To se pravi, če se plača z rastjo življenjskih stroškov, naj se tako tudi
                  pokojnine. Če se bodo plače usklajevale po drugem sistemu, potem naj to usodo
                  delijo tudi pokojnine. To je intenca pravzaprav vsega. Mislim, da je bistvo tega,
                  kar je želel tudi predsednik takrat povedati, ko je pisal upokojencem in da stvari
                  niso bile popolnoma pravilno z vseh strani razumljene.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Sisinger, prosim.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Rad bi samo gospe državni sekretarki rekel naslednje. Mislim, da je nesmiselno
                  prepričevanje okrog 15. člena Državnega zbora, ker kot ste povedali, če stvari
                  niso usklajene s predsednikom Vlade in Vlado, potem mislim, da naj pristojno
                  ministrstvo ne zagovarja stvari, ki so bile pred tem in je treba vendarle
                  upoštevati, kot je bilo prebrano pismo, ki ga je Danica Simšičeva tu prebrala in
                  njen kolega. Mislim, da je treba pristopiti h glasovanju o teh sklepih in
                  stališčih in zaključkih, ki jih imamo. Bo pa bo moralo biti do druge faze to
                  soočenje z Vlado in predsednikom Vlade opravljeno. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Zaključujem splošno razpravo in prehajamo k
                  stališčem in sklepom. Ker ste že vsi razpravljali o stališčih in sklepih,
                  sprašujem, ali želi še kdo razpravljati o stališčih in sklepih?
                     <stage>(Ne.)</stage> Zato prehajamo na odločanje. Predlagam, kolegice in
                  kolegi, ker imamo devetnajst alinei, da najprej glasujemo o 1. točki, nato pa o
                  vseh alineah glasujemo na koncu skupaj, razen o tistih alineah, kjer želite, da se
                  spremenijo ali da se črtajo. Ali kdo temu ugovarja? Proceduralno imate, gospa
                  Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa, gospod predsedujoči. Moram vztrajati pri prejšnjem predlogu v imenu
                  poslanskem skupine. Zahtevamo namreč, da pred odločanjem v parlamentu spregovori
                  predsednik Vlade in pojasni, kaj je s svojimi javno zapisanimi izjavami menil, ali
                  jih namerava spoštovati ali ne in kje jih ne namerava.</p>
               <p>Prosim, gospod predsedujoči, da če je možno, daste na glasovanje predlog, da zbor
                  odloči, da želi pred odločanjem o teh stališčih in sklepih slišati predsednika
                  Vlade. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Simšič, nikjer v poslovniku ne piše, da lahko Državni zbor
                  zahteva od predsednika Vlade, da poda pojasnilo. Če vztrajate, bom seveda to dal
                  na glasovanje. Ali vztrajate? O tem smo že enkrat odločali, jaz sem pomisleke
                  proti temu povedal. Vztrajate torej tudi pri tem, da ni v skladu s
                  poslovnikom.</p>
               <p>Prosim, da ugotovimo prisotnost. Glasujemo o predlogu gospe Danice Simšič, da je
                  potrebno pred odločanjem o stališčih in sklepih, da poda mnenje predsednik Vlade.
                  Ugotovimo sklepčnost! <stage>(44 prisotnih.)</stage></p>
               <p>Bomo ponovili glasovanje, jaz pa prosim, da pokličete kolege in kolegice, če so v
                  avli, v dvorano. Hkrati prosim sekretarje poslanskih skupin, da zagotovijo večjo
                  prisotnost poslancev v dvorani. Ugotavljamo prisotnost v dvorani! <stage>(50
                     prisotnih.)</stage></p>
               <p>Kdo je za predlog gospe Danice Simšič, da je potrebno pred glasovanjem o stališčih
                  in sklepih, da poda poročilo predsednik Vlade? <stage>(18 poslancev.)</stage> Je
                  kdo proti? <stage>(25 poslancev.)</stage></p>
               <p>Ugotavljam, da sklep ni sprejet.</p>
               <p>Dajem na glasovanje predlog: <q>"Državni zbor ocenjuje, da je predlagani zakon o
                  pokojninskem in invalidskem zavarovanju primerna podlaga za pripravo predloga
                  zakona za drugo obravnavo."</q></p>
               <p>Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo to sprejeli.</p>
               <p>Prehajamo k drugi alinei. Kot sem že prej povedal, bomo najprej govorili o
                  spreminjevalnih in dodatnih stališčih, nato pa bomo glasovali o celotni drugi
                  točki skupaj.</p>
               <p>Izvolite, gospod Kopač, proceduralno.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Prosil bi za petnajst minut odmora, če lahko prosim v imenu poslanske
                  skupine.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovani kolegice in kolegi! Predlagam, da je boljše, da prekinemo to točko in o
                  njej glasujemo ob 16.00 uri in gremo na naslednjo točko dnevnega reda, ker mislim,
                  da je škoda časa in se posvetujete med odmorom.</p>
               <p>Prekinjam to točko dnevnega reda.</p>
               <p>Prehajamo na naslednjo točko <title>DNEVNEGA REDA - PREDLOG ZAKONA O KOLEKTIVNIH
                     POGODBAH</title>.</p>
               <p>Predlog zakona je Državnemu zboru predložila Vlada Republike Slovenije. Želi
                  besedo predstavnik Vlade? Gospa državna sekretarka Naša Belopavlovič ima
                  besedo.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Obljubim, da bom v uvodu bistveno krajša kot pri prejšnjem zakonu, čeprav s tem ne
                  želim povedati, da je ta problematika manj pomembna kot pokojninska
                  problematika.</p>
               <p>Gre za to, da je po uveljavitvi zakona o reprezentativnosti sindikatov ter zakona
                  o sodelovanju delavcev pri upravljanju Vlada pripravila še predlog tretjega
                  zakona, ki sodi v okvir tako imenovanega kolektivnega delovnega prava. To je
                  sistemski zakon, ki naj bi nadomestil veljavni dve poglavji o kolektivnih
                  pogodbah, in sicer v zakonu o temeljnih pravicah iz delovnih razmerij in v zakonu
                  o delovnih razmerjih.</p>
               <p>Ob pripravi zakona je bila opravljena dosti natančna analiza sedanjega
                  kolektivnega dogovarjanja v Sloveniji in narejen tudi primerjalni pregled urejanja
                  kolektivnih pogodb v pravnih sistemih, ki se po Evropi lahko primerjajo s
                  sistemom, ki ga želimo zgraditi pri nas.</p>
               <p>Na temeljih te analize je pripravljeno besedilo, ki ga danes prvič obravnavate.
                  Zakon naj bi urejal stranke kolektivne pogodbe, vsebino, postopek sklepanja,
                  obliko, veljavnost, prenehanje veljavnosti kolektivnih pogodb, mirno reševanje
                  sporov ter evidenco in način njihovega objavljanja.</p>
               <p>Ureditev, ki je v zakonu predlagana, upošteva izhodišča novega zakona o delovnih
                  razmerjih, ki je v pripravi, in to je, da bo nova delovnopravna zakonodaja bolj
                  celovito urejala pravice in obveznosti iz delovnih razmerij in ne bo več kot
                  sedanja odkazovala na dopolnilno urejanje v kolektivnih pogodbah.</p>
               <p>To pomeni, da kolektivna pogodba postaja dejansko avtonomni pravni vir, katerega
                  vsebina ni naprej obvezno predpisana, ampak se lahko z njo ureja celoten spekter
                  vprašanj, ki izhajajo iz odnosov med delojemalci in delodajalci. Določene omejitve
                  glede vsebine kolektivne pogodbe predvideva zakon za državne organe in za javne
                  službe, kar pa poznajo praktično povsod po zahodni Evropi.</p>
               <p>Predlog zakona temelji na načelih prostovoljnosti sklepanja kolektivnih pogodb. To
                  je, da na nobenem nivoju ni več obvezna sklenitev, kot je po veljavni zakonodaji.
                  Kolektivna pogodba naj bi veljala le za stranke, hkrati pa zakon uvaja tudi v
                  drugih pravnih ureditvah poznan institut, to je razglasitev splošne veljavnosti
                  kolektivne pogodbe, če so za to izpolnjeni določeni, z zakonom predpisani pogoji.
                  Predlog zakona upošteva konvencije in priporočila Mednarodne organizacije dela,
                  tudi tiste, ki jih Slovenija še ni ratificirala in se na njihovo ratifikacijo šele
                  pripravlja, tako da je zakon primerljiv s prakso in ureditvijo drugih evropskih
                  državah, pa tudi z mednarodno ureditvijo na tem področju.</p>
               <p>Prav to je tudi razlog, da Vlada predlaga sprejem posebnega zakona pred
                  predložitvijo zakona o delovnih razmerjih. Vprašanja, ali kaže s tem zakonom
                  naprej, so se v dosedanjih razpravah že pojavila. Gre za to, da obstoječa pravna
                  ureditev kolektivnih pogodb ni skladna s konvencijami in priporočili Mednarodne
                  organizacije dela, pa tudi ne z ureditvijo v drugih evropskih državah, poleg tega
                  pa je v marsičem nedorečena in nejasna. Neizvajanje kolektivnih pogodb ni
                  sankcionirano, spori v zvezi s tem so pogosti, mehanizmi za njihovo reševanje niso
                  neizdelani in niso neučinkoviti. Glede na vse to, predlagam, da obravnavate ta
                  zakon, se opredelite v zvezi z variantnimi rešitvami ter predlog podprete, tako da
                  bo mogoče izdelati besedilo za naslednjo obravnavo ter zakon še pred koncem
                  letošnjega leta tudi sprejeti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa državni sekretarki. Predlog zakona je bil obravnavan v Odboru za
                  zdravstvo, družino, delo in socialno politiko kot matično delovno telo. Prosim
                  poročevalca, gospoda Kocipra, da poda mnenje.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor Državnega zbora Republike Slovenije za zdravstvo,
                  delo, družino in socialno politiko je na svoji 38. seji dne, 17. junija 1994,
                  obravnaval predlog zakona o kolektivnih pogodbah in po temeljiti razpravi, v
                  kateri so sodelovali tudi predstavniki različnih sindikatov ter tudi predstavniki
                  Gospodarske zbornice, pripravil predlog stališč in sklepov v osmih točkah, ki jih
                  predlaga tudi Državnemu zboru v sprejem. V razpravi so predstavniki sindikatov
                  povedali, da se s pripravljenim zakonom strinjajo in ga podpirajo. Imeli so pa
                  tudi konkretne pripombe na posamezne člene zakona, ki jih je tudi odbor v tem
                  predlogu stališč in sklepov upošteval.</p>
               <p>Odbor je sprejel tudi predlog dodatnega sklepa, in sicer, da Državni zbor
                  Republike Slovenije nalaga Vladi Republike Slovenije, da prične postopek
                  ratifikacije konvencije številka 154 Mednarodne organizacije dela o zboljšanju
                  kolektivnih pogajanj in priporočila številka 163 k tej konvenciji. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Ali želi besedo predstavnik sekretariata? <stage>(Ne
                     želi.)</stage> Besedo dajem predstavnikom poslanskih skupin. Najprej gospod
                  Sašo Lap, predstavnik Slovenske nacionalne desnice.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Najprej bi rad pojasnil, ker sem prej slišal iz dvorane
                  negodovanje. Gospod predsednik Državnega zbora žal ni korektno obvestil vseh. To
                  bi bil verjetno dolžan po Poslovniku in vam jaz preberem papir, ki ga je poslal
                  KVIAZ-u.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Sašo Lap, mislim, da ni treba. Jaz sem vam dal besedo, tudi zdaj vam dajem
                  besedo.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Ali lahko tudi proceduralno razložim?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ne, ker to ni proceduralno. Jaz sem vam dal besedo kot predstavniku Slovenske
                  nacionalne desnice in prosim, da podate svoje mnenje o točki, h kateri ste se
                  javili.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Dobro, bom ob drugi priložnosti to razložil. Torej predlog dopolnilnega sklepa k
                  predlogu zakona o kolektivnih pogodbah se nanaša na eno samo stvar, torej to večno
                  ločevanje med gospodarstvom in negospodarstvom. Predlagamo, naj predlagatelj pri
                  pripravi zakona za drugo obravnavo obravnava institut kolektivnih pogodb, s
                  katerimi se urejajo pravice in obveznosti delodajalcev ter pravice in obveznosti
                  delojemalcev enakopravno, ne glede na to, ali gre za gospodarske ali negospodarske
                  dejavnosti. Ta sklep predlagamo zato, ker smo prepričani, da je potrebno pravice
                  in obveznosti delodajalcev in delojemalcev obravnavati v vseh panogah in
                  dejavnostih enakopravno in, da je že skrajni čas, da se preseže socialrealistična
                  delitev na gospodarske in negospodarske panoge in dejavnosti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Lapu. Ali želi kdo kot predstavnik poslanske skupine besedo?
                     <stage>(Ne.)</stage> Odpiram splošno razpravo. Kdo želi besedo? Gospa Metka
                  Karner-Lukač, prosim.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Nedvomno je zakon o kolektivnih pogodbah potreben, vendar pa
                  menim, da ponujene rešitve ne rešujejo specifičnih problemov, s katerimi se
                  srečuje naša mlada država, ki prehaja iz socialističnega gospodarstva v liberalno
                  tržno gospodarstvo. Prav je, da zakonske rešitve opredeljujejo, kdo je lahko
                  podpisnik kolektivne pogodbe, obveznosti podpisnic, veljavnost reševanja sporov
                  itn., vendar pa nekaj tukaj manjka. Manjka tisto jedro, zaradi katerega se
                  pravzaprav kolektivne pogodbe sklepajo in tukaj predlagatelj ni inventiven in se
                  tega sploh ne dotakne. Slovenija pozna že od leta 1990 inštitut kolektivnih
                  pogodb, torej dovolj dolgo, da bi predlagatelji spoznali najpomembnejše
                  pomanjkljivosti in jih v tem predlogu zakona ustrezno odpravili, pa jih niso. To
                  govori, kako odmaknjeno in zamaknjeno živijo od pereče problematike, ki zadeva
                  600.000 zaposlenih. To je predvsem, da ne dobijo plače v dogovorjeni višini in v
                  dogovorjenem roku. To z drugimi besedami tudi pomeni, da se s kolektivno pogodbo
                  zagotavlja tudi to, da delo ne postane blago. Da je njegova minimalna cena
                  zagotovljena, ne glede na ponudbo in povpraševanje. Če bi bilo delo blago, bi
                  pomenilo, recimo, to, kot če se proizvede preveč krompirja, cena krompirju pade.
                  Ne moremo pa sprejeti, če recimo za eno inženirsko mesto kandidira 10 kandidatov,
                  da se lahko zainteresiranemu plača samo eno desetino tistega, kar bi sicer
                  plačal. To pomeni to.</p>
               <p>Zopet ste prepisali nekaj iz tuje zakonodaje, iz urejenih gospodarskih sistemov,
                  kjer vlada finančna disciplina in drugačen sistem vrednot in moralnih norm, ki jih
                  pri nas na žalost ni. Največja slabost sedanjega inštituta kolektivnih pogodb in
                  tudi naprej bo ta ostala, je prav v tem, da ni bilo in tudi sedaj niso predlagane
                  ustrezne sankcije, če se delodajalci ne držijo v tarifnem delu določila
                  kolektivnih pogodb, kar z drugimi besedami pomeni, da delavci ne dobijo izhodiščne
                  plače za delo, ki ga opravijo. Mnogi delodajalci so povsem neupravičeno zaostajali
                  za določili kolektivnih pogodb, ker so predvsem menili, da morajo delavci
                  razumeti, če plač ni, da so pravzaprav sami nekako krivi pri tem, če si niso
                  zagotovili svojih plač. Nekateri delodajalci, jaz upam, da to poznate, so šli celo
                  tako daleč, da del plač izplačujejo v blagu. Recimo, da v blagu izplačujejo
                  regrese za letni dopust. Tudi teh sankcij v kolektivni pogodbi v tem zakonu nismo
                  uredili. Poznam primer, ki se bo zdajle vsak čas zgodil v lesni panogi, da bodo
                  delavci, namesto da prejmejo regres za letni dopust v denarju, prejeli rjuhe. In
                  tudi prejemanje rjuh bi moral ta zakon preprečiti, kajti delodajalec tudi toliko
                  ni poskrbel, da bi te rjuhe ustrezno zamenjal, recimo, za prehrambene bone.</p>
               <p>Govorim vam o problemih, ki so dejanski in ki zadevajo zaposlene, predvsem tiste,
                  ki ne pripadajo privilegiranim slojem in pa tiste, ki jim družbeni položaj
                  onemogoča prisvajanje družbene lastnine, kar ne pojmujem kot direktno krajo
                  družbene lastnine. Kot prisvajanje družbene lastnine pojmujem tudi izplačevanje
                  enormno visokih plač za tiste, ki jim je seveda to dovoljeno.</p>
               <p>V kazenskih določbah piše, da se kaznuje pravna oseba z zneskom 200 tisoč
                  tolarjev, če posameznemu zaposlenemu, ki je član sindikata podpisnika kolektivne
                  pogodbe, ne zagotavlja pravic najmanj v obsegu, ki jih zagotavlja javna kolektivna
                  pogodba oziroma še 250 tisoč, kot sem zasledila eno postavko. Verjemite mi, da bo
                  kljub temu zakonu ogromno kršitev kolektivnih pogodb, kajti če delodajalec s tem,
                  ko plača kazen 250 oziroma 200 tisoč, prihrani 2 milijona, bo to mirno storil.
                  Predlagatelj si ni za tak primer domislil ustreznega sklepa oziroma ustrezne
                  rešitve, kot si ga je pri plačah, ki presegajo določila sporazuma o politiki plač
                  v gospodarstvu za leto 1994. Tam je uvedel obdavčitev, tukaj je ni.</p>
               <p>Razmišljala sem, kako naj ta problem rešim. Dala sem vam dodatni sklep, ki naj bi
                  urejal oziroma sankcioniral neizplačevanje izhodiščnih plač po kolektivnih
                  pogodbah, tako da bi neizplačani del morali delodajalci izplačati v proračun.
                  Vendar pa mislim, da tudi ta rešitev ni ustrezna. Včeraj oziroma danes sem veliko
                  o tem razmišljala in vam predlagam ustreznejšo rešitev. Menim, da bi morali
                  zaposleni imeti možnost, in ta zakon naj bi jim jo dal, da v kolikor delodajalec
                  ne izplača izhodiščnih plač, dogovorjenih s kolektivno pogodbo, da imajo možnost,
                  da predlagajo tudi stečajni postopek. Naši delodajalci se bodo morali navaditi, da
                  je delo strošek, ki ga morajo vkalkulirati v ceno svojih izdelkov in da morajo pri
                  tem ostati še konkurenčni. Ne pa, da ta strošek pustijo na ramenih delavcev, to
                  pomeni, da jim ne izplačajo plač. Zamislimo si, kaj bi pomenilo za vse nas, če en
                  mesec ne bi prejeli plač. In kaj pomeni za nekoga, ki prejema 20.000,00
                  tolarjev.</p>
               <p>Ne vem, če je ta rešitev, ki sem vam jo predlagala v dodatnem predlogu sklepa,
                  najustreznejša, vendar pa jo dajem predlagatelju predvsem zato, spoštovane
                  poslanke in poslanci, če me boste podprli, da do druge obravnave razmisli o tem in
                  to ustrezno reši.</p>
               <p>Pomembna je še ena zadeva, ki tudi mislim, da ni ustrezno rešena. Predlagatelj
                  predlaga, da bi kolektivna pogodba veljala samo za člane sindikatov, ki so
                  podpisniki kolektivne pogodbe oziroma za člane drugih sindikatov, če podpisnice s
                  tem soglašajo, za nečlane pa ne. Mislim, da bi bilo potrebno to varianto opustiti,
                  ker ni dobra. Lahko povzroči dvoje.</p>
               <p>Prva neugodna stvar je to, da lahko veliki delodajalci takoj uničijo sindikate, ki
                  delujejo v tej družbi, tako da nečlanom nudijo več kot članom. To je možno.</p>
               <p>Druga možnost pa je, da članu sindikata, ki ni podpisnik kolektivne pogodbe, pač
                  ne izplačajo plače v višini, ki je dogovorjena v kolektivni pogodbi in tako
                  avtomatično prisilijo člane manjših sindikatov, da se preselijo pod okrilje
                  močnejšega, ki ima že sam po sebi več kot 50% članstva zaposlenih in več kot 50%
                  članstva v posamezni panogi. Le z njegovim soglasjem pa lahko minister odredi
                  splošno veljavnost kolektivne pogodbe. Dobro bi bilo, da o tem predlagatelj
                  razmisli. Menim pa, da ne bi bilo dobro opustiti splošne veljavnosti kolektivne
                  pogodbe, to, kar imamo sedaj. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospa Metki Karner-Lukač. Želi še kdo besedo? <stage>(Ne)</stage></p>
               <p>Splošno razpravo zaključujem in prehajamo k stališčem in sklepom. Proceduralno
                  Metka Karner-Lukač, prosim.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Ker prehajamo na glasovanje, sem prej pozabila povedati, da umikam dodatni sklep,
                  ki sem ga vložila in dajem nov sklep namesto prejšnjega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To ni bilo proceduralno, vendar bomo upoštevali. Želi kdo o predlogu
                  sklepov in stališč razpravljati? Gospa predstavnica Vlade ima še besedo.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>V zvezi s predlogom dopolnilnega sklepa gospoda Lapa, ki govori o potrebi po
                  izenačevanju delavcev v gospodarstvu in negospodarstvu in pripominja, da gre za
                  socialistično gledanje. S tem se ne morem strinjati. Namreč, razlike med delavci,
                  zaposlenimi v javnem sektorju, to se pravi javnimi uslužbenci, nameščenci in
                  tistimi, ki delajo v izključno gospodarskemu sektorju, so povsod drugod, v vseh
                  primerljivih sistemih. Ne gre za gledanje, ki izhaja iz nekega starega sistema,
                  mogoče ta terminologija, gospodarska in negospodarska dejavnost, resnično izhaja
                  iz tega, čeprav mislim, da mi tega ne uporabljamo.</p>
               <p>Gre pa za prakso povsod drugje, da se javnim uslužbencem, to so običajno državni
                  uradniki tudi učitelji, urejajo nekatere njihove pravice z zakoni. Sklepajo
                  delovna razmerja drugače. Gre za sklepanje pogodb o zaposlitvi, uredbe o nameščanju ali o dekretih o njihovem nameščanju, razreševanju. Gre za to, da
                  imajo plače po drugem sistemu plačilnih razredov, kar smo pravzaprav tudi uvedli z
                  zakonom o razmerju plač v teh službah, ki ste ga sprejemali pred kratkim.</p>
               <p>Precej držav po Evropi sploh za te javne uslužbence, za ta javni sektor, ne
                  predvideva kolektivnih pogodb. Na primer Avstrija izrecno izključuje, da bi se za
                  ta sektor urejalo s koletivnimi pogodbami. Mi nismo šli tako daleč, ampak določene
                  razlike med temi, ki delajo na tem področju in temi, ki delajo na nekem drugem
                  področju, so povsod in mislim, da počasi se bodo tudi pri nas izkristalizirale. Na
                  eni strani imajo mogoče bolj zagotovljen nivo nekaterih pravic, zato pa imajo tudi
                  nekatere druge obveznosti. Marsikaj pa se ureja z zakonom in se bo urejalo tudi v
                  bodoče.</p>
               <p>Glede predlogov gospe Lukačeve. Mi bomo pogledali, kaj lahko naredimo še s
                  povišanjem sankcij v okviru realne možne zakonodaje, ki na tem področju
                  obstaja.</p>
               <p>Glede predloga, da se uvede stečajni postopek na predlog delavcev, bi rekla pa
                  samo to. To pravzaprav ni problematika in vsebina tega zakona. Pa tudi, če se o
                  tej vsebini sedaj pogovarjamo, imamo nekaj izkušenj, ker tako odmaknjeno pa ne
                  živimo tudi na tem ministrstvu od prakse, da so tudi ob dosedanjih možnostih
                  predlagati postopek, ali pa takrat, ko je nekdo želel predlagati postopek, so bili
                  delavci tisti, ki so prišli in prosili, naj se stečajni postopek ne uvede. Bolj so
                  bili zadovoljni z boni ali z drugimi stvarmi, kot pa da gre vse skupaj v stečaj,
                  posebno v nekaterih koncih Slovenije, ker so vedeli, da če bo šlo podjetje v
                  stečaj, praktično za celo področje neke druge industrije oziroma neke druge
                  gospodarske možnosti v kratkoročnejšem obdobju ni. Ta predlog ima lahko na eni
                  strani pozitiven učinek pritiska na delodajalce, na drugi strani je pa vprašanje
                  ali si delojemalci to resnično želijo. Kakor koli, če bi se o tej vsebini
                  pogovarjali, mislim, da se bo treba pogovarjati v okviru zakona o stečaju, težko
                  pa v okviru zakona o kolektivnih pogodbah.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sašo Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Gospe predstavnici Vlade čisto kratko repliko. Mislim, da je že sama ugotovila, da
                  to socialrealistično pojmovanje, terminologija, saj se je še kaj drugega izmislila
                  poleg tega, da imamo gospodarstvo in negospodarstvo. Kar poglejmo, kje ste še
                  slišali - dejansko so se v bivšem režimu izmišljevali nove terminuse - da se na
                  zemlji proizvaja, da krava proizvaja. Zemlja rodi, krava daje mleko. Da ne govorim
                  naprej to smo že večkrat ugotovili na Odboru za finance, zunanjetrgovinsko in še
                  kakšno, notranjetrgovinsko poslovanje. Upam, da bo slovenski tolar v kratkem tudi
                  zunanje konvertibilen in potem je samo en trg. To je drug tak primer. Potem,
                  zadnjič v carinskem zakonu, smo tudi vedeli, da predlagatelj - na to je gospod
                  Hvalica opozoril - še vedno uporablja neverjetne nesmisle iz obdobja, ki je, če se
                  je le dalo, poimenoval stvari, ki se jim po slovensko reče nekaj drugega, torej
                  kombiniral in maličil jezik. Zato mislim, da je ta predlog dopolnjevalnega sklepa,
                  ki sem ga dal, treba podpreti, da se te stvari poskušajo preseči. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Metka Karner-Lukač.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Menim, da ni druge učinkovite sankcije, če hočemo, da bodo delavci res deležni
                  plačila in da bodo delodajalci delo vzeli kot nujen strošek, ki ga morajo plačati.
                  Če hočejo dobiti iz tega dela končni produkt, je treba ta strošek poravnati, tako
                  kot strošek za surovine ali za embalažo ali za kaj drugega. Da je to edini
                  učinkovit način, da mi delodajalce prisilimo, da bodo izplačevali minimalno ceno
                  dela. Sedaj, ali bodo delavci zahtevali stečaj ali ne, je njihov problem. Če bodo
                  ocenili, da imajo rajši delovna mesta in da raje delajo brez plače, prav, to je
                  vendar njihova pravica, naj ocenijo to, se bodo s tem strinjali in bodo delali
                  brez plače. Vendar pa, v primeru, če delodajalci nočejo ali zadržujejo plače, ali
                  pa - poglejte, mi bomo sedaj imeli veliko privatnih družb kjer je en sam lastnik
                  in delavci postanejo čisto nemočni in imajo edino možnost, da s tem zakonom
                  določimo, da lahko predlagajo stečaj. V tem je smisel mojega predloga. Ne rečem,
                  da je najboljši, lahko pa Vlada, do druge obravnave, to ustrezno dopolni, saj je
                  še nekaj časa in sem prepričana, da boste našli ustreznejše rešitve. Zato
                  predlagam, da to podpremo, kajti edini problem, največji problem, ki je sedaj
                  nastal, tudi pri sklepanju kolektivnih pogodb, ni bil ta, da nismo vedeli, kdo
                  naj kolektivno pogodbo sklene. Dobro, saj so se tukaj pojavile prestižne želje
                  sindikatov, kdo bi to kolektivno pogodbo sklenil, ampak problem je bil v tem, da
                  se kolektivna pogodba, zlasti v tarifnem delu ni izvajala. To moramo preprečiti.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Metka Karner-Lukač. Ker ne vidim nikogar več, prehajamo na
                  glasovanje. Najprej bomo glasovali o 1. točki stališč in sklepov, potem pa
                  predlagam, da o točkah 2 do 8 glasujemo skupaj, še prej pa o dodatnih stališčih.
                  Ali kdo temu ugovarja? <stage>(Ne.)</stage></p>
               <p>Dajem najprej na glasovanje: <q>"Državni zbor sprejema predloženo besedilo zakona o
                  kolektivnih pogodbah, prva obravnava, kot primerno osnovo za pripravo besedila
                  predloga zakona za drugo obravnavo."</q> Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo stališče sprejeli.</p>
               <p>Gospod Sašo Lap predlaga: Predlagatelj naj pri pripravi zakona za drugo obravnavo
                  obravnava inštitut kolektivnih pogodb, s katerimi se urejajo pravice in obveznosti
                  delodajalcev ter pravice in obveznosti delojemalcev enakopravno, ne glede na to,
                  ali gre za gospodarske ali negospodarske dejavnosti. Ugotovimo sklepčnost!
                     <stage>(46 prisotnih.)</stage></p>
               <p>Kdo je za takšen predlog gospoda Lapa? <stage>(22 poslancev.)</stage> Je kdo
                  proti? <stage>(19 poslancev.)</stage></p>
               <p>Ugotavljam, da je predlog sprejet.</p>
               <p>Gospod Ivo Hvalica predlaga: upoštevajoč pripombi sindikata zdravstvenega in
                  socialnega varstva Slovenije predlagam naslednje stališče: <q>"V predlogu zakona za
                  drugo obravnavo naj predlagatelj določi, da kolektivna pogodba v normativnem delu
                  vsebuje določbe, s katerimi se ureja vsebina, sklenitev in prenehanje delovnih
                  razmerij, plače in druge osebne prejemke, varstvo pri delu, zagotavljanje pogojev
                  za delovanje sindikata pri delodajalcu ali druge pravice in obveznosti, ki
                  izhajajo iz razmerij med delodajalci in delojemalci"</q>. Razprava je zaključena,
                  gospa predstavnica Vlade. Obrazložitev glasu. Prosim, gospod Hvalica. Izvolite
                  gospod Hvalica, vi imate besedo. Obrazložitev glasu, ker smo razpravo o stališčih
                  in sklepih končali. Je bilo dano v razpravo. Vsa stališča sem dal. Prosim,
                  izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Glasoval bom za, ampak bi vseeno ponovil za kaj gre, ker je predsedujoči tako
                  hitro prebral, da dvomim, da ste to razumeli. Gre za to, da je tarifna priloga,
                  tako imenovana tarifna priloga, sestavni del kolektivne pogodbe. Tarifna priloga,
                  ki ne pomeni samo plače, ampak tudi druge osebne prejemke. Hvala. Glasoval bom za
                  in vas prosim, da tako glasujete tudi ostali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Hvalica. Upam, da so vsi kolegi in kolegice sami prebrali, ker
                  imajo vaše dodatno stališče tudi na klopi. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da smo dodatno stališče gospoda Hvalice sprejeli.</p>
               <p>Imamo še dodatno stališče gospe Metke Karner-Lukač: Predlagatelj naj za drugo
                  obravnavo pripravi zakon tako, da bo delojemalcem dana možnost predlagati tudi
                  stečaj pravne osebe, v kolikor delodajalec tri mesece ne izplačuje s kolektivno
                  pogodbo dogovorjene višine plače. To sem prebral bolj počasi zaradi tega, ker je
                  to novo in tisto, kar je prej vložila gospa Metka Karner-Lukač, je bilo umaknjeno.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da smo stališče sprejeli.</p>
               <p>Sedaj dajem stališča od 2 do 8, ki jih predlaga odbor, na glasovanje. Ugotovimo
                  sklepčnost! <stage>(52 prisotnih.)</stage></p>
               <p>Kdo je za sprejem teh stališč odbora? <stage>(48 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da smo stališča in sklepe sprejeli.</p>
               <p>Sprejeti moramo še sklep, da predlagatelj pripravi zakon oziroma imamo še dodatni
                  sklep: <q>"Državni zbor Republike Slovenije nalaga Vladi Republike Slovenije, da
                  prične postopek ratifikacij konvencije številka 154 in mednarodne organizacije
                  dela o izboljšanju kolektivnih pogajanj in priporočilo številka 163 k tej
                  konvenciji."</q> To je sklep odbora. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda.</p>
               <p>Prehajamo na <title>42. TOČKO DNEVNEGA REDA - DRUGO OBRAVNAVO PREDLOGA ZAKONA O
                     DOLOČANJU PLAČ POSLOVODNIH DELAVCEV V GOSPODARSKIH DRUŽBAH S PRETEŽNO DRUŽBENO
                     LASTNINO</title>.</p>
               <p>Predlagatelja zakona - poslanec dr. Jože Pučnik in Neodvisnost - konfederacija
                  novih sindikatov Slovenije v imenu več kot 5 tisoč podpisnikov sta dne 14.06
                  Državnemu zboru predložila umik navedenega zakona. Predlog za umik ste prejeli.
                  Želi besedo predstavnik predlagateljev? <stage>(Ne želi.)</stage> Želi besedo
                  predstavnik sekretariata? <stage>(Ne.)</stage> Želi besedo predstavnik Vlade?
                     <stage>(Ne.)</stage> Besedo dajem predstavnikom poslanskih skupin. Besedo dajem
                  tudi predsedniku matičnega delovnega odbora, ki je ta zakon obravnaval. Gospodu
                  Kocipru se opravičujem, ker bi mu moral že prej dati besedo.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Ne bom vas zadrževal. Gre za to, da sta predlagatelja želela umakniti
                  ta zakon s procedure zato, ker je bil sprejet zakon, s katerim se podobna materija
                  že ureja. Odbor je ta predlog upošteval in zato predlaga Državnemu zboru, tako kot
                  je tudi predlog sklepa, da Odbor Državnega zbora Republike Slovenije za zdravstvo,
                  delo, družino in socialno politiko soglaša s predlogom predlagateljev in Državnemu
                  zboru predlaga, da predlog zakona o določanju plač poslovodnih delavcev v
                  gospodarskih družbah s pretežno družbeno lastnino umakne iz zakonodajnega
                  postopka. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kociper. Želi kdo od kolegov in kolegic besedo? Prosim, gospod
                  Lev Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa za besedo. Se opravičujem, gospod predsedujoči, za proceduralni vskok.
                  Glasovali bomo samo še o tem in potem gremo na odmor. Mislim, da je v interesu nas
                  vseh, da se ob 16. uri dobimo in nadaljujemo delo. Ta trenutek smo sklepčni, v
                  glavnem danes dopoldan nismo bili. Pred nami so točke, ki bodo v glavnem zahtevale
                  v prvih obravnavah, po takih ali drugačnih razpravah ponovno glasovanje in bi
                  priporočil, da je v interesu nas vseh, sami in tudi za svoje kolegice in kolege
                  poskrbite, da bomo prisotni v dvorani, ker imamo možnost, da danes dokončamo to
                  sejo. Ne vem, če je v našem interesu, da to sejo vlečemo še en dan in še dva dni,
                  ker če bomo vedno popoldan nesklepčni, ne bomo tej seji nikoli prišli do konca.
                  Samo to sem želel povedati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Kreftu. Temu se pridružujem tudi jaz in upam, da bi sejo danes
                  res končali.</p>
               <p>Dajem na glasovanje sklep: <q>"Predlog zakona o določanju plač poslovodnih delavcev v
                  gospodarskih družbah s pretežno družbeno lastnino se umakne iz zakonodajnega
                  postopka in s tem je zakonodajni postopek končan."</q> Takšen predlog sklepa dajem na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sklepa sprejet in s tem smo zakon umaknili iz
                  zakonodajnega postopka.</p>
               <p>Prosim za sklepčnost ob 16. uri in vam želim dober tek.</p>
            </sp>
            <stage type="time">(Seja je bila prekinjena ob 14.00 uri in se je nadaljevala ob 16.14
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Nadaljujemo popoldanski del zasedanja.</p>
               <p>Ugotovimo prisotnost! Ugotavljam, da je navzočih 52 poslank in poslancev. Tako je
                  zbor sklepčen in lahko nadaljujemo delo. Na začetku vas prosim, da bi bile
                  razprave čimbolj jedrnate, ker obstaja možnost, da sejo zaključimo danes. Mislim,
                  da si to vsi želimo. Gospod Anderlič, predsednik KVIAZ-a, me je prosil, da bi
                  najprej obravnavali točko volitve in imenovanja, ker ga potem ni. Ali kdo temu
                  predlogu nasprotuje in 51. točko dnevnega reda, 51. in 52. sta kratki. Ali kdo
                  temu nasprotuje? <stage>(Ne.)</stage></p>
               <p>Torej prehajamo na <title>51. TOČKO DNEVNEGA REDA - PREDLOG ODLOKA O SPREMEMBAH IN
                     DOPOLNITVAH ODLOKA O NAČINU UPORABE POSAMEZNIH DOLOČB ZAKONA O DELAVCIH V
                     DRŽAVNIH ORGANIH ZA DELAVCE V SLUŽBAH DRŽAVNEGA ZBORA REPUBLIKE
                     SLOVENIJE</title>.</p>
               <p>Predlog odloka je v obravnaval zboru predložila Komisija za volitve, imenovanja in
                  administrativne zadeve. Želi poročevalec komisije besedo? <stage>(Ne
                     želi.)</stage> Želi besedo predstavnik sekretariata? <stage>(Ne želi.)</stage>
                  Želi besedo predstavnik Vlade? <stage>(Ne.)</stage> Želijo besedo predstavniki
                  poslanskih skupin? <stage>(Ne želi nihče.)</stage> Besedo dajem kolegicam
                  poslankam in kolegom poslancem. Želi kdo besedo? Ker ne želi nihče besede,
                  razpravo zaključujem in dajem na glasovanje predlog odloka o spremembah in
                  dopolnitvah odloka o načinu uporabe posameznih določb zakona o delavcih v državnih
                  organih za delavce v službah državnega zbora Republike Slovenije. Ugotovimo
                  sklepčnost! <stage>(51 prisotnih.)</stage></p>
               <p>Kdo je za sprejem odloka? <stage>(50 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da smo predlog odloka v celoti sprejeli. S tem zaključujem 51. točko
                  dnevnega reda.</p>
               <p>Prehajamo na <title>52. TOČKO DNEVNEGA REDA - VOLITVE IN IMENOVANJA</title>.</p>
               <p>Na to sejo sem vabil predstavnike predlagateljev in jih lepo pozdravljam.
                  Začenjamo s predlogom odloka o spremembah odloka o sestavi odbora Državnega zbora
                  Republike Slovenije za gospodarstvo in o izvolitvi predsednika, podpredsednika in
                  članov odbora. Predlog odloka je zboru predložila Komisija za volitve, imenovanja
                  in administrativne zadeve in predlaga zboru, da razreši poslanca Marjana Podobnika
                  dolžnosti člana odbora in za člana odbora izvoli poslanca Janeza Vindiša. Želi
                  poročevalec komisije besedo? <stage>(Ne.)</stage> Želi besedo predstavnik
                  sekretariata? Predstavniki poslanskih skupin, kolegice in kolegi?
                     <stage>(Ne.)</stage> Ker ne želi nihče razpravljati, dajem predlog odloka na
                  glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za sprejem odloka? <stage>(48 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo predlog odloka sprejeli.</p>
               <p>Prehajamo na predlog odloka o spremembi odloka o sestavi Odbora Državnega zbora
                  Republike Slovenije za finance in kreditno-monetarno politiko in o izvolitvi
                  predsednika, dveh podpredsednikov in članov odbora. Predlog odloka je zboru
                  predložila Komisija za volitve, imenovanja in administrativne zadeve in predlaga
                  zboru, da razreši poslanca dr. Franca Zagožna dolžnosti podpredsednika odbora in
                  za podpredsednika odbora izvoli poslanca Janeza Vindiša. Želi poročevalec besedo?
                  Sekretariat? Predstavniki poslanskih skupin, kolegice in kolegi?
                     <stage>(Nihče.)</stage> Dajem predlog odloka na glasovanje. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog odloka sprejeli.</p>
               <p>Imamo predloge javnega tožilca Republike Slovenije za imenovanje namestnika
                  javnega tožilca Višjega javnega tožilstva v Ljubljani, namestnice javnega tožilca
                  Temeljnega javnega tožilstva v Novem mestu ter dveh namestnikov in namestnice
                  javnega tožilca Temeljnega javnega tožilstva v Mariboru. Javni tožilec Republike
                  Slovenije predlaga, da Državni zbor imenuje gospoda Antona Ribnikarja za
                  namestnika javnega tožilca Višjega javnega tožilstva v Ljubljani. Gospo Barbaro
                  Jenkole-Žigante za namestnico javnega tožilca Temeljnega javnega tožilstva v Novem
                  mestu. Gospoda Zdravka Limavška za namestnika javnega tožilca Temeljnega javnega
                  tožilstva v Mariboru, gospoda Zorana Klinca za namestnika javnega tožilca
                  Temeljnega javnega tožilstva v Mariboru in gospo Saško Žontar na namestnico
                  javnega tožilstva Temeljnega javnega tožilstva v Mariboru. Predloge je obravnavala
                  Komisija za volitve, imenovanja in administrativne zadeve in k predlogom podala
                  pozitivno mnenje. Želi besedo poročevalec, sekretariat, predstavniki poslanskih
                  skupin, kolegice, kolegi? <stage>(Ne.)</stage> Na glasovanje dajem predlog odloka
                  o imenovanju gospoda Antona Ribnikarja za namestnika javnega tožilca Višjega
                  javnega tožilstva v Ljubljani. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo odlok sprejeli.</p>
               <p>Na glasovanje dajem predlog odloka o imenovanju gospe Barbare Jenkole-Žigante za
                  namestnico javnega tožilca Temeljnega javnega tožilstva v Novem mestu. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog odloka o imenovanju gospoda Zdravka Limavška za
                  namestnika javnega tožilca Temeljnega javnega tožilstva v Mariboru. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo odlok sprejeli.</p>
               <p>Na glasovanje dajem predlog odloka o imenovanju gospoda Zorana Klinca za
                  namestnika javnega tožilca Temeljnega javnega tožilstva v Mariboru. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo predlog sprejeli.</p>
               <p>Na glasovanje dajem predlog odloka o imenovanju gospe Saške Žontar za namestnico
                  javnega tožilca Temeljnega javnega tožilstva v Mariboru. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog sprejeli.</p>
               <p>Prehajamo na odločanje o predlogih Sodnega sveta Republike Slovenije za razrešitev
                  predsednika sodišča Združenega dela v Celju in za razrešitev dveh sodnic
                  Temeljnega sodišča v Ljubljani in sodnika Temeljnega sodišča v Kopru. Sodni svet
                  Republike Slovenije predlaga, da Državni zbor razreši gospoda Alfreda Matiša
                  funkcije sodnika Temeljnega sodišča v Murski Soboti z dnem 30.9.1994 in gospo
                  Elizabeto Kancler-Šugman funkcije sodnice Višjega delovnega in socialnega sodišča
                  z dne 30.6.1994. Predlog je obravnaval KVIAZ in podal pozitivno mnenje. Želi
                  poročevalec besedo? Želi besedo sekretariat? Predstavniki poslanskih skupin?
                  Kolegice, kolegi? <stage>(Ne.)</stage> Zato prehajamo na odločanje.</p>
               <p>Na glasovanje dajem najprej predlog odloka o razrešitvi gospoda Alfreda Matiša
                  funkcije sodnika Temeljnega sodišča v Murski Soboti z dne 30.9.1994. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo odlok sprejeli.</p>
               <p>Na glasovanje dajem predlog odloka o razrešitvi gospe Elizabete Kancler-Šugman
                  funkcije sodnice Višjega delovnega in socialnega sodišča z dnem 30.6.1994.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo odlok sprejeli.</p>
               <p>S tem smo zaključili to točko. Vsem, ki so bili danes izvoljeni, čestitam. Tistim
                  pa, ki smo jih razrešili, se jim zahvaljujem.</p>
               <p>Prehajamo na prekinjeno točko dnevnega reda, na <title>39. TOČKO DNEVNEGA REDA -
                     PREDLOG ZAKONA O SPREMEMBAH IN DOPOLNITVAH ZAKONA O POKOJNINSKEM IN INVALIDSKEM
                     ZAVAROVANJU</title>.</p>
               <p>Smo pri odločanju o stališčih in sklepih. Gospod Kopač, prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Jaz sem prej prosil za odmor. Kljub vsemu bi rad izkoristil to
                  možnost, čeprav smo imeli vmes čisto pravi odmor<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Samo malo. Kolegice in kolegi, prosim za malo več miru.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>V tem odmoru smo opravili še nekaj konzultacij. Predlagal sem vam amandma k
                  stališčem in sklepom matičnega odbora in se je nanašalo na besedilo 13. alinee.
                  Dobili ste ga na mize.</p>
               <p>Vmes sem prišel do spoznanja, da ga nekateri razumejo ravno tako, kot ga jaz
                  nikakor ne bi želel razumeti. Skratka, da se upošteva pri usklajevanju pokojnin
                  oboje. Najprej rast plač, potem pa še rast življenjskih stroškov. Seveda je to
                  nesprejemljivo, zato redakcijsko dopolnjujem ta svoj amandma k stališčem, tako da
                  bi se glasilo: besedilo trinajste alinee 2. točke sklepov in stališč se dopolni,
                  tako da se za besedama <q>"rast plač"</q> doda <q>"rast življenjskih stroškov"</q> ter Vlada
                  prouči primernost velikosti deleža vsake teh dveh kategorij pri vplivu na
                  uskladitev." Gre za to, da bi s tem uveljavili kombiniran sistem usklajevanja, pri
                  čemer bi upoštevali določen delež inflacije in določen delež rasti poprečnih plač.
                  In da bi se izognili dodatnim sporom v zvezi s tem nesrečnim 15. členom predloga
                  zakona o spremembah in dopolnitvah zakona o pokojninskem in invalidskem
                  zavarovanju, potem naknadno med sklepi dodajam še predlog dodatnega sklepa, ki se
                  glasi: Vlada naj pri pripravi besedila 15. člena predloga zakona za drugo
                  obravnavo poskuša besedilo uskladiti z organizacijami upokojencev na predhodnih
                  usklajevanjih. Tega sklepa pa nisem še oddal. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, da sklep vložite. Hvala lepa. Kot sem že prej povedal, smo o prvi točki
                  glasovali, o celotni drugi točki bomo glasovali skupaj. Sedaj pa prehajamo k
                  spreminjevalnim in dopolnjevalnim predlogom.</p>
               <p>Gospa Danica Simšič predlaga: besedilo pete alinee 2. točke sklepov in stališč se
                  nadomesti z naslednjim besedilom: <q>"Uvede nove člene, s katerimi določi, da
                  zavarovanci, ki opravljajo obrtno ali kakšno drugo samostojno dejavnost ter
                  lastniki zasebnih podjetij in zavodov, ki jih osebno vodijo, v bodoče plačujejo
                  prispevke od osnov, ki ne morejo biti nižje od izhodiščne plače za tarifni ali
                  plačilni razred, za delovno mesto približno enake stopnje in zahtevnosti po
                  kolektivni pogodbi, povečano za odstotek delovnih izkušenj."</q> Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je stališče sprejeto.</p>
               <p>Gospod Sisinger predlaga, da se besedilo šeste alinee 2. točke sklepov in stališč
                  nadomesti z naslednjim besedilom: <q>"Določi, da se zavarovancem, ki so tudi
                  zavarovani za različen obseg zavarovanja, pri odmeri pokojnine upošteva sorazmerje
                  med obsegoma zavarovanja oziroma, da se pri odmeri pokojnine v čim večji meri
                  odraža obseg plačanih prispevkov, ki jih je zavarovanec plačal v zavarovalni
                  dobi."</q> Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo tudi to stališče sprejeli.</p>
               <p>Gospod Sisinger in gospod Potrč predlagata, da se besedilo osme alinee, 2. točke
                  sklepov in stališč nadomesti z naslednjim besedilom: <q>"Predstavi analizo posledic
                  morebitne vključitve zavarovalnih osnov vseh zaposlenih zavarovancev v pokojninsko
                  zakonodajo na višino pokojnin."</q> Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo to stališče sprejeli.</p>
               <p>K trinajsti alinei gospod Sisinger in gospod Potrč predlagata: besedilo trinajste
                  alinee 2. točke sklepov in stališč se nadomesti z naslednjim besedilom: <q>"Črta
                  predlagane spremembe, predvidene v 15. členu, kar bo omogočilo, da se pokojnine
                  tudi v bodoče usklajujejo tako, kot to določa 60. člen sedanje zakona."</q></p>
               <p>Gospod Kopač predlaga: besedilo trinajste alinee 2. točke sklepov in stališč se
                  dopolni, tako da se za besedama <q>"rast plač"</q> dodajo besede <q>"in rast življenjskih
                  stroškov, ter prouči primernost velikosti deleža vsake od teh dveh kategorij pri
                  vplivu na uskladitev."</q></p>
               <p>Najprej dajem na glasovanje to, kar predlagata gospod Sisinger in gospod Potrč.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je stališče sprejeto.</p>
               <p>S tem je predlog, ki ga je predlagal gospod Kopač, brezpredmeten.</p>
               <p>Gospa Danica Simšič predlaga, da se doda nova 18.a alinea: <q>"Kot predhodno stopnjo
                  do vdovskih pokojnin naj prouči možnost, da bi zakonec po umrlem zakoncu dobil
                  pokojnino umrlega v 100% višini."</q> Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da stališče ni sprejeto.</p>
               <p>Imamo še dodatne alinee: v 2. točki sklepov in stališč predlagata gospod Sisinger
                  in gospod Potrč: "Prouči predlagane spremembe v 14. členu, ki spreminjajo
                  dosedanjo ureditev v 159. členu zakona in ohrani ureditev iz sedanjega zakona.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je stališče sprejeto.</p>
               <p>Dodatna stališča predlaga gospod Sašo Lap: Predlagatelj naj pri pripravi zakona za
                  drugo obravnavo prouči in postopoma uvede pravico, s katero bi zakoncu poleg
                  njegove pripadal del pokojnine po umrlem zakoncu." Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da je stališče sprejeto.</p>
               <p>Gospod Lap predlaga: Predlagatelj naj pri pripravi predloga zakona za drugo
                  obravnavo prouči možnost, da bi bila višina družinske pokojnine enaka višini, ki
                  bi pripadala umrlemu zavarovancu. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je stališče sprejeto.</p>
               <p>Gospod Lap predlaga: Predlagatelj zakona naj pri pripravi predloga zakona za drugo
                  obravnavo vanj vključi določbo, s katero bo političnemu zaporniku pri ponovni
                  odmeri pokojnine le-to odmeril iz delovnega statusa, ki ga je imel bivši politični
                  zapornik pred izrekom kazni oziroma odvzemom prostosti. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je stališče sprejeto.</p>
               <p>Gospod Lap predlaga: Predlagatelj naj pri pripravi predloga zakona za drugo
                  obravnavo prouči možnost, da republiški proračun čimprej prevzame izplačilo vseh
                  socialnih dajatev iz ZPIZ-a, tako da s tem razbremeni gospodarstvo in prejemke
                  aktivnih delavcev. Ugotovimo sklepčnost! <stage>(54 prisotnih.)</stage></p>
               <p>Kdo je za takšen predlog? <stage>(13 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da predlog ni sprejet.</p>
               <p>Predlagatelj zakona naj v pripravi predloga zakona za drugo obravnavo pred
                  kakršnokoli vključitvijo zavarovalnih osnov samozaposlenih zavarovancev v
                  pokojninsko zakonodajo napravi analizo vpliva teh novih osnov na nivo vseh
                  pokojnin. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da stališče ni sprejeto.</p>
               <p>Gospa Metka Karner-Lukač predlaga, naj predlagatelj za drugo obravnavo pripravi
                  zakon tako, da bo pravica do pridobitve starostne upokojitve vezana na polno
                  pokojninsko dobo 35 oziroma 40 let, ne glede na starost. Obrazložitev glasu, gospa
                  Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Zakaj sem predlagala ta sklep<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi! Prosim za malo več miru.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Bom glasovala za ta sklep. Namreč, po določilih sedanjega zakona morajo
                  zavarovanci za pridobitev pravice do starostne pokojnine dopolniti 40 let moški in
                  35 let pokojninske dobe ženske. In pa starost, 58 oziroma 63 let. To hkrati tudi
                  pomeni, da tisti, ki so se zaposlili, recimo, pri 15 letih, so prisiljeni dlje
                  časa vztrajati v zavarovanju, kajti takrat, ko dopolnijo 40 let pokojninske dobe,
                  ne izpolnijo starostnega pogoja. Seveda so prisiljeni vztrajati v zavarovanju
                  dalj, pa nimajo ustreznega nadomestila oziroma nimajo ustrezne pokojnine. Tako bi
                  temu rekla. Menim, da gre za čisto diskriminacijo med zavarovanci, ki bi jo bilo
                  potrebno odpraviti. Zavedati se moramo, da gre predvsem za tiste, ki se zaposlijo
                  s 15 leti na najnižjih delih, torej na fizičnih delih, kot recimo snažilke,
                  delavci za strojem, in da, ko dopolnijo 35 oziroma 40 let delovne dobe, da so ti
                  že zelo iztrošeni in težko čakajo še tista dodatna tri leta, da izpolnijo
                  starostni pogoj. Menim, da je to diskriminacijo nujno odpraviti in prav tako tudi
                  drugi sklep, ki sem ga predlagala v tej zvezi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
               <p>Ugotovimo sklepčnost! Glasujemo o sklepu, ki sem ga prej prebral. <stage>(53
                     prisotnih.)</stage></p>
               <p>Kdo je za predlog sklepa gospe Lukačeve? <stage>(25 poslancev.)</stage> Je kdo
                  proti? <stage>(26 poslancev.)</stage></p>
               <p>Ugotavljam, da predlog ni sprejet.</p>
               <p>In drugi predlog gospe Lukačeve: Predlagatelj naj za drugo obravnavo pripravi
                  zakon tako, da bo zavarovancem, ki presežejo od 35 oziroma 40 let pokojninske dobe
                  ustrezno omogočeno povečanje pokojnine za vsako nadaljnje dopolnjeno pokojninsko
                  leto. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da predlog ni sprejet.</p>
               <p>Imamo predlog gospoda Jožefa Kopšeta: Vlada Republike Slovenije naj v pripravi za
                  drugo obravnavo predloga zakona o spremembah in dopolnitvah zakona o pokojninskem
                  in invalidskem zavarovanju upošteva sklep Državnega zbora Republike Slovenije št.
                  10 ob sprejemanju proračuna Republike Slovenije za leto 1993.</p>
               <p>Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da predlog sklepa ni sprejet.</p>
               <p>Sedaj dajem na glasovanje stališča in sklepe v celoti.</p>
               <p>Ugotovimo sklepčnost! Še en sklep ste imeli, gospod Kopše. Vi ste imeli sklep, ko
                  ste predlagali kot poslansko pobudo. Se opravičujem. Se opravičujem, gospod Kopše.
                  Takoj bom dal: predlagatelj zakona naj pri pripravi predloga za drugo obravnavo
                  upošteva odgovor Vlade na poslansko pobudo Jožeta Kopšeta, ki jo je podal na
                  tretji seji Državnega zbora Republike Slovenije 25.01.1993 in se nanaša na
                  vzpostavitev pravilnega razmerja med pokojninami za borce NOB in upravičencev do
                  pokojnin iz drugih republik bivše SFRJ oziroma oficirje JLA. Dajem takšen sklep
                  gospoda Kopšeta na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je sklep sprejet.</p>
               <p>In sedaj dajem stališča in sklepe v celoti ter vsa ta sprejeta dopolnjevalna
                  stališča na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za sprejem druge točke v celoti? <stage>(34 poslancev.)</stage> Je kdo
                  proti? <stage>(16 poslancev.)</stage></p>
               <p>Ugotavljam, da smo stališča in sklepe sprejeli oziroma stališča odbora.</p>
               <p>Imamo pa še štiri sklepe. Prvi sklep, ki ga predlaga odbor, je: Vlada naj prouči v
                  okviru problematike reševanja invalidov v Republiki Sloveniji tudi vprašanje
                  delovnih invalidov v gozdnih gospodarstvih. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo sklep sprejeli.</p>
               <p>Ali kdo nasprotuje, da dam vse ostale tri sklepe skupaj na glasovanje?</p>
               <p>Kdo ugovarja? To so od matičnega odbora. Ali je potrebno - da, nihče ne? Dajem
                  sklepe pod številko 2, 3, 4 v našem poročilu odbora skupaj na glasovanje.
                  Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sprejeli sklepe.</p>
               <p>Imamo še predlog dodatnega sklepa gospoda Janeza Kopača. Hvala lepa, umik. S tem
                  zaključujem to točko dnevnega reda.</p>
               <p>Prehajamo na <title>43. TOČKO DNEVNEGA REDA - PREDLOG ZAKONA O
                     KMETIJSKO-GOZDARSKIH ZBORNICAH</title>.</p>
               <p>Zakon bomo obravnavali v prvi obravnavi. Predlog zakona je v obravnavo zboru
                  predložila Vlada Republike Slovenije. Želi besedo predstavnik Vlade? Prosim.
                  Besedo ima Ivan Obal, državni sekretar v Ministrstvu za kmetijstvo in gozdarstvo.
                  Prosim, kolegice in kolegi, za malo več miru.</p>
            </sp>
            <sp who="SDZ1:ObalIvan">
               <speaker>IVAN OBAL:</speaker>
               <p>Spoštovane gospe in gospodje poslanci! Vlada Republike Slovenije je pripravila in
                  sprejela gradivo z naslovom <q>"Izhodišča normativne ureditve sistema gospodarskih
                  zbornic v Sloveniji s primerjalnim pregledom."</q> Dala ga je v obravnavo pristojnim
                  delovnim telesom Državnega zbora. Tako Vlada kot ta delovna telesa Državnega zbora
                  so v dosedanjih razpravah poudarila potrebo, da mora zbornični sistem na vseh
                  področjih temeljiti na enakih načelih, zlasti glede statusa zbornice, glede
                  članstva, funkcij v njej, financiranja, glede organov in načina povezovanja
                  zbornic, da pa je seveda potrebno upoštevati specifiko na posameznih področjih in
                  jo tudi ustrezno vgraditi v zakone, ki bodo urejali zbornice po posameznih
                  področjih. Ustanovitev, organiziranje in delovanje kmetijsko-gozdarskih zbornic
                  naj bi urejal zakon, ki ga obravnavamo. Ob tem posebej poudarjam, da na področju
                  kmetijstva in gozdarstva do sedaj ni bilo posebne zbornice, kot je to, npr. z več
                  desetletij nazaj na področju obrti in tudi ni drugega pravnega subjekta, ki bi
                  lahko predstavljal celovite interese teh dveh panog. Interese podjetij zastopata
                  sekcija za agroživilstvo in Splošno združenje gozdarstva pri Gospodarski zbornici
                  Slovenije, interese kmetov posameznikov pa naj bi zastopala Zadružna zveza
                  Slovenije, ki pa ni več ustrezen predstavnik kmetov, saj niso vsi kmetje združeni
                  v zadruge in tudi ne vse zadruge v Zadružno zvezo. Tudi Zadružna zveza Slovenije
                  je kolektivni član Gospodarske zbornice Slovenije. Po tem zakonu naj bi se
                  ustanovilo osem kmetijskih gospodarskih zbornic, in sicer sedem območnih in ena na
                  državni ravni. Te zbornice naj bi bile subjekti javnega prava, članstvo v njih bi
                  bilo obvezno, imele naj bi naslednje funkcije: predstavniško, svetovalno,
                  pospeševalno, poleg tega pa naj bi imele tudi javna pooblastila, ki jih bo nanje
                  prenesla država s področnimi zakoni, kot npr. o živinoreji, o semenu in sadikah in
                  o drugem. Financirale naj bi se iz članarine, iz opravljanja dejavnosti, iz
                  državnih dotacij, zlasti v tistem delu, ki pomeni javne službe ali javna
                  pooblastila ter iz daril, volil ali iz drugih virov. Organi zbornice naj bi bili
                  svet oziroma skupščina, upravni odbor, predsednik, dva podpredsednika in nadzorni
                  odbor.</p>
               <p>Posebej bi želel ob prvem branju opozoriti na članstvo, glede na to, da naj bi
                  bili po predlogu zakona obvezni člani kmetijsko-gozdarskih zbornic naslednji:
                  fizične osebe, lastniki, zakupniki, užitkarji kmetijskih ali gozdnih zemljišč in
                  kmetijskih ali gozdnih obratov, kmetje - samostojni podjetniki, osebe, ki jim je
                  delo na kmetiji edini in glavni poklic, ter kmečki upokojenci. Potem naj bi bile
                  to pravne osebe, podjetja oziroma družbe in zadruge, ki opravljajo kmetijsko ali
                  gozdarsko dejavnost ter fizične osebe, delavci, zaposleni pri osebah iz prejšnjih
                  dveh alinei.</p>
               <p>V skladu s tem je potrebno opraviti izvedbo volitev zaradi sestave organov za te
                  tri kategorije članstva in jih razdeliti v volilne skupine. Pri tem v dosedanjih
                  razpravah za prvo volilno skupino ni bilo pomislekov. Nekateri pomisleki so za
                  drugo volilno skupino, nekateri pa opozarjajo na morebitno dvojno članstvo istih
                  oseb v kmetijsko-gozdarskih zbornicah.</p>
               <p>Poseben problem je 3. volilna skupina. To so delavci, zaposleni pri članih
                  zbornice, pri posameznikih ali pri pravnih osebah. Članstvo delavcev v zbornicah
                  je v različnih državah različno urejeno. Ponekod so delavci člani
                  kmetijsko-gozdarskih zbornic, ponekod imajo delavci svojo delavsko zbornico, v
                  nekaterih državah pa imajo delavci le sindikate.</p>
               <p>Vprašanju članstva, in še posebej članstva delavcev, bomo posvetili posebno
                  pozornost tudi pri pripravi gradiva za drugo obravnavo.</p>
               <p>Glede na to, da je prva volilna skupina izjemno številčna, gre namreč za nekaj več
                  kot 470.000 ljudi, je treba za oblikovanje organov zbornice izvesti volitve z
                  neposrednim glasovanjem na podlagi splošne in enake volilne pravice. Te volitve so
                  zelo zahteven projekt, še zlasti pa to velja za prve volitve. Zato predlog zakona
                  podrobno določa volilni postopek, kajti le s predpisanim volilnim postopkom bo
                  možno v najkrajšem času po uveljavitvi zakona izvesti volitve in oblikovati organe
                  zbornice, kar je osnovni pogoj za njihovo konstituiranje in tudi za začetek dela
                  zbornic.</p>
               <p>Te volitve naj bi potekale hkrati z volitvami v organe lokalnih skupnosti, ker bi
                  to racionaliziralo stroške, izvedbo in tudi nevznemirjanje ljudi z večkratnimi
                  prihodi na volišča.</p>
               <p>Ker gre za nov pravni subjekt javnega prava, katerega ustanovitev in organiziranje
                  predpisuje zakon, menimo, da je pravilno, da država poskrbi za pogoje za začetek
                  dela takega subjekta. To pa pomeni sodelovati pri pripravi in izvedbi volitev, pri
                  njihovem financiranju in pri zagotovitvi zagonskih sredstev za začetek dela
                  zbornic. Po tem naj bi se zbornice preživljale iz drugih virov, razen v tistem
                  delu javnih služb in javnih pooblastil, za kar bo sredstva zagotavljala
                  država.</p>
               <p>Doslej dane pripombe in predloge ter predlog sklepov Državnega zbora smo v glavnem
                  proučili in menimo, da jih bo lahko ustrezno vnesti v besedilo predloga zakona za
                  drugo branje in s tem zagotoviti jasnejši in preglednejši zakon ter primerljivo
                  ureditev zbornic na vseh gospodarskih področjih.</p>
               <p>Glede na navedeno predlagam, da po obravnavi predloga zakona o
                  kmetijsko-gozdarskih zbornicah, da ga v prvem branju sprejmete ter naložite Vladi,
                  da pripravi predlog zakona za drugo branje v septembru tega leta. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Obalu. Predlog zakona je obravnaval Odbor za kmetijstvo in
                  gozdarstvo kot matično delovno telo. Prosim, da gospod Protner da svoje mnenje. V
                  poročilu je bilo napisano, da bo poročevalec podpredsednik gospod Franc Potočnik,
                  zato se opravičujem. Izvolite, gospod Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Odbor je dvakrat obravnaval to tematiko in drugič predvsem zato, ker je imel pred
                  seboj mnenje Sekretariata za zakonodajo in pravne zadeve in tudi mnenje komisije
                  Državnega sveta za kmetijstvo in pripombe Gospodarske zbornice ter sklepe Odbora
                  za gospodarstvo kot matičnega odbora, ki ga je obravnaval na eni izmed svojih sej
                  izhodišča zbornične organiziranosti v Sloveniji. Na koncu te razprave in stališč,
                  ki jih je sprejel v zvezi s tem, je tudi podprl sprejetje tega zakona.</p>
               <p>K stališčem in sklepom, ki jih je odbor oblikoval in so navedeni v 11. točkah, naj
                  povem, ker je že državni sekretar nekoliko pokomentiral ta stališča in jih je v
                  glavnem sprejel, da se stališča in sklepi predvsem nanašajo na to, da naj bi Vlada
                  kot predlagatelj zagotovila uskladitev temeljnih norm zakonodaje o zbornicah, to
                  je ta del razprave, ker pač kmetijsko-gozdarska zbornica nastaja nekoliko prej,
                  enako kot obrtna.</p>
               <p>Nadaljnje stališče je, da naj predlagatelj za drugo obravnavo natančno opredeli
                  javna pooblastila kmetijsko-gozdarskih zbornic, da naj natančneje razdeli
                  pristojnosti med republiško in območnimi zbornicami, da naj opredeli tudi
                  kriterije za članstvo v kmetijsko-gozdarskih zbornicah in naj prouči vprašanje
                  dvojnega članstva. Pri tem še posebej problem članstva delojemalcev, se pravi prve
                  in druge volilne skupine. Predlagatelj naj posebej prouči sestavo sveta in
                  zagotovi ustrezno zastopanost ne le po številu članov, ampak tudi po gospodarski
                  moči posamezne volilne skupine. Nadalje, da naj predlagatelj za drugo obravnavo
                  predloga zakona izloči podrobna določila, ki sodijo v statut in s tem zakon
                  skrajša. In še nekaj, da naj predlagatelj prouči razmerje med kmetijsko-gozdarsko
                  zbornico in državnimi organi glede sodelovanja zbornice pri sprejemanju ukrepov
                  državnih organov in na drugi strani glede pooblastil državnih organov pri
                  delovanju kmetijsko-gozdarskih zbornic. Skratka, da so ta razmerja jasna.</p>
               <p>Predlagam in tako naslednji zaključki govorijo, da po razpravi podprete stališča
                  matičnega odbora in v prvi obravnavi sprejmete predlog zakona. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Protner. Želi besedo predstavnik sekretariata?
                     <stage>(Ne.)</stage> Besedo dajem predstavnikom poslanskih skupin. Besedo dajem
                  poslankam in poslancem. Kdo želi besedo? <stage>(Ne.)</stage> Razpravo zaključujem
                  in prehajamo na stališča in sklepe odborov. Želi kdo razpravljati o stališčih in
                  sklepih odbora? <stage>(Nihče.)</stage> Predlagam, da najprej glasujemo o 1.
                  točki, potem o vseh stališčih in sklepih skupaj. Dodatnih stališč nismo
                  prejeli.</p>
               <p>Najprej predlagam, da glasujemo o: <q>"Predlog zakona o kmetijsko-gozdarskih
                  zbornicah je ustrezna podlaga za pripravo predloga zakona za drugo obravnavo."</q>
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sprejeli.</p>
               <p>Dajem stališča in sklepe v celoti na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo stališča in sklepe sprejeli.</p>
               <p>Zaključujem 43. točko dnevnega reda.</p>
               <p>Prehajamo na <title>44. TOČKO DNEVNEGA REDA - PREDLOG ZAKONA O ZDRAVSTVENEM
                     VARSTVU RASTLIN</title>, prva obravnava. Predlog je v obravnavo zboru
                  predložila Vlada Republike Slovenije. Želi besedo predstavnik Vlade? Gospod Obal,
                  državni sekretar, prosim. Prosim pa tudi kolegice in kolege, da ne odhajajo iz
                  dvorane oziroma, da pridejo čimprej nazaj. Izvolite, gospod državni sekretar.</p>
            </sp>
            <sp who="SDZ1:ObalIvan">
               <speaker>IVAN OBAL:</speaker>
               <p>Hvala lepa. Spoštovane poslanke, cenjeni poslanci! Osnovni cilj zakona o
                  zdravstvenem varstvu rastlin je okolju prijazno varstvo rastlin pred škodljivimi
                  organizmi, kar je v skladu s strategijo razvoja slovenskega kmetijstva, sprejetega
                  na Državnem zboru v lanskem letu. Zakon o zdravstvenem varstvu rastlin ureja
                  varstvo rastlin, rastlinskih pridelkov in proizvodov pred škodljivimi organizmi in
                  neparazitskimi dejavniki na način, da se preprečijo škodljive posledice rabe
                  fitofarmacevtskih sredstev ter drugih ukrepov varstva rastlin na zdravje ljudi in
                  živali ter na okolje. Ta vsebina je sedaj urejena v slovenskem zakonu o varstvu
                  rastlin pred boleznimi in škodljivci ter v slovenski pravni sistem prevzetimi
                  bivšimi jugoslovanskimi zakoni o varstvu rastlin pred boleznijo in škodljivci, ki
                  ogrožajo vso državo ter številni podzakonski predpisi. Za izvajanje strokovnega
                  dela zakona zakon na novo uvaja javno službo za varstvo rastlin, nadalje ureja
                  zdravstvo in nadzor rastlin v prometu v notranjosti in preko državne meje, promet
                  s fitofarmacevtskimi sredstvi, tehnične zahteve glede naprav in njihovih elementov
                  za nanašanje ali uporabo teh sredstev ter za preprečevanje in širjenje
                  karantenskih škodljivih organizmov. Prav tako ureja način uničenja rastlin, če je
                  to potrebno, in odškodnine imetnikom rastlin za uničene rastline. Za obvezne
                  zdravstvene preglede rastlin ureja pristojbine in stroške za druga strokovna
                  opravila ter pooblastila za organe, ki so odgovorni za uresničevanje tega zakona
                  in za nadzor nad njegovim izvajanjem.</p>
               <p>Bistvene sestavine zakona temeljijo na mednarodni FAO konvenciji za varstvo
                  rastlin, sprejete v Rimu leta 1951, ki je bila ratificirana leta 1983 in
                  objavljena leta 1985, temelji na smernicah za preprečevanje vnosa in širjenja
                  škodljivih organizmov v državah Evropske unije s spremembami leta 1993 in na
                  evropskih smernicah za registracijo pesticidov. S tem zakonom se bo v skladu z
                  mednarodno rimsko konvencijo ustanovila služba za varstvo rastlin, katere naloge
                  so definirane v 4. členu tega zakona. Cilj organiziranja te službe je zagotovitev
                  zanesljivega zdravstvenega varstva rastlin, za varovanje rastlin znotraj države in
                  strokovni nadzor nad zdravstvenim stanjem rastlinskega semena in sadik, za
                  preizkušanje in spremljanje fitofarmacevtskih sredstev, ki so v rabi, na
                  opozarjanje na njihove pomanjkljivosti oziroma ekološko spornost posameznih
                  postopkov, na razvijanje novih, okolju prijaznejših načinov varstva rastlin, na
                  ustvarjanje pogojev za zaupanje tujih držav v naš izvoz rastlin ter na vse tisto,
                  kar je povezano s prometom z rastlinami.</p>
               <p>Zakon govori tudi o ustvarjanju pogojev za usmerjeno rabo fitofarmacevtskih
                  sredstev oziroma škodljivih organizmov, govori o njihovem pravilnem in hitrem
                  diagnosticiranju, ki mora biti tudi mednarodno usklajeno, kar vodi k večjemu
                  medsebojnemu zaupanju med državami.</p>
               <p>Pogoj za dosego teh ciljev pa je, da služba deluje povezano na območju vse
                  države. Služba za varstvo rastlin trenutno z zelo omejenimi možnostmi deluje
                  znotraj javne kmetijske svetovalne službe, da se opravijo najnujnejša dela,
                  potrebna za zdravstveno varstvo rastlin.</p>
               <p>Zaradi pomanjkanja kadrov in materialnih možnosti pa je stanje kritično in na
                  daljši način predstavlja veliko potencialno nevarnost vnosa škodljivih organizmov
                  v državo preko skritih okužb, ki jih ni mogoče odkriti ob vstopu rastlin v
                  državo.</p>
               <p>Posledica vnosa škodljivih organizmov pa bi bila zmanjšanje zaupanja tujih držav
                  do našega strokovnega sistema. Na tako stanje nas opozarjajo preobremenjeni
                  strokovnjaki, specialisti varstva rastlin.</p>
               <p>Služba za varstvo rastlin mora biti javna služba, ki jo ustanovi država, mora biti
                  v interesu zagotavljanja zdravstvenega varstva rastlin, dostopna mora biti vsem
                  imetnikom rastlin, kamor tudi prištevamo ljubitelje oziroma ljubiteljsko
                  pridelovanje rastlin.</p>
               <p>Nadzor zdravstvenega varstva rastlin v prometu znotraj in preko državne meje
                  opravljajo po tem zakonu fitosanitarni inšpektorji. Njihove naloge in postopki, ki
                  jih pri svojem delu uporabljajo, so opredeljeni v četrtem poglavju od 15. do 28.
                  člena.</p>
               <p>Promet in uporaba fitofarmacevtskih sredstev sta opredeljena v petem poglavju, v
                  členih od 29 do 47. Postopki pri registraciji fitofarmacevtskih sredstev in promet
                  z njimi se naslanjajo na že omenjene evropske smernice o dajanju teh sredstev v
                  promet. Bistvena novost pa je, da naj bi se z zakonom in ustreznimi podzakonskimi
                  predpisi uredilo vračanje ostankov fitofarmacevtskih sredstev in embalaže, ter
                  njuno pravilno uničenje, za kar bodo zadolženi tako uporabniki kot vsi ostali, ki
                  so udeleženi v prometu s temi sredstvi.</p>
               <p>Za uničenje tistih ostankov in embalaže, ki se je v vseh letih uporabe
                  fitofarmacevtskih sredstev nabrala pri imetnikih rastlin, bi bilo treba priskrbeti
                  ustrezna proračunska sredstva, kasneje bi se pa uničevanje plačalo preko uporabe.
                  Dolžnosti uporabnikov fitofarmacevtskih sredstev so opredeljene v 46. členu in se
                  nanašajo na odgovoren odnos do okolja in ljudi ter do potrošnikov, ki uživajo
                  rastline, ki so bile tretirane s temi pripravki.</p>
               <p>Pomembna novost je obvezno izobraževanje vseh uporabnikov teh sredstev, ki jih
                  prodajajo oziroma, ki prodajajo svoje rastlinske pridelke. S posebnim podzakonskim
                  predpisom bodo urejene tudi zahteve glede prostorov in izobrazbe odgovornih ljudi
                  za nadzor nad prodajo fitofarmacevtskih sredstev in za svetovanje imetnikom
                  rastlin. S tem zakonom se urejajo tudi tehnične zahteve za naprave za nanašanje,
                  tu mislimo škropilnice in podobno mehanizacijo. Za te priprave bo treba pred
                  dajanjem v promet pridobiti certifikat o skladnosti, predvideno je tudi testiranje
                  naprav, ki so že v rabi, to se pravi, tehnične preglede.</p>
               <p>Na ta način se želi doseči čim manjše onesnaževanje okolja in izboljšanje učinka
                  teh sredstev, kot tudi posledice pravilnega nanašanja teh sredstev.</p>
               <p>Za operacionalizacijo zakona so predvideni številni podzakonski predpisi, ki bodo
                  izdani v enem letu po uveljavitvi tega zakona. Glede na to, da bo treba predpise
                  sproti prilagajati evropskim smernicam, se dajejo posebna pooblastila ministru,
                  pristojnemu za kmetijstvo in gozdarstvo, ki bo te predpise v mestnem času tudi
                  izdajal. Te predpise že pripravljamo. Ob njihovi pripravi smo ugotovili, da bo
                  treba v zakonu za drugo branje napraviti nekatere manjše korekture, da bodo v njem
                  urejene vse potrebne podlage za te podzakonske predpise.</p>
               <p>Za izvajanje določil zakona o uničevanju ostankov in embalaže se predvideva
                  predpis, ki ga bo izdal minister za okolje skupaj z ministrom, pristojnim za
                  kmetijstvo in gozdarstvom. Za testiranje naprav za nanašanje je predviden predpis,
                  ki ga bo izdal minister za kmetijstvo in gozdarstvo v soglasju z ministrom
                  pristojnim za standardizacijo.</p>
               <p>Za nadzor nad izvajanjem zakona sta vsaka na svojem področju pristojni dve
                  inšpekciji, in sicer kmetijska in fitosanitarna. Inšpekcijama se z zakonom
                  določajo večje pristojnosti, kar bo pripomoglo k boljšemu nadzoru in s tem k
                  boljšemu varstvu rastlin, pa tudi boljšemu preprečevanju škodljivih posledic rabe
                  fitofarmacevtskih sredstev za ljudi, živali in okolja. Za obvezne zdravstvene
                  preglede rastlin<gap n="..."/> <stage>(Podpredsednik Vladimir Topler: Kolegice in kolegi,
                     samo malo več pozornosti prosim do predstavnika Vlade.)</stage> <gap n="..."/>in za
                  registracijo sredstev se plačujejo pristojne pristojbine, ki se stekajo v državni
                  proračun.</p>
               <p>Menimo, da je predlog zakona usklajen s predpisi evropskih držav, da upošteva
                  smernice Evropske unije in FAO, kar pomeni tudi ustrezne podlage za nemoteno
                  mednarodno trgovanje z blagom rastlinskega izvora, zato predlagamo, da se ta zakon
                  tudi sprejme.</p>
               <p>Predlagamo tudi, da glede na to, da gre za zelo strokoven zakon, na katerega ni
                  veliko pripomb, naložite Vladi Republike Slovenije, da do zasedanja Državnega
                  zbora v septembru pripravi predlog zakona za drugo oziroma tretje branje in prouči
                  možnost združitve drugega in tretjega branja. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog zakona je obravnaval Odbor za kmetijstvo in gozdarstvo kot
                  matično delovno telo. Prosim poročevalca gospoda Protnerja, da poda mnenje
                  odbora.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Odbor za kmetijstvo in gozdarstvo je na svoji seji obravnaval zelo podrobno ta
                  zakon in je imel tako v splošni razpravi in potem v konkretni k posameznim členom
                  nekaj pripomb. Mislim, tudi takih usmeritev, ki jih bo lahko predlagatelj
                  upošteval pri pripravi zakona za drugo obravnavo.</p>
               <p>V tem smislu tudi v dveh sklepih odbor predlagala najprej, da zakon v prvi
                  obravnavi sprejmemo, da ga sprejmemo skupaj s pripombami Sekretariata za
                  zakonodajo in pravne zadeve in skupaj s splošnimi pripombami in pripombami k
                  posameznim členom zakona.</p>
               <p>Kot drugi sklep pa predlaga, to je seveda drugi sklep, usklajen z Odborom za
                  infrastrukturo, da naloži Državni zbor Vladi, da pripravi ustrezen podzakonski akt
                  o zbiranju in uničevanju ostankov fitofarmacevtskih sredstev in embalaže ter da za
                  izvajanje tega predpisa zagotovi ustrezen način združevanja sredstev.</p>
               <p><q>"Organiziranje in izvajanje uničevanja ostanka fitofarmacevtskih sredstev in
                  embalaže je nacionalnega pomena za vso Slovenijo, zato naj se v izvajanje tega
                  predpisa enakopravno vključijo vsi proizvajalci v Sloveniji in uvozniki."</q> Ta sklep
                  smo predlagali zaradi tega, ker so predlagatelji menili, da v zakonu, kjer piše,
                  da je treba ostanke sredstev in embalažo zbirati in skladiščiti, ne pa uničevati,
                  da je to uničevanje namreč predmet zakona o varstvu okolja, je naš odbor sprejel
                  tak sklep, ga posredoval Pregljevemu odboru, ki ga je podprl in predlagam, da tudi
                  tega Državni zbor podpre. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Protnerju. Ali želi besedo predstavnik sekretariata?
                     <stage>(Ne.)</stage> Ali želijo besedo predstavniki poslanskih skupin? Besedo
                  dajem poslankam in poslancem in odpiram splošno razpravo. Splošno razpravo
                  zaključujemo in prehajamo na odločanje o stališčih in sklepih.</p>
               <p>Stališča in sklepe bom prebral, ker smo jih redakcijsko popravili, tako da so v
                  skladu tudi z drugimi.</p>
               <p>1. <q>"Predlog zakona o zdravstvenem varstvu rastlin je primerna podlaga za pripravo
                  predloga zakona za drugo obravnavo."</q></p>
               <p>2. Predlagatelj naj pri pripravi zakona za drugo obravnavo prouči in upošteva
                  mnenje Sekretariata za zakonodajo in pravne zadeve in stališča Odbora za
                  kmetijstvo in gozdarstvo ob 3., 5., 29., 30., 31., 41., 46., 47., 49. in 50. členu
                  predloga zakona.</p>
               <p>Ali želi kdo o teh dveh stališčih besedo? <stage>(Ne.)</stage> Najprej dajem na
                  glasovanje: <q>"Predlog zakona o zdravstvenem varstvu rastlin je primerna podlaga za
                  pripravo predloga zakona za drugo obravnavo."</q> To stališče dajem na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo to stališče sprejeli.</p>
               <p>Drugo stališče: Predlagatelj naj pri pripravi zakona za drugo obravnavo prouči in
                  upošteva mnenje Sekretariata za zakonodajo in pravne zadeve in stališča Odbora za
                  kmetijstvo in gozdarstvo k 3., 5., 29., 30., 31., 41., 46., 47., 49. in 50. členu
                  predloga zakona. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo to sprejeli.</p>
               <p>Imamo še dodatni sklep: <q>"Državni zbor zadolžuje Vlado Republike Slovenije, da
                  pripravi ustrezen podzakonski akt o zbiranju in uničevanju ostankov
                  fitofarmacevtskih sredstev in embalaže ter da za izvajanje tega predpisa zagotovi
                  ustrezen način združevanja sredstev. Organiziranje in izvajanje uničevanja
                  ostankov fitofarmacevtskih sredstev in embalaže je nacionalnega pomena za vso
                  Slovenijo, zato naj se izvajanje tega predpisa enakopravno vključi v vse
                  proizvajalce v Sloveniji, uvoznike."</q> Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda.</p>
               <p>Prehajamo na naslednjo <title>45. TOČKO DNEVNEGA REDA - PRVO OBRAVNAVO PROGRAMA
                     TRAJNOSTNEGA RAZVOJA GOZDOV V SLOVENIJI</title>.</p>
               <p>Predlog zakona je v obravnavo zboru predložila Vlada Republike Slovenije. Ali želi
                  besedo predstavnik Vlade? <stage>(Da.)</stage> Besedo ima mag. Franc Ferlin,
                  državni sekretar v Ministrstvu za kmetijstvo in gozdarstvo.</p>
            </sp>
            <sp who="SDZ1:FerlinFranc">
               <speaker>MAG. FRANC FERLIN:</speaker>
               <p>Hvala lepa, gospod predsedujoči, spoštovane gospe poslanke, gospodje poslanci!
                  Pred vami je program trajnostnega razvoja gozdov v Sloveniji, ki smo ga pripravili
                  v skladu z zakonom o gozdovih in v skladu z dodatnim sklepom Državnega zbora ob
                  lanskoletnem sprejemanju zakona. Zaradi širokega usklajevanja v strokovni in širši
                  javnosti ter z lastniki gozdov je bil predlog programa pripravljen v 6 mesecih,
                  vendar pa je, žal, skoraj tako dolgo čakal tudi na današnjo razpravo. Želeli smo
                  namreč, da bi bil obravnavan že pred sprejemanjem letošnjega proračuna. S
                  programom razvoja gozdov je tako, kot določa 7. člen zakona o gozdovih,
                  opredeljena nacionalna politika oziroma strategija sonaravnega gospodarjenja z
                  gozdovi, opredeljene so usmeritve za ohranitev in razvoj gozdov, opredeljeni so
                  pogoji za njihovo izkoriščanje oziroma večnamensko rabo.</p>
               <p>Posebna pozornost je v programu namenjena tudi splošnim usmeritvam za
                  gospodarjenje s prosto živečimi živalmi oziroma usmeritvam za njihovo ohranitev in
                  izboljšanje življenjskih razmer v njihovem okolju. Takšna izhodišča programa
                  omogočajo ob že obstoječih načrtih za gospodarjenje, gozdno gospodarskih načrtih,
                  lovsko gojitvenih načrtih, gozdno gojitvenih načrtih, na različnih nivojih, od
                  gozdno gospodarskih območij in enot do gozdnih revirjev in posameznih delov gozdov
                  oziroma sestojev uresničevanje koncepta ekološko in ekonomsko trajnostnega načina
                  gospodarjenja z gozdovi, ki vključuje tudi njihovo ohranitev in sočasno integralno
                  varstvo. Program trajnostnega razvoja gozdov je torej strateška podlaga za
                  usmerjanje gospodarjenja z gozdovi in gozdnim prostorom ter posamičnim gozdnim
                  drevjem v krajini. Vse drugo je oziroma bo opredeljeno v načrtih za gospodarjenje,
                  ki predstavljajo konkretnejše programe na nižjih nivojih. Slovensko gozdarstvo je
                  namreč prav glede teh načrtov zelo specifična in ena redkih panog, ki se lahko
                  ponaša z načrtnim gospodarjenjem oziroma z gozdno gospodarskimi načrti, starimi že
                  celo stoletje. V tej dolgi tradiciji načrtnega gospodarjenja po načelu trajnosti,
                  ki se je v slovenskih gozdovih rodilo med prvim v Evropi <stage>(prvi tak načrt je
                     bil izdelan za Trnovski gozd celo leta 1771)</stage>, se je uveljavil
                  malopovršinski način gospodarjenja, ki je ohranil naravno zgradbo gozdov in
                  njihovo biološko pestrost. Slednja predstavlja temelj današnjim mednarodnim
                  konvencijam, podpisnica konvencije o biološki pestrosti iz leta 1992 je tudi
                  Slovenija, in resolucijam, npr. resolucija o varstvu gozdov v Evropi, ki smo jo
                  prav tako podpisali tudi mi. Tak malopovršinski način gospodarjenja je torej danes
                  strokovno izpopolnjen, osnova sodobnemu gospodarjenju z gozdovi na načelih
                  trajnosti.</p>
               <p>Spoštovani zbor, v programu trajnostnega razvoja gozdov so najprej predstavljene
                  temeljne značilnosti slovenskih gozdov, pri čemer so posebej poudarjene že
                  omenjene: ohranjenost, pestrost, negovanost ter kakovost in tradicija sonaravnega
                  gospodarjenja, kar vse daje Sloveniji izrazito prednost pred mnogimi državami v
                  Evropi.</p>
               <p>Prikazani so tudi temeljni razvojni problemi slovenskih gozdov. Zmanjšana biološka
                  in ekološka stabilnost zaradi onesnaževanja in naravnih ujm, nezadovoljivo naravno
                  obnavljanje gozdov zaradi neusklajenosti med rastlinskimi in živalskimi vrstami,
                  pomanjkljivo pomanjkanje strukturno razgibanih odraslih gozdov, pomanjkanje nege v
                  mladih gozdovih, predvsem v zasebnem lastništvu in ne nazadnje težavnost
                  usmerjanja razvoja gozdov zaradi razdrobljenega lastništva.</p>
               <p>V programu so določeni tile temeljni strateški cilji: ohranitev in razvoj gozdov,
                  njihove rastlinske in živalske pestrosti ter vseh njihovih ekoloških, socialnih in
                  proizvodnih funkcij; ohranitev zdravega okolja in ekološkega ravnotežja v krajini;
                  ohranitev poseljenosti in kultiviranosti krajine ter izboljšanje življenja na
                  podeželju; optimalna izraba rastiščnega in drugih potencialov gozdov in razvijanje
                  ekološko obzirnih in humanih tehnologij pridobivanja lesa.</p>
               <p>Opisane cilje bo mogoče uresničiti le s pomočjo trajnostnega in sonaravnega
                  koncepta usmerjanja razvoja gozdov, ki temelji na negi gozda oziroma negi vseh
                  njegovih funkcij, na negi gozdnate krajine kot celote ter posredno na negi našega
                  življenjskega okolja in podeželja. Uveljavljen in v Sloveniji domač koncept
                  sonaravnega trajnostnega razvoja gozdarska stroka ponuja tudi drugim dejavnostim v
                  prostoru, vsaj tistim, ki gospodarijo z obnovljivimi, naravnimi viri. Zato posebej
                  želimo, da je prilastek trajnostni vsebovan že v samem naslovu programa, čeprav
                  zakon sam predvideva suhoparnejši naslov. Ker program trajnostnega razvoja
                  gozdov ni načrt za gospodarjenje z gozdovi, ne vsebuje veliko številčnih, nasploh
                  pa ne kartografskih podatkov. Pri tem so nam za vzor tudi podobni gozdarski
                  programi nekaterih drugih držav. Naš program daje torej le temeljne, splošne,
                  delno pa tudi konkretne usmeritve in ukrepe za usmerjanje razvoja gozdov in
                  gozdarstva, ki jih je vedno potrebno upoštevati, da bi bil zagotovljen ta
                  trajnostni razvoj in ohranitev vseh gozdov našega velikega naravnega bogastva.</p>
               <p>V tem smislu vam, spoštovane gospe poslanke, spoštovani gospodje poslanci,
                  predlagam, da predlog programa trajnostnega razvoja gozdov podprete. Vaše pripombe
                  bodo dragocene pri dograjevanju njegove vsebine, da bi dobili program, kakršnega
                  si Slovenija s svojo dolgoletno, sonaravno gozdarsko, pa tudi z drobnolastniško
                  tradicijo prav gotovo zasluži. Prav na področju gozdarstva smo lahko, na enem
                  redkih, vzor Evropi in svetu. Prav je, da se, spoštovane gospe poslanke,
                  spoštovani gospodje poslanci, ob razpravi in sprejemanju za gozdarstvo tako
                  pomembnega dokumenta tega neskromno zavedate tudi vi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospodu državnemu sekretarjev predlog. Zakon je obravnaval Odbor za
                  kmetijstvo in gozdarstvo kot matično delovno telo. Želi poročevalec besedo?
                  Prosim, gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovane kolegice in kolegi! Odbor za kmetijstvo in gozdarstvo se je seznanil z
                  gradivi, in sicer z novim besedilom uvoda k programu, z mnenjem Sekretariata za
                  zakonodajo in pravne zadeve, s predlogi Odbora za infrastrukturo in okolje kot
                  zainteresiranim telesom, z mnenjem Državnega sveta Republike Slovenije, z mnenjem
                  Vlade do stališča Državnega sveta in s predlogi poslanskih skupin in posameznih
                  poslancev. Na osnovi vseh teh predloženih gradiv je odbor opravil temeljito
                  razpravo. V razpravi so bile zlasti izpostavljene nekatere dileme, ki bistveno
                  vplivajo na prihodnjo ureditev gospodarjenja z gozdovi v Sloveniji. Nekatere od
                  teh so še posebno prihajale v ospredje, kot recimo, izvajanje programa je preveč
                  deklarativno obeleženo. Manjka predvsem analiza stanja na osnovi dosedanjega
                  razvoja gozdarstva v Sloveniji. Manjka kvantifikacija ciljev na osnovi stanja,
                  možnosti in razvojnih teženj. Manjka tudi temeljitejši program predvidenih ukrepov
                  z vsemi potrebnimi sestavinami. Močno zaostajajo ti podzakonski akti in predpisi
                  za samo funkcioniranje sistema na gozdarskem področju. Še premajhen poudarek je
                  pri zahtevah krepitve splošno koristnih funkcij, predvsem varovalnih, pri potrebi
                  po prioritetni zahtevi po sanaciji, predvsem po SO2,. prepočasno organiziranje in
                  delovanje Zavoda za gozdove. Premajhna odločnost pri krepitvi gozdnih fondov v
                  državni lasti. Konkretnejše stimulacije oziroma ukrepi za izrabo manj kvalitetnega
                  lesa za predelavo, ki je osnovni pogoj za izvajanje nege v naših gozdovih.
                  Premajhen je poudarek na izobraževanju lastnikov gozdov. Predvidevamo pač, da je
                  to eden osnovnih dejavnikov izvajanja tega programa. Na osnovi vseh teh dilem
                  odbor predlaga stališča in sklepe, ki ste jih dobili po točkah od 1 do 7, poleg
                  teh pa še nekatere dodatne sklepe.</p>
               <p>Člani odbora pa niso podprli predloga dodatnega sklepa, ki ga je predlagal
                  poslanec gospod Sašo Lap, ne zaradi vsebine. Vsebina je popolnoma korektna, vendar
                  pa odbor ugotavlja, da je ta vsebina že v popolni meri zajeta v zakonu o gozdovih.
                  Glede na to, odbor predlaga Državnemu zboru, da sprejme ta stališča, predlaga pa
                  tudi v 1. točki, da Državni zbor sprejme, da je program trajnostnega razvoja
                  gozdov v Sloveniji ustrezen in naj se v prvi obravnavi sprejme. Hkrati, poleg
                  drugih, ki jih ne bi ponavljal, ker ste dobili to v pismeni obliki, pa odbor
                  predvideva v kolikor ne bi prišlo do amandmajev pri drugi obravnavi, da bi se
                  postopek skrajšal. Glede na vse to dejansko naš odbor predlaga Državnemu zboru, da
                  sprejme te sklepe in pa stališča. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sušku. Želi besedo predstavnik Sekretariata?
                     <stage>(Ne.)</stage> Besedo dajem predstavnikom poslanskih skupin. Besedo dajem
                  poslankam in poslancem. Gospod Sušek in gospod Šešerko.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Drage kolegice in kolegi! V imenu poslanske skupine<gap n="..."/> <stage>(Vladimir Topler: Je
                     že splošna razprava gospod Sušek.)</stage> Spoštovane kolegice in kolegi!
                  Sprejemamo zelo pomemben nacionalni program. S kvaliteto tega programa kažemo
                  predvsem naš odnos do gospodarjenja s slovenskimi gozdovi. Nekateri pojavi v
                  zadnjih letih so pripeljali do tega, da niso več prizadete samo gozdno-gospodarske
                  organizacije, ampak že vse bolj tudi naši gozdovi, kulturna krajina in lesno
                  gospodarstvo. Slovenija je zaradi primernega odnosa do gozda uživala v Evropi in v
                  svetu velik ogled, zato je skrajni čas, da uredimo vse osnove, tako kot je to
                  potrebno za dobrega gospodarja. Sedaj že vemo, da je gozd naša izjemna naravna
                  vrednota, ki ima večstranski pomen. Njegov pomen se izraža v opravljanju mnogih
                  funkcij, brez katerih si ne moremo zamišljati kvalitetnega bivanja.</p>
               <p>Živimo v času, ko moramo premagovati gospodarske in socialne težave. Težave so
                  kompleksne narave in izjemno zapletene, zato je njihova rešitev zelo zapleteno
                  dejanje. V takih okoliščinah danes sprejemamo strategijo razvoja slovenskega
                  gozdarstva. Zato ni čudno, da prihajajo na dan najrazličnejše predstave o
                  možnostih in vlogi gozdov na Slovenskem.</p>
               <p>Še vedno je veliko takih, ki mislijo, da je gozd le tovarna lesa s precej
                  neomejenimi možnostmi, da raste sam od sebe in da mu nič ne more do živega. Vendar
                  pa ta predstava že močno izgublja svojo veljavo, pri večini in vseh strukturah
                  prebivastva</p>
               <p>pa pridobiva predstava o kompleksnosti gozda. Torej tehtnica se nagiba na stran
                  splošno družbeno koristnih vlog našega gozda. To velja tudi za naš parlament in
                  seveda za Liberalno demokracijo. Izhodišča za takšno pojmovanje so grajena na
                  vedno globljem spoznanju mnogih funkcij, ki jih opravlja gozd v našem prostoru.
                  Proizvodna funkcija je bila v preteklosti daleč najbolj favorizirana. Tu smo se
                  srečevali z ekonomiko, ki največkrat ni razumela naravnih zakonov in meja
                  proizvodnje gozda in jo je venomer skušala spraviti ali v kalup proizvodnje na
                  polju ali proizvodnje v tovarni.</p>
               <p>Liberalna demokracija je na tem področju naredila odločilni korak s tem, da
                  spoznanja ekonomske teorije skuša prenesti v okvire naravnih razsežnosti gozda in
                  ne obratno. Oplemenitena s spoznanji o naravnih in družbenih razsežnostih gozda je
                  sprejela pionirski model ekonomike obnovljivih naravnih virov. Tu gremo še korak
                  naprej. Pristajamo na pot, ki nakazuje, da se naj bi o gospodarjenju s temi viri
                  ne odločalo le naravno in ekonomsko, ampak tudi etično. Podobno stališče imamo
                  tudi do sklopa okoljetvornih funkcij. Ko se je gospodarska ekonomika vedno znova
                  znašla v slepi ulici, kadar ni upoštevala naravnih razsežnosti gozda, tako tudi
                  teorija in praksa okoljetvornih funkcij gozda in njegovega vključevanja v naš
                  življenjski prostor ne bosta zaživeli, če pri njunem oblikovanju ne bo sodelovanja
                  med gozdarjem in lastnikom z izhodiščem, da je optimalno razvitost zlasti pa
                  trajnost tudi teh funkcij mogoče zagotavljati le z načrtnim gospodarjenjem z
                  gozdom. Zato podpiramo prizadevanja matičnega delovnega telesa, da se daje večji
                  poudarek vsebinski kvantifikaciji ciljev in ukrepov v nacionalnem programu razvoja
                  gozdarstva Slovenije.</p>
               <p>Povsem enako zagovarjamo tudi krepitev vseh kulturno pogojenih funkcij, ki so,
                  recimo, turistično rekreacijske, poučna, raziskovalna, obrambna, estetska in
                  spomeniškovarstvena itd. Glede na to pojmovanje funkcij gozda v našem prostoru smo
                  za tak model gospodarjenja z gozdovi, ki resnično optimizira vse funkcije.
                  Dosledno odklanjamo maksimiranje posameznih delov te celote. Zato izhajamo iz
                  tega, da ima gozd, ne glede na lastništvo, v bistvu značaj javne dobrine. Bistvo
                  nacionalnega programa mora biti v tem, da se krepi javni interes za ohranitev in
                  razvoj gozdov in njihovih funkcij. Ne sme biti v ospredju absolutni pridobitniški
                  interes lastnikov, ampak ga je treba upoštevati v sklopu vseh funkcij gozda v
                  območju optimuma.</p>
               <p>S programom krepimo dejavnike za razvoj mnogonamenskega gozda. S tem dobivajo
                  lastniki gozdov vse bolj izrazite omejitve in izrecne obveznosti pri rabi gozdov,
                     <stage>(Vmes podpredsednik Topler: Kolegice in kolegi, prosim za malo
                     miru.)</stage> ki jih pri drugi lastnini ne poznamo. Zato menimo, da je
                  potrebno predstavljeni predlog izpopolniti z dopolnitvami in natančneje
                  konkretizirati pogoje in osnove za uresničitev programa razvoja gozdov
                  Slovenije.</p>
               <p>S temi mislimi predlagamo, da se sprejme ta program.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, besedo dajem gospodu Šešerku.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani podpredsednik, spoštovani zbor! Poskusil bom biti zelo kratek glede na
                  uro in situacijo.</p>
               <p>Prvič. V predstavitvi državnega sekretarja sem pogrešal, da bi povedal kaj o
                  golosekih, ki se dogajajo zadnje čase, da bi govoril kaj o izvozu surove hlodovine
                  brez vsake mere iz Slovenije, o stališču Vlade o tem. Njegov govor je sicer vreden
                  vse pohvale in je zelo dobronameren. Žal pa nekaterih bistvenih problemov, ki so
                  povezani s slovenskimi gozdovi, ne omenja. Jaz bi jih tukaj na kratko označil,
                  kateri so.</p>
               <p>Moje stališče je, da je potrebno omejiti izvoz vsaj najbolj kvalitetne hlodovine
                  iz Slovenije in na tak način preprečiti ropanje po gozdovih. Opozoriti je treba na
                  to, da je z ukinitvijo nekaterih mehanizmov pri poseku prišlo do zelo surovih
                  posegov, ki vso lepo zgodovino, ki jo je državni sekretar opisoval, postavljajo
                  pod vprašaj. Lahko da smo imeli lepo zgodovino slovenskega gozda, ampak s tem, kar
                  se dogaja po osamosvojitvi Slovenije, to je, lahko bi rekel, ena temnih lis v tej
                  zgodbi, ki se dogaja s slovenskim gozdom. Gotovo je to, da je prišlo do zelo
                  hitrih sprememb, ki imajo mnoge negativne učinke predvsem v golosekih in
                  nepremišljenem sekanju gozdov zaradi čim večjega dobička. Zato bi pričakoval, da
                  bodo ob takem dokumentu, ki je predložen, da bodo analize vsaj osnovnih podatkov o
                  golosekih, ki so bili storjeni in da bo tu kakšen predlog za kaznovanje ali za
                  ukrepanje ali za preprečevanje takih posegov v prihodnje. Moram pa reči, da jih ta
                  dokument ne prinaša.</p>
               <p>Poleg tega ima ta dokument še vprašljivo ranljivo točko na mestu, kjer govori o
                  subvencioniranju oziroma o tem, kako bo država v prihodnje ravnala z gozdovi. Tu
                  je predvideno, med drugim, tudi subvencioniranje melioracij v gozdovih, kar bi
                  rekel, da je v nebo vpijoče in to kaže na vztrajno rinjenje v smer, ki je gotovo
                  strokovno nesprejemljiva, z vidika celotne družbe nesprejemljiva. Če jo
                  ilustriram, recimo, kaže na to, da se največji gozd črne jelše v Evropi, ki je v
                  Pomurju, ravno zaradi vztrajnih melioracij suši in propada. Ta dokument pravilno
                  ugotavlja, da je v zadnjih letih bilo nekaj neobičajno sušnih let in da je zaradi
                  tega ves slovenski gozd prizadet. Ne opozori pa na te škodljive posege, ki so bili
                  narejeni tudi s pomočjo državnih subvencij in ki so imeli za posledico nadaljnje
                  propadanje gozda.</p>
               <p>Zato predlagam, da sicer sprejmemo ta predlog s kakšno korekturo, da sprejmemo
                  stališča odbora, ampak, da za drugo obravnavo predlagatelji pripravijo ustrezne
                  ukrepe tudi v zvezi s temi točkami, o katerih sem govoril v zvezi z goloseki, v
                  zvezi z intervencijami v gozdove, ki škodujejo gozdovom in predvsem tudi ekonomiko
                  slovenskega gozda. V starem režimu ste imeli res nekatere problematične ukrepe,
                  recimo to, da kmet ni mogel sam odločati, kje bo razžagal les in komu ga bo prodal
                  in to je bilo ustrezno korigirano, po drugi strani pa je bila splošna kondicija,
                  splošno stanje gozda je bilo zelo dobro. S sedanjim stanjem pa ti zunanji vplivi,
                  o katerih je v teh papirjih govor, med te zunanje vplive sodi tudi zelo ponesrečen
                  in nepravilen družbeni odnos do gozda in verjetno tudi našega državnega zbora,
                  zato bi od Vlade pričakoval, da bo temu Državnemu zboru dala takšne predloge, da
                  ga ne bo treba biti v prihodnje sram zaradi tega, kar se bo z gozdovi dogajalo.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Šešerko. Izvolite gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Podpiram to strategijo, v glavnem tudi stališča. Menim, da smo v
                  zadnjih letih veliko naredili v tem Državnem zboru in tudi prej že v skupščini.
                  Čeprav so bile razprave žolčne, pa mislim, da zakonodaja in tudi ta strategija
                  pravzaprav napovedujeta neko novo obdobje. Naša stranka je bila v tej razpravi
                  velikokrat zelo izpostavljena, tudi zelo kritizirana. Opozoril pa bi vas na zelo
                  izčrpen članek v knjigi Zemlja 1994, ki ste jo dobili vsi poslanci. Stališča, ki
                  jih avtor zastopa, potrjujejo naše teze, s katerimi smo pred leti prišli ob
                  predlogu, da se spremeni zakon o gozdovih.</p>
               <p>Mislim, da smo le našli ustrezno ravnotežje, morda ne ravno optimalno, ampak
                  prihodnost bo pokazala, da smo blizu pravega ravnotežja med interesi lastnikov,
                  javnimi interesi in strokovnimi interesi pri zakonski ureditvi tega področja,
                  čeprav bi sam še našel kakšno pripombo in razumel, da bi jo imel tudi kdo
                  drugi.</p>
               <p>Moram pa takoj ugovarjati nekaterim ugotovitvam, ki so bile zopet izpostavljene in
                  nekoliko polemične. Ne vem, če je liberalno-demokratsko stališče na primer edino
                  zveličavno. Kar je gospod Sušek govoril, je pravzaprav s strokovnega stališča
                  normalno in sprejemljivo in najbrž vsi sprejemajo, ki imajo z gozdovi opravka in o
                  njih kaj vedo. To ni posebnost ene stranke.</p>
               <p>Nekatere stvari, ki jih je izpostavil gospod Šešerko, ne zdržijo. Recimo, omejitev
                  izvoza, da bi preprečili ropanje gozdov, prav gotovo ni liberalno-demokratski
                  ukrep. Zakon, ki smo ga sprejeli, je treba spoštovati in jasno, da mora Vlada,
                  izvršna oblast in javna služba, ki je postavljena, poskrbeti za izvajanje tega
                  zakona in potem se bo z gozdovi gospodarilo tako, kot je uzakonjeno, tudi
                  strokovno, in ne bo ropanja gozdov. Omejitev izvoza na tak način pa že takoj zopet
                  pomeni neko <gap n="..."/> <stage>(Glasovi iz dvorane; predsednik Topler: prosim za mir v
                     dvorani, besedo ima gospod Zagožen.)</stage><gap n="..."/></p>
               <p>Potem govorjenje, recimo, o surovih posegih po osamosvojitvi v slovenske gozdove
                  zares nima nobenega temelja. Na podlagi statističnih podatkov lahko dokažem, da se
                  je lesna zaloga v slovenskih gozdovih v teh štirih letih povečala vsaj za milijon
                  in pol kubikov, če ne dva milijona, za to smo prej kdaj potrebovali, v času
                  planskega gospodarjenja, kakih deset let. Posek se je bistveno zmanjšal. Ravno
                  zdaj se stvari urejajo tudi na tem področju, da se tudi odkazovanje vedno bolj
                  ponovno uveljavlja in tudi nestrokovnega poseka ni oziroma ga je vedno manj. Lahko
                  vam zagotovim, da so nas kmetje prvi opozarjali na nekatere posege v gozdu, ki so
                  jih resnično delali lastniki, ki na gozd niso neposredno vezani, tudi goloseke,
                  vendar tako potencirati to zadevo, češ, da se je v zadnjih štirih letih zgodila
                  katastrofa - saj obstajajo podatki, okrog 100 ha golosekov je letno nastajalo. Ob
                  tem je okrog 5.000 ha letno novega zaraščenega gozda. Tako gre ta proces. Tako, da
                  so to zares obrobne stvari. Še, recimo, kritika na subvencioniranje melioracij.
                  Gozdne melioracije niso isto kot hidromelioracije. Zares obstajajo degradirani
                  gozdovi, ki jih je treba narediti bolj produktivne, je to tudi smiselno in to je v
                  bistvu ta melioracija. Čisto biološki poseg, torej nobene zveze s kako agro- ali
                  hidro-melioracijo, ali kaj podobnega. Tako je te stvari treba jemati.</p>
               <p>Opozoril bi še na stališče, s katerim se tukaj ne strinjam. Poglejte, Sklad
                  kmetijskih in gozdnih zemljišč Republike Slovenije trenutno odkupuje velike
                  površine gozdov in je prav, da to dela. Vesel sem, da je pravzaprav edini
                  zainteresirani kupec za te velike gozdove, da se niso še našli drugi, recimo,
                  kakšni s kapitalom dovolj založeni. Sicer pa mislim, da tega ni pričakovati, tudi
                  ne v prihodnosti, zaradi tega, ker lastništvo gozda ne daje kakšne velike rente.
                  Če se računa, da dobri gozdovi dajejo dva- ali triprocentno rento letno, potem
                  bodo seveda lastniki kapitala raje vlagali v druge naložbe, ki so donosnejše. Zato
                  bi nasprotoval, recimo, načrtu, da država odkupuje gozdove in da ima celo
                  prednostno pravico pri tem, ker je pa marsikateri kmet, ki je življenjsko
                  zainteresiran za to, da ohrani kmetijo in svoje kmečko gospodarstvo in bi rad
                  povečal, lahko prvi interesent, da dokupi sosednjo parcelo, če je naprodaj.</p>
               <p>Z nekaj številkami bi to tudi utemeljil. Glejte, tolikokrat smo slišali, da je v
                  Evropi večji delež gozdov v državni in občinski lasti, skratka, v javni lasti. To
                  velja za srednjo Evropo. Tudi za Avstrijo že, še bolj za Nemčijo in Švico, kjer je
                  približno polovica gozdov v javni lasti in polovica v privatni. Ampak, če
                  izračunate nekoliko drugače. Recimo, v Nemčiji so samo državni in občinski gozdovi
                  odprti za javnost. Tudi to je en razlog, zaradi česar jih država tudi kupuje, da
                  prebivalstvu omogoča tudi prost vstop v gozdove, ker so na druge načine zagotovili
                  tudi v privatnih gozdovih, seveda trajno in dobro gospodarjenje. Ampak, v Nemčiji
                  imajo 0,10 ha, se pravi, 10 arov gozdov na prebivalca, polovico od tega je v javni
                  lasti, torej 5 arov na prebivalca. V Sloveniji je delež gozdov v javni lastni
                  sicer bistveno manjši, ampak samo gozdov v javni lasti imamo Slovenci na
                  prebivalca še enkrat več kot Nemci ali Švicarji na primer in približno toliko kot
                  Avstrijci.</p>
               <p>Naš relief je drugačen, zato so pri nas ostali gozdovi, tam so pa nastale
                  kmetijske površine. Če bi imeli takšen načrt, da država na veliko začne kupovati
                  gozdove, vam povem, da bo to drago in ne bo koristno in ponovno opozarjam na
                  članek v knjigi <q>"Zemlja 1994"</q>, kjer z analizo razmer v svetovnem merilu
                  dokazujejo, da je najboljši varuh gozdov in dobrega gospodarjenja z gozdovi
                  avtohtono prebivalstvo, ki je na te gozdove življenjsko vezano. Boljše kot država
                  in seveda boljše kot veliki lastniki, ki nimajo nobenega drugega posebnega
                  interesa kot gospodarsko izkoriščanje, kratkoročno, medtem ko se je naravno
                  gospodarjenje z gozdovi, ki se je v Sloveniji razvijalo, se je ravno zaradi tega,
                  ker je večina kmetij bila trajno vezana, ekonomsko vezana na te gozdove in so
                  njihov obstoj morali zagotoviti.</p>
               <p>Po moji oceni smo na dobri poti in bi bilo prav, da to realno ocenimo in da
                  predvsem poizkušamo ta razvoj, ki se je začel v pozitivni smeri, in to zelo
                  pospešeno, sodelovanje med javno službo in lastniki pospeševati in ne tudi zaradi
                  nepoznavanja razmer, ponovno napenjati strune, ker to ne bo koristno.</p>
               <p>Opozoril bi še morda na to - ni dovolj jasno zapisano - v drugi alinei 5. točke
                  stališč in sklepov je govor o prenizki dejanski izkoriščenosti gozdov, to bi kdo
                  lahko razumel tudi, češ, da se manj seka, kot so bili etati pred leti določeni in
                  to se dejansko, ampak to je pravzaprav pozitivno. Ena od alinei, mislim, da je to
                  tam okrog 11 ali nekaj takega, pravi po programu, naj se posebej poudari potreba
                  po večji akumulaciji lesnih zalog in mislim, da tukaj zaostajamo in da smo tukaj
                  dosegli bistveni napredek v zadnjih štirih letih ter da je potrebno tako tudi
                  nadaljevati.</p>
               <p>Skratka, glasoval bom za, bi pa prosil, če bi glasovali po alineah, ker bi v 5.
                  točki rad glasoval proti sedmi alinei, ker mislim, da ni smiselna in ni v korist
                  gozdov in ne avtohtonega prebivalstva, za katerega trdim, da je najboljši varuh
                  gozdov. Če nastaja ekološka škoda, jo najprej čutijo domačini. Preden bo prišla
                  reakcija od drugod, se zgodi že marsikaj in jaz bi vas lahko peljal, če bi bili
                  pripravljeni, vam lahko organiziram tudi izlet, pa boste videli, kakšne katastrofe
                  so nastale v državnih gozdovih v Sloveniji in zaradi tega tudi ekološke
                  katastrofe, ki jih potem seveda prenaša prebivalstvo, ki tam živi in tega ni moglo
                  preprečiti, ker ni imelo nobenega vpliva na to. Podobno je tudi drugod, v glavnem
                  je javnost, lokalna javnost predvsem tista in pa lastniki, ki so na trajnost in
                  trajen donos gozdov ekonomsko in trajno vezani zaradi svoje eksistence, so
                  najboljši varuhi in to pospešujmo in predvsem seveda dobro sodelovanje z javno
                  službo. Če bo ta državni zbor tako ravnal, potem se nam ni potrebno bati za te
                  gozdove. Če bomo rešili enega najtežjih problemov, to pa je onesnaževanje, ki pa
                  seveda gozdove zelo hudo prizadeva. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Preden dam besedo gospe Pečanovi, bi prosil, gospod
                  Zagožen, da kljub temu glasujemo o vseh alineah skupaj in predlagam, da pač
                  predlagate, da se peta alinea črta in najprej glasujemo o tem spreminjevalnem
                  predlogu. Gospa Pečanova, izvolite. Sedma alinea 5. točke, da se črta.
                  Izvolite.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Jaz bi gospodu Zagožnu replicirala samo v zvezi z njegovim pogledom
                  najprej na drugo alineo 5. točke in njegovem razumevanju tega, kar je v njej
                  napisano. Razumem sicer, da je pravzaprav repliciral gospodu Šešerku, vendar je
                  hkrati vpletel notri to alineo. Ta alinea predvideva in zahteva od predlagatelja
                  samo to, da pripravi in ponudi Državnemu zboru podatke, na katere se bo lahko
                  oprl, ko bomo poslanci drugič obravnavali ta program trajnostnega razvoja gozdov.
                  Moram povedati, da je meni osebno bolj všeč naslov <q>"Program trajnostnega razvoja"</q>
                  pa kljub temu ne bom nasprotovala sprejemanju po vseh alineah skupaj, ker pač je
                  odločitev večine bila taka. Gre za to, da primerjalni podatki bodo povedali tisto,
                  kar je gospod Zagožen prej malo čudno razlagal, da je v zadnjih štirih letih za
                  1,5 milijona porasla lesna masa v gozdovih, akumulacija 1,5 milijon kubikov v
                  zadnjih štirih letih. Tisti, ki se pozanimamo - namreč nisem vedela točne številke
                  - sem pa vedela, da so bile te številke bistveno večje v obdobju izpred 35 do
                  izpred 5 let. Akumulacija je bila na hektar v zadnjih letih od leta 1954 - 1985.
                  leta približno do leta 1989 bomo rekli, približno 80 kubikov na hektar, kar pomeni
                  krat milijon kubikov in deljeno s 30 let, pomeni na leto milijon kubikov. Vaše
                  številke torej ne držijo in zato mislim, da je zelo koristno, da v teh materialih
                  dobimo podatke, kakšne so bile akumulacije lesne mase, kakšni so bili goloseki,
                  kakšni so bili nestrokovni posegi v gozdove v tem času. Nočem pa reči, da je
                  katerakoli od teh strank, ki so bile v prejšnjem sklicu v parlamentu, kriva za
                  to, morda posredno. Neposredno pa so krivi tisti, ki so neposredno posegali v
                  gozdove, nestrokovno in vandalsko.</p>
               <p>Kar pa se tiče sedme alinee, bi rekla to, da prav gotovo se strinjamo vsi v tem
                  parlamentu - vsaj tako je bilo že pri zakonu razumeti, pri sprejemanju zakona
                  lansko leto, da mora biti v interesu države, da je v interesu te družbe, da skrbi
                  za razvoj gozdov zaradi njihove socialne, družbene funkcije. Zato mora skrbeti za
                  razvoj gozdov in je zato naloga države, da pomaga zasebnim lastnikom gozdov glede
                  na rastoči ekosocialni pomen gozdov, da jim sofinancira vzdrževalna dela -
                  gojitvena dela itd. - v gozdovih, kar je zelo logično in prav. Sedaj pa razmišljam
                  kot tisti, ki moram za neko, meni namenjeno, dobrino ali pa tej družbi namenjeno
                  dobrino dajati denar nekemu drugemu lastniku, zakaj pa ne bi bila jaz raje ta
                  lastnik in da financiram vse in tudi kakšno korist potegnem ven. To se pravi, da
                  bi bilo smiselno glede na rastočo ekosocialno funkcijo gozdov in vedno manj
                  pomembno gospodarsko funkcijo gozdov - govorim v sorazmerju - je potem logično, da
                  naj bi bila država v vedno večji in večji meri lastnica gozdov. Predvsem pa bi
                  bilo prav gotovo glede na vsa evropska razmerja v lastništvu gozdov smiselno, da
                  mi, ki smo bili včasih primer pravega razmerja v lastništvu nad gozdovi, da se
                  vsaj poskušamo približati tistemu, kar imajo druge zahodnoevropske države, ki
                  so se zgledovale po našem gozdarstvu v preteklih obdobjih, da jih bomo v 50-tih
                  ali 80-tih letih dosegli. Jaz sem prepričana, da v 3, 4, 5 letih take investicije
                  ta država ne zmore. Zato tudi podpiram izraz <q>"trajnostni razvoj gozdov"</q>, ker se o
                  gozdovih ne govori v obdobju petih let, ampak se govori v obdobju stotih do
                  stopetdesetih let in podobno je tudi pri spremembi lastniške strukture v gozdovih.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Pečan. Repliko ima gospod Zagožen. Jaz pa prosim, da so razprave,
                  če je možno, čim bolj jedrnate.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Morda nisem bil dovolj jasen, zato nesporazum. V teh zadnjih
                  štirih letih je milijon in pol prihranjenega nad planom. Ker program je bil tak,
                  da bi se lesna zaloga normalno povečevala, kot se je v vseh preteklih letih.
                  Sekalo pa se je okrog 30% manj, kot je bilo programirano, zaradi tega dodatna
                  lesna zaloga. O tej sem samo govoril, ne pa o drugem. Tukaj je predlog tega
                  amandmaja. Še enkrat bi rad rekel, ni države, razen Avstrije, ki ima samo nekaj
                  manj, druge pa imajo vsaj pol manj ali pa veliko manj gozdov v javni lasti na
                  prebivalca kot Slovenija. Zato ne vidim posebne potrebe, da bi obremenjevali ta
                  proračun, ker bo brez posebne potrebe in prednostne pravice država imela dovolj
                  priložnosti, da bo povečevala gozdove v javni lasti, kadar bo ustrezala cena,
                  kadar bodo javne finance to dovoljevale itd. Mi smo že sedaj na prebivalca
                  najbogatejši z gozdovi v javni lasti, ker Slovenija ima pol hektara gozda na
                  prebivalca, 10 arov samo v javni lasti. Nekatere države, recimo, Nizozemska ima
                  vse zemlje samo 13 arov na prebivalca. Praviloma imajo evropske dežele okrog 10
                  arov gozdov na prebivalca, petkrat manj, toliko je pri nas samo v javni lasti.
                  Torej ne vidim potrebe, da bi povečevali to iz nekih ideoloških razlogov, ki pa
                  posebno v liberalno-demokratske poglede na svet gotovo ne sodijo. Kljub temu pa bi
                  vam res priporočal, ker je zadeva pomembna, gre za planetarno razsežnost.</p>
               <p>Kot glavnega krivca za propadanje gozdov avtorji v tej knjigi navajajo državno
                  lastništvo in veliki kapital in kot glavnega varuha vedno avtohtono prebivalstvo,
                  ki je z gozdom vedno živelo in ga bo tudi ohranilo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Maks Sušek, replika in gospod Žarko Pregelj. Kolegice in
                  kolegi! Prosim, da bomo danes končali to sejo, moramo opraviti še izredno sejo in
                  bi prosil, da so razprave in replike čim krajše, če je možno. Izvolite, gospod
                  Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Oprostite mi, drage kolegice in kolegi, bom čisto kratek. Rekel bi samo, gospod
                  Zagožen, da ne mislim politizirati te zadeve in tudi ni namen stranke, ker gozd je
                  namenjen vsem in izhodišča so dejansko strokovna in to priznam. Sprejemam
                  strokovna stališča in to ste tudi sami rekli, da je to prav in tudi pravilno je
                  tako, da vsi sprejemamo strokovna stališča tudi kot svoje izhodišče. Ne bi jemal
                  preveč politično, da ni liberalno itd., če imamo cilje povečevanja tudi gozdnih
                  fondov v državni lasti. O tem bi lahko veliko razpravljali, se pogovarjali. Vsak
                  ima lahko po svoje nek svoj prav. Vprašanje je, iz katerega izhodišča gremo.
                  Recimo, primerjava na prebivalca je pač ena primerjava, primerjava pa glede na
                  ostale okoljetvorne dejavnike recimo, je pa spet druga primerjava. Mi težko
                  primerjamo eno deželo z drugo, ker so osnove zelo različne. Naš slovenski svet je
                  večinoma gorat, ima veliko gorstva in je varovalna funkcija gozda pri nas močno v
                  ospredju, tako da ni primerjave v tem smislu s prebivalcem npr. z Nizozemsko
                  itd.; o tem lahko veliko razpravljamo. To ni nobeno zlo, priznam pa, da je treba
                  krepiti avtohtono prebivalstvo, ker sem prepričan, da avtohtono prebivalstvo
                  hribovitega področja je najboljši gospodar. In to imamo v zakonu tako tudi
                  zagotovljeno - krepitev tega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj ima besedo.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Želim predstaviti zgolj dopolnilo k 4. dodatnemu sklepu matičnega
                  odbora, ki je v bistvu povzetek stališča zainteresiranega Odbora za infrastrukturo
                  in okolje in bi prosil za nekoliko bolj natančno dikcijo v 4. vrstici, kjer gre za
                  opredelitev operativnih nalog, ki naj bi jih na področju zavarovanih gozdov
                  oziroma tistega prostora, ki sodi v zavarovana območja, opravil Zavod za gozdove
                  Republike Slovenije. Predlagam, da se za besedo <q>"operativnih nalog"</q> dodajo še
                  besede: predvsem pri ekološki sanaciji in strokovnem združevanju gozdov. Ostalo
                  ostane nespremenjeno. To dopolnilo je potrebno zato, da ne bi prihajalo do
                  nesporazumov pri vključevanju tega dodatnega sklepa v program in na ta način bi
                  tudi razmejili strokovno pristojnost Zavoda za gozdove od upravljavske
                  pristojnosti zavoda, ki upravlja s posameznim zavarovalnim območjem, npr. tak
                  zavod je Triglavski narodni park. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Gospod Šešerko ima besedo. Tudi njega prosim, da je
                  kratek, če je možno.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Najprej bi predlagal, da glasujemo o sedmi alinei 5. točke posebej in
                  se razbremenimo ostalega, ker je očitno to sporna točka. Predlagal sem skupaj s
                  kolegi iz več strank, da se sedma alinea nekoliko spremeni, da se ravno tisto,
                  čemur gospod Zagožen nasprotuje in kar vse evropske države imajo v svoji politiki
                  glede gozda, kot osrednjo točko, da se to v slovenski politiki tudi sprejme kot
                  osrednja točka glede gozdov. Seveda razumem, gospod Zagožen lahko potegne nekoga,
                  ki mu je svetovno nazorsko blizu iz neke druge dežele in s člankom dokazuje, da je
                  treba pač čimbolj privatizirati gozd do skrajne mere. Ne razumem pa nekaj drugega,
                  namreč, da gospod Zagožen tu izrecno nasprotuje omejevanju izvoza hlodovine in to
                  on, ki prihaja iz stranke, ki za celo vrsto artiklov zahteva, da se omejuje uvoz.
                  Nekdo, ki je za omejevanje uvoza hrane na različnih področjih, pri hlodovini pa
                  zahteva ostro, torej brezkompromisno sprostitev izvoza, to mislim, da ni
                  koherentno. Ne bom rekel, da ni v skladu s politiko stranke, ki ima ime Slovenska
                  ljudska stranka. Ljudsko ni preveč zaradi tega, ker ljudstvu ne prinaša takšno
                  stališče velikih koristi.</p>
               <p>Moti me tudi to, ko govori kot velik strokovnjak, kar cenim po tem, kar se dogaja
                  in jaz želim samo, naj Vlada pride s točnimi podatki glede golosekov in s
                  predlogi, kako se bo reagiralo naprej glede golosekov, kako bo Vlada reagirala na
                  to. Gospod Zagožen bi tu lahko nekaj povedal zboru o tem največjem evropskem gozdu
                  črne jelše, da bi bili nekoliko konkretni, recimo, kaj hidromelioracije takemu
                  gozdu prinašajo in mislim, da tudi vsakemu drugemu. Hidromelioracije, kjer koli so
                  v gozdu, pomenijo tudi znižanje nivoja podtalnice, pomenijo hitro izsuševanje in
                  ob tem, da ta papir opozarja na sušna leta, ki smo jih ravnokar prestali in ki jih
                  tudi lahko pričakujemo še v prihodnje, zato je neprijetno, da je na prvem mestu od
                  državnih ukrepov, ki se bodo subvencionirali, to so hidromelioracije oziroma
                  melioracije. To lahko tudi pomeni, da bo to osuševanje gozda črne jelše v
                  Prekmurju potekalo naprej, dokler pač črna jelša ne bo zginila. Upam, da Državni
                  zbor teh stališč oziroma take politike, ki gre v to smer, ne bo podprl. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima najprej gospod Zagožen in potem ima besedo gospod
                  Geržina.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Nikjer nisem videl in tudi mislim, da nihče nima namena delati v gozdovih
                  hidromelioracije. Melioracija gozda pomeni nekaj drugega. Obnova bolj
                  produktivnega sestoja, skrb za to, da bo rastni potencial gozda večji in to brez
                  vse kemije in brez mehanizacije ipd., čisti biološki ukrepi.</p>
               <p>Drugo so seveda hidromelioracije na kmetijski zemlji, ki pa lahko prizadenejo gozd
                  črna jelša. Tu imate popolnoma prav. Samo ta dokument nič o tem ne govori. Na to
                  sem opozarjal. Drugače je jasno, da so gozdovi posebno v porečjih posebno
                  dragoceni ravno zaradi vodnega režima itd.</p>
               <p>Glede tega jaz mislim, da World Watch Institut ni strankarski oziroma ideološki
                  ali kaj takega. Mislim, da so čisto nepristranski ljudje. Kaj hočem, lahko povem,
                  kakšen je bil plan, na katerem se je vztrajalo vsaj 20 let za obmejni pas z
                  Avstrijo, na Solčavskem poznam ljudi, ki so mi o tem govorili in še vedno
                  govorijo, da se jih izseli od tam zato, da bi tam bili državni gozdovi, lesna
                  surovina, ljudi bi pa izselili v lesni kombinat v Nazarje in v veliki meri so
                  dejansko to uresničili. Zelo vprašljivo je, če bo možno Solčavsko ohraniti
                  poseljeno in marsikje v Sloveniji je tako. Če bodo ostali, potem morajo imeti vire
                  za življenje in za gospodarjenje. Če bi šla država agresivno v nakupovanje gozdov,
                  bo lokalno prebivalstvo imelo vedno manj naravnih virov in bo odhajalo. Če
                  mislite, da je to okolje tvorno, se motite, ker v tem primeru ni več tam ljudi, ki
                  bi urejali hudournike, tudi vsakodnevno, po nevihtah in tako dalje.</p>
               <p>Zaradi tega pravim, da je pri nas kmečko prebivalstvo poseljeno tako, da gospodari
                  s kmetijsko in z gozdno zemljo skupaj. Drugače sploh ne more biti. Če bi se država
                  pojavila kot agresiven kupec gozdov, s tem pravim, da bo imela dovolj
                  priložnosti, da bo kupovala gozdove, bilo bi pa napačno imeti nek poseben program
                  državnih ukrepov za povečevanje teh gozdov, ker se lahko izrodi, tako da ima
                  negativne posledice marsikdo. Tendence se čutijo tudi sedaj pri
                  denacionalizaciji, češ, da jim naj ne bi vračali, ker bi gozdove preklasificirali
                  v varovalne gozdove, pa sedaj niso bili, ko je Gozdno gospodarstvo z njimi
                  gospodarilo itn.</p>
               <p>To bi bila napačna usmeritev in upam, da je Državni zbor ne bo sprejel, zato se
                  strinjam, da se o sedmi alinei posebej glasuje in pričakujem, da ne bomo sprejeli
                  takega dolgoročnega načrta, da bi država postala glavni lastnik gozdov, ampak, da
                  smo skupaj s sprejemom zakona in te strategije zagotovili pogoje, da bo slovensko
                  prebivalstvo, tisti, ki so lastniki in ostala javnost, imelo od gozdov kar največ
                  v vseh njihovih funkcijah, tako proizvodnih kot drugih.</p>
               <p>Kar se izvoza tiče, predlagam izvozno stimulacijo za lesno industrijo. Če se vsa
                  industrija zavzema za izvozno stimulacijo, zakaj ne. Ne poznam primera, da bi
                  omejevali izvoz, ampak praviloma se pospešuje. Nisem za to, da bi pospeševali
                  izvoz hlodovine, nikakor ne, ampak, da bi ga umetno ovirali, je to administrativni
                  ukrep, ki zanesljivo ne prinese pozitivnega ekonomskega učinka, niti narodno
                  gospodarskega ne. Nekaj drugega bi morali zagotoviti in to je v teh stališčih
                  zapisano, da bi pospeševali domačo industrijo predelovalno, tako lesno kot tudi
                  celulozno in papirno, da bi to bogastvo doma plemenitili, to surovino. To bi bili
                  narodnogospodarsko pravilni ukrepi države.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima ponovno gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Ne želim obremenjevati te razprave, ampak ker gospod Zagožen vztraja
                  pri nekaterih tezah, bi opozoril samo na to, da ta poskus, da bi se državo
                  eleminiralo kot kupca gozdov, bi naredil Slovenijo za unikatno deželo, ki bi imela
                  politiko do gozda, ki v Evropi ni običajna.</p>
               <p>Očitno gospod Zagožen ne bi nasprotoval in tudi nikjer ni govoril in ga tudi
                  razumem, da je poljubni privatnik, lastnik ki kupuje, čeprav je sam prej omenil,
                  da je v študiji, ki jo je citiral, veliki kapital eden od dveh najbolj škodljivih
                  akterjev v gozdu. Zelo problematična je ta teza, kar počakajmo, država bo že nekoč
                  kasneje, ko bo imela več denarja in več časa in možnosti, naj pa takrat začne
                  kupovati. Zavedati se moramo, da imamo tek s časom ravno obratno kot misli gospod
                  Zagožen. Z vstopom Slovenije v Evropsko unijo bodo ti časi, ko se da kupiti, ko bi še država lahko kupila, mimo. Potem bo to na mednarodnem trgu, kjer slovenska
                  država, ki bo imela težave s prilagajanjem svoje industrije na raznih področjih
                  ostri mednarodni konkurenci, ne bo imela več denarja, da bi kupovala gozdove. Zato
                  je sedaj, zato je teh nekaj let do vstopa Slovenije v Evropsko unijo čas, da
                  kupimo gozdove kot država in da jih zavarujemo. Seveda ob tem, da gospod Zagožen
                  pravi, da omejitve uvoza hlodovine ne bi bile nacionalno gospodarsko koristne, bi
                  ga direktno vprašal. Zakaj pa so omejitve uvoza poceni kvalitetne hrane
                  koristne?</p>
               <p>On je govoril o izvozu hlodovine, ki jo je treba sprostiti in treba je čim bolj
                  omejiti uvoz kvalitetne in poceni hrane. To seveda ne gre skupaj, to je paradoks,
                  ki ostaja kar naprej in očitno ga bomo začeli ponavljati, zato mislim, da je
                  dobro, če preidemo h glasovanju. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To si želim tudi jaz, gospod Šešerko. Repliko ima gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Opravičujem se zaradi tega obremenjevanja. Mi imamo zakonsko urejen promet s
                  kmetijskimi in gozdnimi zemljišči, vendar zdaj velja tako, da ima prednostno
                  pravico nakupa sosed. V ustavi imamo celo zapisano, da tujci ne morejo postati
                  lastniki zemljišč v Sloveniji. Jaz upam, da bomo, ne glede na vstopanje v Evropsko
                  unijo, preprečili, da bi tujci kupovali v Sloveniji zemljišča, če ne, vsaj
                  kmetijska in gozdna zemljišča ali jim to tako otežili, da za njih ne bo v nobenem
                  primeru interesantno. Sicer lahko postanemo plen nekega političnega načrta, ne
                  gospodarskega. Nemški veliki lastniki gozdov prodajajo gozdove državi in seveda
                  zato dajejo podkupnino upravnim uradnikom, da je država sploh kupec in to dober
                  kupec. Potem gotovo ne bodo prihajali kupovat k nam gozdov. Ni interesa za
                  vlaganje v gozdove pri privatnem kapitalu. Interes ima lahko samo tisti, ki ima
                  tam svojo gospodarsko enoto in jo ekonomsko nekoliko okrepi. To je pa sosed, če
                  nekdo prodaja, tako ne more, šele potem je država. In potem pridejo šele na vrsto
                  drugi. Nikakor ne eleminirati države. Če pa bi dali predkupno pravico, imeli nek
                  program nakupa teh gozdov, potem bi pa ravno tistega, ki je prvi na vrsti po
                  veljavni zakonodaji s tem izločili, s tem, da bi spremenili zemljiško politiko
                  navsezadnje tudi v kmetijstvu in šli v nekaj, za kar smo se najbrž dogovorili, da
                  ni naša perspektiva. Državno kmetijstvo se ni obneslo in zagotavljam vam, da bo
                  državi in državnemu proračunu tudi zelo olajšano, če bodo čimveč gozdov imeli
                  tisti, katerih eksistenca in njihovih družin je odvisna od stanja teh gozdov.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina. Prosim.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa gospod predsedujoči! Oprostite prisotni, kolikor nas je. Ves dan sem poslušal, sedaj pa se mi je nekaj nabralo tudi o gozdovih. Tudi sam sem eden od
                  tistih lastnikov gozdov, o katerih je govoril dr.Zagožen. Pol hektarja ga je
                  ostalo, pa ne po moji krivdi. In pri nas ni bil strah, da bi ga prodali, da bi ga
                  tujci kupili, to tudi ne. Ni bil strah, kupila ga je pač organizacija. Tričetrt od
                  tega, se pravi ali še več. Bilo ga je več kot 2 hektarja, in to boljši gozd. Ker
                  so naredili šotorišča, je kupila turistična organizacija in tako mi je ostal samo
                  del, kjer hitreje rastejo skale, kot pravim slikovito, kot pa drevesa.</p>
               <p>Kaj hočem sedaj povedati. Namreč, ta gozd se obnaša, kot so nekateri rekli, po
                  svoje. Če so gozdarji zraven, nekaj raste, če niso zraven, tudi raste. Če gozdarji
                  lovijo škodljivce, jih polovijo, pa pride pozeba pa polomi vse. To je 40 let v
                  mojem življenju, najprej s svojim očetom, kasneje sam spremljam. Boril sem se z
                  logarjem, da bi mi dal nekaj odkazov posekati, pa je rekel, ne, počakajte malo, da
                  osemeni, pa bomo čez en čas. Pa je ravno nekaj poraslo, pa je prišla pozeba, pa
                  vse polomilo, pa je zopet rekel ne, spet čakaj in tako naprej. In ker niso mogli
                  posekati, goloseka narediti, ko so danes ljudje govorili o golosekih, ker je
                  turistično naselje, ker potrebuje drevesa in bi morali na novo posaditi, je ostal
                  škodljivec v drevesih. Še danes je in bo ostal. Se pravi, potrebna je strategija in potrebni so strokovnjaki, za katere smo v tem zboru letos že
                  govorili in postavili čez 600 ljudi, ki bodo skrbeli za določene stvari. Za kaj?
                  Se pravi, za tisto, da bo kolikor se bo dalo sonaravno življenje z gozdom in
                  gospodarjenje.</p>
               <p>Sedaj govoriti o tem, kdaj je bilo več golosekov kot danes. Prejšnje leto jih je
                  bilo dejansko več. Nek gozdar mi je rekel, ki sem ga vprašal pred kratkim, kako je
                  bilo včasih; da so dobro gospodarili, nekdo je rekel, da so bili za zgled, potem
                  pa je prišel odlok, ko je bil že tak posek, pa so rekli, še 30 tisoč kubikov,
                  hitro do konca leta, ker imamo tako in tako potrebo. To vsekakor ni bilo
                  zgledno.</p>
               <p>Letos in lani so nekateri goloseki, mislim, da pač imajo dolžnost tisti, da
                  posadijo. Če so pa to ljudje, ki živijo s tem gozdom, poznam kar precej takih, oni
                  ne sekajo brez potrebe. Če se enkrat v eni generaciji nekaj poseka, se točno ve za
                  kaj, da se bo nekaj naredilo. Potem se pa gozd pusti pri miru, če je sreča, da ni
                  pozebe, da ni škodljivcev, bo naslednja generacija spet imela nekaj gozda.</p>
               <p>Tukaj je govorjeno, recimo ta 7. člen, da bi povečali maso gozdnega fonda v
                  državni lasti. Po eni strani bi bilo mogoče to dobro, ker tisti, ki se na to
                  spoznajo, pravijo, da je po drugih evropskih deželah tako. Drugi odgovarjajo, od
                  1945. leta do danes je procent pogozdenosti ali pa pokritost z gozdom porastel
                  neprimerno. Danes smo slišali, da imamo največjo površino gozda na prebivalca.
                  Upam trditi, tudi precej slabega gozda. Zakaj? Sam se spomnim, prav v rosnih letih
                  sem imel priložnost videti, ko so bile nekatere površine namenjene za pašnike za
                  živino. Kaže, da te živine ne rabimo, ker imamo farme piščancev in naše otroke s
                  tem pitamo, s tem pa posledično rabimo gozd, ker jih bomo zopet v gozd vozili na
                  zdravljenje in dejansko ga potrebujemo za ta način. Ko smo obravnavali to zadevo
                  na Odboru za infrastrukturo, smo prišli do vprašanja in do problema, maso gozda
                  imamo veliko, hočemo jo povečati. Imamo pa velike količine slabega gozda in tega
                  ne moremo spraviti nikamor. Mislim, da bi bila pravilna politika tistih, ki imajo
                  vpliv, in to mislim, da so nekateri v LDS-u, mogoče še iz kakšne druge stranke, da
                  bi celulozno in papirno industrijo, ki jo nekateri poskušajo uničiti, ko so prišli
                  drugi notri iz drugih multinacionalk in nam uničujejo to, da bi to usposobili,
                  pošteno ohranili in da bi seveda v tem primeru, tudi kot tukaj piše, pri
                  subvencioniranju nekoliko razmišljali tudi o tem, da subvencioniramo, da spravimo
                  slab les za celulozo v tovarne in da na tisto mesto posadimo dober les. Se pravi,
                  da dobimo na terenih, ki so še danes državni, dober lesni fond, ampak ne kakšna
                  skrivenčena drevesa, polomljena itd., za katera ne bo nihče skrbel. Mislim, da
                  moramo v to smer, ker nekateri ljudje pravijo danes in to imajo prav, mi vozimo
                  drva v gozd, kot se reče.</p>
               <p>Primer, osnovna šola na Otlici, vozijo kurilno olje tja, je pa v gozdu. Zadaj je
                  na stotine hektarov gozda. Mi ne potrebujemo gozda, kaj hočemo? Kaj hočemo
                  državnemu fondu in ga večati? Kaj hočemo z drvmi, če ostajajo notri, če jih nima
                  kdo pripeljati? In me je vprašal oni dan nekdo oziroma sem jaz vprašal: <q>"Ali si ti
                  kupil tudi olje? Saj imaš vendar tam gozd."</q> Rekel je, se mi ne splača, ker je bolj
                  poceni, ker če naročim tega, onega, tretjega in četrtega, preden pridejo drva do
                  doma oziroma do peči, je bolj poceni, da mi pride on s tisto <q>"pipco"</q>, pa natoči in
                  tako je. To so dejstva.</p>
               <p>Mislim pa kljub temu, da so danes taki časi, dejansko rabimo to strategijo.
                  Recimo, še en vidik je, onesnaženje. O tem smo tudi govorili na Odboru za
                  infrastrukturo, o domačih onesnaževalcih. Eden je letos saniran, to je blok
                  Termoelektrarne Šoštanj, drugi naj bi se saniral, verjetno bomo v zboru tudi
                  potrdili denar za to, to je, po mojem, tudi sobvencioniranje gozda, da se bo
                  ohranil. Kako pa delati, da bi industrijo iz Padske doline ali Padskega povodja,
                  da bi to emisijo preprečili? Nekateri dokazujejo strokovno, da to prihaja kot
                  kisel dež na naše gozdove in jih uničuje, se pravi, posredno, nekaj samo zaradi
                  dežja, drugo pa zaradi škodljivcev kasneje. Kako bomo to preprečili? Mislim, da bi
                  se raje o tem pogovarjali, da bi ohranili gozd in ga celo naredili lepega. Imel
                  sem slučajno dve priložnosti. V južni Nemčiji vzgajajo in to govorijo o
                  melioracijah, imajo posajen gozd, ko smo šli mimo, je bilo kar hektare in hektare
                  kot vžigalice položeno, ker je bil slučajno tam veter. Imel sem tudi priložnost
                  videti na Švedskem, kjer selekcionirajo, to gozdarji verjetno znajo. Dejansko so
                  to njive, to ni več tisti gozd, kot bi dr. Šešerko rekel, da je to pač za
                  sonaravno bivanje, ampak je to njiva, njiva gozda in tam lahko delaš kot z njivo
                  in seveda v tem primeru ga ne moreš 100% ohraniti takšnega, kot je, ker nekateri
                  starejši so rekli: <q>"Ja, smreka je plevel v gozdu"</q>. Včasih je bila jelka dobro
                  drevo, ne vem, kako bodo kakšne druge stvari notri spravili, ko so samo smreke
                  sadili. Sedaj že moramo delati, pravijo, že meni so rekli, tudi nekaj bukev dajte,
                  ker mora biti to, ker pač zahtevajo. Gozdarji to zadevo poznajo in zato
                  potrebujemo, mislim, potrebujemo to strategijo, rabimo strokovnjake in rabimo, bi
                  rekel, ne kmečko, ampak gozdarsko pamet, da se bomo o tem prav zmenili, in da bo
                  nekaj od tega nastalo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Mislim, da lahko to razpravo zaključimo in prehajamo na odločanje.
                  Najprej dajem na glasovanje stališče odbora: <q>"Državni zbor ocenjuje, da je progam
                  trajnostnega razvoja gozdov v Sloveniji ustrezna podlaga za pripravo za drugo
                  obravnavo."</q> Dajem to na glasovanje.</p>
               <p>Ugotovimo sklepčnost! <stage>(44 prisotnih.)</stage> Mislim, da nas je več v
                  dvorani. Bomo ponovili, hkrati pa prosim vse kolegice in kolege, da vztrajate v
                  dvorani do konca.</p>
               <p>Ugotovimo sklepčnost! <stage>(54 prisotnih.)</stage> <q>"Državni zbor ocenjuje, da je
                  program trajnostnega razvoja gozdov v Sloveniji ustrezna podlaga za pripravo za
                  drugo obravnavo."</q></p>
               <p>Kdo je za? <stage>(53 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo to stališče sprejeli.</p>
               <p>Predlagam, da o vseh točkah, tudi o 5. glasujemo skupaj o celotnem stališču, da pa
                  glasujemo sedaj najprej o 5. točki v sedmi alinei, h kateri imamo dva amandmaja.
                  Gospod Zagožen predlaga, da se sedma alinea črta; gospod Šešerko, Jože Protner,
                  Maks Sušek, Franc Avberšek in Tone Peršak predlagajo, da se sedma alinea 5. točke
                  spremeni, tako da se glasi: Predlagatelj naj pri pripravi projekcije povečanja
                  gozdnega fonda, ki bo preprečevala vsako nadaljnje zmanjšanje obsega gozdov v
                  državni lasti in tako kot v razvitih demokratičnih državnih ureditvah poskrbela za
                  prednostni državni odkup vseh gozdov, ki so na prodajo. Predlagatelj naj pripravi
                  ustrezne zakonske in podzakonske akte in predvidi finančne mehanizme za odkup
                  gozdov, ki so naprodaj.</p>
               <p>Na glasovanje dajem predlog gospoda Zagožna, da se sedma alinea 5. točke črta.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da predlog ni sprejet.</p>
               <p>Sedaj dajem na glasovanje predlog gospoda Šešerka. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je predlog sprejet.</p>
               <p>Sedaj dajem celotna stališča na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo s tem stališča sprejeli.</p>
               <p>Imamo še dodatne sklepe. Gospod Lap je tudi dal dodatno stališče, ki ga je nato
                  umaknil. Imamo pa še dodatne sklepe. K 4. sklepu imamo amandma gospoda Žarka
                  Pregelja. Predlagam, da o vseh sklepih glasujemo sproti. V kolikor kdo ne
                  ugovarja, skupaj. Najprej pa glasujemo o predlogu gospoda Preglja, ki predlaga, da
                  se 4. dodatni sklep matičnega odbora k programu trajnostnega razvoja gozdov v
                  Sloveniji v četrti vrstici četrtega sklepa za besedo <q>"nalog"</q> doda naslednje
                  besedilo: <q>"Predvsem pri ekološki sanaciji in strokovnem vzdrževanju gozdov."</q>
                  Ostalo besedilo sklepov pa ostane nespremenjeno. Dajem ta amandma na glasovanje.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo to sprejeli.</p>
               <p>In sedaj dajem sklepe v celoti na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo sklepe sprejeli.</p>
               <p>S tem zaključujem to točko dnevnega reda.</p>
               <p>Prehajamo na naslednjo, <title>46. TOČKO DNEVNEGA REDA - OBRAVNAVA IZHODIŠČ ZA
                     PRIPRAVO SANACIJSKEGA NAČRTA SLOVENSKIH ŽELEZNIC, SANACIJSKEGA NAČRTA ZA JAVNO
                     PODJETJE SLOVENSKE ŽELEZNICE IN OPERACIONALIZACIJA SANACIJSKEGA NAČRTA
                     SLOVENSKIH ŽELEZNIC</title>.</p>
               <p>Gradivo je predložila Državnemu zboru Vlada Republike Slovenije. Želi besedo
                  predstavnik Vlade? Prosim, gospod Slavko Hanžel, državni sekretar v Ministrstvu za
                  promet in zveze.</p>
            </sp>
            <sp who="SDZ1:HanželSlavko">
               <speaker>DR. SLAVKO HANŽEL:</speaker>
               <p>Spoštovani gospod podpredsednik, spoštovani zbor! Sanacijski program je nastal na
                  osnovi sklepa Državnega zbora, z dne 25.2.1993, in sicer je bil pripravljen
                  predlog, teze, program in operacionalizacija sanacijskega programa v prvi polovici
                  leta 1993 in se od takrat, ko ga je sprejela Vlada Republike Slovenije, tudi
                  izvaja.</p>
               <p>Samo če dovolite, da na kratko spomnim. Teze so osnova za izdelavo sanacijskega
                  programa. Bile so sprejete in v skladu s temi tezami sanacijski program vključuje:
                  analizo obstoječega stanja in opredelitev bodoče vloge slovenskih železnic v
                  prometnem sistemu naše države, prognozo prometa za desetletno obdobje,
                  indentifikacijo neprofitne dejavnosti slovenskih železnic, ki je v interesu države
                  ter način subvencioniranja te dejavnosti, opredelitev dejavnosti Slovenskih
                  železnic s predlogom njene bodoče strukture in organiziranosti. Izdelavo
                  ustreznega predloga potrebne kadrovske zasedbe Slovenskih železnic, povzetek
                  ugotovitev finančno-ekonomske analize s predlogi ukrepov za normalizacijo
                  poslovanja v tem sistemu in seveda tudi prikaz predlagane organizacijske strukture
                  s predlogom ukrepov. Kot rečeno, se sanacijski program izvaja in to uspešno izvaja
                  od zaključka aprila lanskega leta, ko je bil potrjen v juniju na Vladi. Sanacijski
                  program se izvaja v vseh navedenih smereh v skladu s sklepi in obveznostmi, ki jih
                  je prevzela ob potrditvi Vlada Republike Slovenije in v skladu s sklepi in
                  obveznostmi, ki so jih prevzele Slovenske železnice. Zadolžitve v sklopu tega
                  programa so že v tem polletnem obdobju lanskega leta presežene, gledano celotno
                  povprečje lanskega leta, in presežene v prvem kvartalu tega leta.</p>
               <p>Slovenske železnice, samo na kratko, da vas spomnim, so dejansko povečale
                  produktivnost svojega dela, ne samo s povečanjem obsega dela, ampak tudi z
                  racionalizacijo svojega dela, to je z zmanjšanjem števila zaposlenih v zadnjem
                  triletnem obdobju za praktično 4.000 zaposlenih, letos naj bi se ta številka
                  približala približno 9.800 iz predhodnih 15.500 v letu 1990. Slovenske železnice
                  dejansko znižujejo stroške, in sicer so znižale stroške obratovanja v preteklem
                  letu za 10%, podobno bi naj bilo v tem letu in še v letu 1996. V vsem tem
                  triletnem obdobju, za katerega je predviden ta sanacijski program, je predvideno
                  tudi ustrezno zniževanje stroškov in povečevanje obsega dela z bolj tržno
                  usmerjenim nastopom na trgu prometnih storitev.</p>
               <p>Predlagam, da se sklepe, ki so sestavni del sanacijskega programa in
                  operacionalizacije sanacijskega programa in ki so razdeljene tako na obveznosti
                  države, kot na obveznosti izvajalcev storitev, se pravi, Slovenskih železnic,
                  potrdi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Hanžel. Gradivo je obravnaval Odbor za infrastrukturo in okolje
                  kot matično delovno telo. Želi poročevalec besedo? Gospod Lipoglavšek, vi ste
                  poročevalec? Se opravičujem. Gledal sem gospoda Preglja. Izvolite.</p>
            </sp>
            <sp who="SDZ1:LipoglavšekFranc">
               <speaker>FRANC LIPOGLAVŠEK:</speaker>
               <p>Kolegice in kolegi, hvala. Gospod podpredsednik, hvala za besedo! Ne bi rad, da bi
                  bila ta diskusija predolga, vendar kljub temu bi vas zaprosil za nekaj pozornosti.
                  Nacionalni program Slovenskih železnic še ni sprejet in je praktično ta sanacijski
                  program edini dokument, na katerega se v sedanjem času lahko opremo. V tem sklicu
                  Državnega zbora smo potrjevali najemanje kreditov, ki imajo osnovo v tem
                  sanacijskem programu in če ne bi Vlada potrdila, bi dejansko sprejemali dokument,
                  ki ne bi imel osnove v sklepih. Zato mi dovolite, da v imenu Odbora za
                  infrastrukturo rečem, da smo zelo temeljito obravnavali ta sanacijski program in
                  da smo ga obravnavali celovito, ne samo temeljito. Ta sanacijski program ima
                  elemente prometne politike. Določa notranjo organiziranost Slovenskih železnic,
                  določa neprofitnost potniškega prometa in infrastrukture. Je osnova za sprejemanje
                  kreditov, kar sem že omenil. Bil je osnova za sprejem zakona o železnici, je
                  osnova za sprejem nacionalnega programa, ki ga žal nimamo na sklicu 23. seje za
                  julij in je osnova na za razgovore z Madžarsko in z Avstrijo o povezavi oziroma o
                  razvijanju železniških transportnih povezav s tema deželama. Zlasti bi rad
                  opozoril na del razgovorov z Madžarsko. Madžarska je za Slovenijo zelo zanimiv
                  transportni partner in mislim, da moramo v tem zboru pospešiti razpravo o povezavi
                  Slovenskih železnic z madžarskimi tudi mimo nacionalnega programa, če bo potrebno.
                  Zamujanje pri tej povezavi bo imelo daljnosežne posledice, saj bo konkurenca v tem
                  času velika, zlasti Reka - Kotoriba je transportna pot, ki bo prav gotovo
                  konkurenčna naši luki Koper in povezavi Murske Sobote s Hodošem. Zato bi predlagal
                  tako, da Državni zbor sprejme stališča Odbora za infrastrukturo, hkrati pa, ker
                  predstavljam stališča odbora mi dovolite, da ne jemljem še enkrat besede, da se
                  črta zadnji del 1. točke, kot je v mojem amandmaju, ker so zadeve že realizirane.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Lipoglavšku. Želi besedo predstavnik Sekretariata?
                     <stage>(Ne.)</stage> Želi besedo kdo od poslanskih skupin? <stage>(Ne.)</stage>
                  Besedo dajem poslankam in poslancem. Gospod Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Bom čisto kratek! Najprej bi
                  rekel, da me je k temu, da bom predlagal dodaten sklep, navedla tudi razprava
                  gospoda Lipoglavška, v kateri je dejal, da je ta sanacijski program podlaga za
                  najemanje kreditov. To preprosto ni in ne more biti res, ker kredite lahko najema
                  Republika Slovenija samo na podlagi posebnega zakona ali pa garancije za te
                  kredite, ti posebni zakoni so bili v vsakem primeru tudi dejansko v tem državnem
                  zboru sprejeti. Iz tega izhajajoč bi tudi lahko razvili tezo, da se bo država za
                  Slovenske železnice zadolžila toliko kolikor potrebuje sanacijskega programa. To
                  pa je v tem trenutku daleč več, kot državni proračun zmore. Če pogledate v
                  sanacijskem programu, kakšne so načrtovane državne obveznosti in, če pogledate
                  proračunski memorandum iz lanskega leta, boste ugotovili relativno veliko
                  nekompatibilnost. Vrednost tega sanacijskega programa vidim samo v strateških
                  ciljih, ki jih ta sanacijski program postavlja. Ti strateški cilji so pač ločeno
                  od infrastrukture, od prometa, strateški cilj je tržna naravnanost, strateški cilj
                  je točna opredelitev državnih subvencij, obseg teh državnih subvencij in interes
                  države do teh državnih subvencij. Menim, da vsi drugi detajli, ki izhajajo iz tega
                  sanacijskega programa, ki v svojem bistvu sploh ni slab, preprosto ne sodijo v
                  Državni zbor kot obravnava, ampak jih mirne duše lahko obravnava Vlada oziroma
                  organ upravljanja na Slovenskih železnicah.</p>
               <p>Obljubil sem vam dodatni sklep. Dodatni sklep pa se glasi takole: <q>"Državni zbor
                  nalaga Vladi Republike Slovenije, da uskladi državne finančne obveznosti, ki
                  izhajajo iz sanacijskega načrta za javno podjetje Slovenske železnice s
                  proračunskimi možnostmi, ki so opredeljene v proračunskem memorandumu za leto
                  1994. Usklajen program naj bo podlaga za finančna sredstva v prihodnjih državnih
                  proračunih."</q> Ne zdi se mi sprejemljivo, da per-parte sprejemamo neke podlage, ki
                  bi lahko potencialno pomenile velike finančne obveznosti, ampak se mora to
                  rezultirati v memorandumu oziroma v državnih proračunih. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Pregelj in potem gospod Lipoglavšek.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani gospod Lenič! Vi sicer lahko ugotavljate karkoli želite, ampak ta
                  Državni zbor je že sprejel ustrezne zakone, ki so garancija za najemanje kreditov,
                  ki bodo tudi, med drugim, služili sanaciji celotnega železniškega gospodarstva,
                  predvsem najprej sanaciji infrastrukture, rekonstrukcij, hkrati pa se ta
                  sanacija v resnici v družbi, ki upravlja Slovenske železnice, že izvaja. Zavedati
                  se moramo, da je ta dokument prišel v Državni zbor zelo pozno. Matični odbor ga je
                  obravnaval že 15.11. oziroma takrat je bilo poročilo že napisano. Tako, da je
                  zadeva res že nekoliko z brado in v bistvu bolj ugotavljamo to, kar se že izvaja
                  in so tudi že vidni učinki. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Lipoglavšek. Replika na repliko, gospod Lenič ima prednost. res
                  bo imela ta kratka razprava dolge posledice. Izvolite.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Gospod Pregelj me očitno ni
                  razumel. Točno to sem jaz rekel, da so podlaga za najemanje kreditov posebni
                  zakoni, ki so bili tukaj nekateri že sprejeti, ne pa ta sanacijski načrt.</p>
               <p>Če je prišlo do nesporazuma, mislim, da sva uskladila svoje mnenje. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Lipoglavšku.</p>
            </sp>
            <sp who="SDZ1:LipoglavšekFranc">
               <speaker>FRANC LIPOGLAVŠEK:</speaker>
               <p>Dobro, da sta uskladila, sicer bi potegnil iz dnevnega reda, kjer piše, da je
                  osnova za najemanje kredita pri posodobitvi železnice v tem sanacijskem programu.
                  To se pravi, da je Vlada s tem nastopila.</p>
               <p>Sicer se mi zdi, da ne bi podprl tega sklepa, preprosto, ker smo proračun za
                  leto 1994 sprejeli in smo na nek način sprejeli obveznosti, zato sem tudi
                  predlagal črtanje tega. Normalno je, da bo v okviru obveznosti, ki jih bomo
                  sprejeli v tem parlamentu, tudi sanacija železnic. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Zaključujem razpravo. Prehajamo k stališčem in sklepom. Predlagam, da
                  o stališčih in sklepih glasujemo v celoti. Imamo spreminjevalni amandma, ki ga
                  predlaga gospod Franc Lipoglavšek: Besedilo za drugim stavkom prve točke stališč
                  in priporočil Odbora za infrastrukturo in okolje se črta.</p>
               <p>Prosil bi, če bi poklicali kolegice in kolege, ki so morda v avli pred dvorano.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo predlog sprejeli.</p>
               <p>Sedaj dajem na glasovanje stališča odbora. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo stališča sprejeli.</p>
               <p>Imamo še dodatni sklep gospoda Jožeta Leniča: Državni zbor nalaga Vladi Republike
                  Slovenije, da uskladi državne finančne obveznosti, ki izvirajo iz sanacijskega
                  načrta za javno podjetje Slovenske železnice s proračunskimi možnostmi, ki so
                  opredeljene v proračunskem memorandumu iz leta 1994. Usklajen program naj bo
                  podlaga iz finančnih sredstev v prihodnjih državnih proračunih. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo sklep sprejeli.</p>
               <p>Zaključujem to točko dnevnega reda.</p>
               <p>Prehajamo na <title>47. TOČKO DNEVNEGA REDA - ZAHTEVA TEMELJNEGA SODIŠČA V
                     LJUBLJANI, ENOTA V LJUBLJANI V ZVEZI Z VLOŽENO ZASEBNO TOŽBO ZOPER POSLANCA
                     DRŽAVNEGA ZBORA</title>.</p>
               <p>Zahtevano obravnavo je predložilo Temeljno sodišče v Ljubljani, enota v Ljubljani.
                  V zvezi z vloženo zasebno tožbo zoper poslanca Državnega zbora gospoda Iva
                  Hvalico. Zaprosilo je obravnavala Mandatno-imunitetna komisija.</p>
               <p>Želi poročevalec komisije besedo? <stage>(Ne)</stage>.</p>
               <p>Na podlagi drugega odstavka 38. člena poslovnika Državni zbor o vzpostavitvi ali
                  odvzemu poslanske imunitete odloča brez razprave in brez obrazložitve poslanskih
                  glasov.</p>
               <p>Prehajamo na glasovanje o predlogu sklepa Mandatno-imunitetne komisije, ki se
                  glasi: Državni zbor Republike Slovenije na podlagi drugega odstavka 83. člena
                  Ustave Republike Slovenije ter prvega in drugega odstavka 22. člena zakona o
                  poslancih v zvezi z zahtevo Temeljnega stališča v Ljubljani, Enote v Ljubljani, z
                  dne 20.4.1994 zaradi vložene zasebne tožbe v kazenski zadevi št. 1KA/43/94 zaradi
                  kaznivega dejanja žaljive obdolžitve po členu 108/1/II/3 kazenskega zakonika
                  Republike Slovenije prizna imuniteto poslancu Državnega zbora Republike Slovenije
                  gospodu Ivi Hvalici in ne dovoli začetka kazenskega postopka. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli.</p>
               <p>S tem zaključujemo to točko dnevnega reda.</p>
               <p>Prehajamo na naslednjo <title>TOČKO DNEVNEGA REDA - OBVESTILO TEMELJNEGA SODIŠČA
                     V MURSKI SOBOTI, ENOTA V MURSKI SOBOTI, ZA UVEDBO POSTOPKA ZOPER POSLANCA
                     DRŽAVNEGA ZBORA</title>.</p>
               <p>Obvestilo o obravnavi zbora je predložilo Temeljno sodišče v Murski Soboti, enota
                  v Murski Soboti v zvezi s preiskavo zoper poslanca Državnega zbora gospoda Jožefa
                  Kocuvana.</p>
               <p>Obvestilo je obravnavala Mandatno-imunitetna komisija. Želi poročevalec besedo?
                     <stage>(Ne.)</stage></p>
               <p>Prehajamo na glasovanje o predlogu sklepa Mandatno-imunitetne komisije, ki se
                  glasi: Državni zbor Republike Slovenije je na podlagi tretjega odstavka 83. člena
                  Ustave Republike Slovenije ter tretjega odstavka 22. člena zakona o poslancih v
                  zvezi z obvestilom Temeljnega sodišča v Murski Soboti, Enote v Murski Soboti
                  številka 224/93, z dne 25.7.1994, v zvezi s preiskavo v smeri poskusa kaznivega
                  dejanja izdajanje kritega čeka po prvem odstavku 172. člena kazenskega zakona
                  SFRJ, v zvezi z 19. členom kazenskega zakona SFRJ ter 4. členom ustavnega zakona
                  Republike Slovenije, Uradni list Republike Slovenije št. 1/91 ne prizna imunitete
                  poslancu Državnega zbora Republike Slovenije gospodu Jožefu Kocuvanu. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je sklep sprejet.</p>
               <p>S tem zaključujem tudi to točko dnevnega reda.</p>
               <p>Prehajamo na naslednjo <title>49. TOČKO DNEVNEGA REDA - OBRAVNAVA PREDLOGA ZA
                     SPREJEM OBVEZNE RAZLAGE 4. ČLENA ZAKONA O IGRAH NA SREČO</title>.</p>
               <p>Predlog za sprejem obvezne razlage so zboru predložili poslanke in poslanci: Ivo
                  Hvalica, Jože Pučnik, Vitodrag Pukl, Drago Šiftar, Marjan Podobnik, Janez
                  Podobnik, Alojz Metelko, Franc Potočnik, Zoran Madon, Mihaela Logar, Janez Kopač
                  in Benjamin Henigman.</p>
               <p>Poslanec Ivo Hvalica je v imenu predlagateljev umaknil predlog za sprejem obvezne
                  razlage iz določb zakona o davkih občanov, zakona o računovodstvu in zakona o
                  igrah na srečo razen njegovega 4. člena. Tako bo zbor pod to točko dnevnega reda
                  obravnaval le predlog za spremembo obvezne razlage 4. člena zakona o igrah na
                  srečo.</p>
               <p>Želi predstavnik predlagateljev obvezne razlage besedo? Izvolite, gospod
                  Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Res bom zelo kratek. Kot ste slišali predsedujočega, sem umaknil svojo
                  pobudo za avtentično razlago, ali kakor že temu rečemo, večine tistih predlogov,
                  ki sem jih takrat predstavil, razen za 4. člen zakona o igrah na srečo obstoječega
                  zakona iz leta 1980. Posledica tega člena je lastninjenje in ne finančne
                  posledice, zato predlagam, da postane za razlago tega 4. člena zakona o igrah na
                  srečo matično delovno telo Rejčeva komisija. To je moj predlog. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glede na poslovnik, o matičnosti odloča predsednik. Predsednik je tako
                  odločil na podlagi odloka o ustanovitvi komisij in njihovih kompetenc in mi imamo
                  že ta predlog, zato vašega predloga po poslovniku ne moremo upoštevati. Predlog je
                  obravnaval Odbor za finance in kreditno monetarno politiko, ki je kot matično
                  delovno telo. Želi poročevalec odbora besedo? Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Odbor se je dolgo ukvarjal s tem vprašanjem na več sejah. Na žalost
                  smo ob tej točki dnevnega reda ponavadi na odboru postali nesklepčni. No, enkrat
                  le nismo bili nesklepčni pri tej točki in takrat smo tudi sprejeli poročilo, ki je
                  pred vami. Treba je povedati to, da je stvar, verjetno tudi zaradi svoje
                  občutljivosti, dolgo čakala na mnenje različnih pravnih strokovnjakov. Na koncu
                  koncev smo jih le dobili.</p>
               <p>Odbor se je pri svojem odločanju naslonil predvsem na mnenje Sekretariata za
                  zakonodajo in pravne zadeve, ki ga je podprla tudi Vlada. To mnenje pa pravi: <q>"Po
                  mnenju odbora oziroma po mnenju Sekretariata za zakonodajo in pravne zadeve, bi z
                  institutom obvezne razlage določb 4. člena zakona o igrah na srečo, kot ga
                  predlaga gospod Hvalica in skupina predlagateljev, posegali v urejanje pravnih
                  pravil za nazaj, kar s pravno sistemskega vidika in načela pravne varnosti ni
                  sprejemljivo. Ustava Republike Slovenije namreč v svojem 155. členu določa
                  prepoved povratne veljave pravnih aktov, kar bi v konkretnem primeru sprejema
                  obvezne razlage določb 4. člena zakona o igrah na srečo vsekakor bilo dejstvo. S
                  tem bi bil kršen najvišji zakon v državi oziroma ustava. Zaradi tega odbor
                  predlaga Državnemu zboru sklep, da se pobuda poslancev Iva Hvalice in drugih,
                  skupine poslancev za obvezno razlago določb 4. člena zakona o igrah na srečo ne
                  sprejme."</q> No, že po seji odbora pa smo tudi v tem Državnem zboru sprejeli predlog
                  oziroma zakon o prepovedi lastninskega preoblikovanja podjetij, ki prirejajo
                  posebne igre na srečo in naj mi bo dovoljeno, da rečem tudi to, da če bi sprejeli
                  ta predlog obvezne razlage, bi ravnali tudi v nasprotju s tem zakonom, ki je bil
                  sprejet, mislim, da na prejšnji seji Državnega zbora. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralno gospod Hvalica. <stage>(Ne.)</stage> Proceduralno je,
                  ampak prosim, da je proceduralno res zgolj na postopek, da ne bomo pri zadnji
                  točko.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Ponovno vztrajam pri proceduri. Gre preprosto za to, da je to sodilo v
                  pristojnost Odbora za finance, ko sem jaz zahteval avtentično razlago za vse tiste
                  člene, kadar bo računovodstvo zraven, pa davki in tako dalje. Sedaj pa ostane samo
                  4. člen obstoječega zakona o igrah na srečo in posledice iz tega so samo lastnina.
                  Hočem samo povedati, da na osnovi 4. člena zakona ni možno lastninjenje. To je
                  specialni zakon, gospod Kocijančič bi rekel <q>"lex specialis"</q>, toliko sem se od
                  njega naučil, ki<gap n="..."/> Da. Zakaj pa ne, zakaj pa ne.
                  <gap n="..."/><stage>(Ploskanje.)</stage><gap n="..."/> In ponavljam, ima za posledico samo
                  lastninjenje. Zato ne more biti samo za ta člen, za 4. člen zakona matično delovno
                  telo Odbor za finance. To je absolutno kategorija lastninskega preoblikovanja.
                  Prej sem se pogovarjal tudi s predsednikom naše komisije gospodom Rejcem, žal ga
                  sedaj, ne vem, iz meni neznanih razlogov ni tukaj, ampak jaz ponavljam in
                  vztrajam, da je to lastninsko preoblikovanje. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Svoje predloge kot predsedujoči sem vam že povedal prej. Želi besedo
                  predstavnik sekretariata? <stage>(Ne želi.)</stage> Besedo dajem predstavnikom
                  poslanskih skupin. Besedo dajem poslankam in poslancem. Gospod Zagožen in gospod
                  Peršak.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! S tako obrazložitvijo Odbora za finance se ne strinjam. Naša
                  poslanska skupina to zavrača. Ne gre seveda za spreminjanje zakona, ampak samo za
                  obvezno razlago, zato tega ni mogoče interpretirati, češ, da se sprejema neki
                  pravni akt, ki ima posledice za nazaj. Če je bil zakon uporabljen z določenim
                  namenom v nasprotju z namenom zakona, potem je obvezna razlaga lahko sredstvo, da
                  se na tej podlagi stvar sanira. Nikakor pa ni mogoče reči, da je to v nasprotju z
                  ustavo, ki pravi seveda, da ni mogoče sprejeti zakonov, ki bi imeli posledice za
                  nazaj.</p>
               <p>Strinjam se pa tudi s tem, da Državni zbor odloča o tem, da danes ne bo sklepal o
                  tej obvezni razlagi na podlagi mnenja Odbora za finance, ampak da predlaga, glede
                  na spremembo predloga, da je matično delovno telo druga komisija - Komisija za
                  lastninjenje in da se odločitev preloži na eno od naslednjih sej. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Zagožen. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi samo na kratko povedal, da tudi jaz nekako ne morem razumeti te razlage, ki
                  je dana in bi rad posebej vprašal sekretariat, kako je mogoče na ta način
                  razlagati. Namreč, kaj iz te razlage sledi? Sledi to, da ko je nek zakon sprejet,
                  je praktično mogoče sprejeti razlago samo takrat, ko je sprejet. Kajti, čim se v
                  pol leta nekaj zgodi in nekdo oporeka, recimo, nečemu, stališču tega zakona, in
                  potem naj nekdo zahteva razlago določbe tega zakona, bo že nekdo rekel, da so se
                  sedaj stvari že dogajale in sedaj ne moremo tega razlagati ne na tak ne na
                  drugačen način, ker bomo za nazaj pravzaprav spremenili pogoje. Tisto, kar je
                  treba ob tem ugotoviti, meni je vseeno, kakšno je v končni konsekvenci. Razlaga je
                  naslednja: ali zakon še velja in drugič, če zakon še velja, je treba povedati, kaj
                  določba tega zakona pomeni.</p>
               <p>Po mojem mnenju sicer pomeni to, da je določba 4. člena, da lahko opravljajo to
                  dejavnost samo podjetja v družbeni lastnini, ki so v družbeni lasti in da ne more
                  opravljati nobeno podjetje, ki ni v družbeni lasti. Žal, to pač to pomeni in zakon
                  še vedno velja. Ni mogoče reči, da sedaj zato, ker so določena podjetja prešla
                  deloma v privatno last, da bi zaradi tega sedaj razlaga pomenila spreminjanje
                  pogojev za nazaj. Po mojem to ni, nekako ne razumem te logike.</p>
               <p>Tisto, kar je po mojem mnenju treba ugotoviti, je, kaj določba pomeni in ali so
                  stvari, ki so se dogajale, v skladu s tem, kako mi razumemo oziroma, kakršna je
                  razlaga. Samo to, drugače ni mogoče, ker drugače mi lahko kakršnokoli kršitev
                  zakona naknadno blagoslovimo. Rečemo, sedaj ne moremo več tako razlagati, ker se
                  je pač zgodilo to in to. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glede na to, da je bil podan predlog, da se ta točka preloži, želi še
                  sekretariat besedo, prosim? Proceduralno, gospod Pregelj. Izvolite, potem imate
                  prednost.</p>
               <p>Predlagam spoštovane kolegice in kolegi, da mi sejo končamo. Imamo samo še eno
                  točko dnevnega reda. Mislim, da je prav - imamo jutri vsi dovolj dela in, da tudi
                  do tistih, ki se vozijo v Ljubljano, da smo lahko enkrat solidarni. Izvolite,
                  gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Predlagam, da zbor sprejme na podlagi 110. člena poslovnika, kjer so
                  opredeljene pristojnosti predsednika Državnega zbora, sklep, da glede matičnosti
                  tega dokumenta oziroma tega predloga ponovno odloči predsednik Državnega zbora,
                  kot je v njegovi pristojnosti, saj ima pravico odločati o sporih glede
                  pristojnosti med delovnimi telesi Državnega zbora.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, to bi morali predlagati takrat, ko je šlo o matičnosti, ne pa
                  sedaj, ko je komisija že podala svoje mnenje. Jaz bom glede na 73. člen in glede
                  na to, kar je predlagal gospod Zagožen, dal Državnemu zboru v odločanje tudi to,
                  da se točka prenese na naslednjo sejo. Besedo pa dajem gospodu Baškoviču,
                  predstojniku Sekretariata za zakonodajo in pravne zadeve. Prosim.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Nisem prej hotel govoriti, ker vem, da smo o tem že veliko
                  razpravljali na odboru in dali tri mnenja, vsakič za novo zahtevo in smo vse
                  probleme priobčili. Ker pa je nekaj novih težav in vprašanj v zvezi s poročilom
                  odbora, bi rad povedal naslednje. Glede poseganja za nazaj in ustavni red - v tem
                  poročilu odbora je res zelo poenostavljeno prikazano to, ali posegamo nazaj, kako
                  posegamo nazaj, bi rad v zvezi s tem nekaj več povedal, da bo problem bolj
                  prezenten.</p>
               <p>Bistvo te razlage, ki ostaja za 4. člen, je samo eno. V tem, da bi po metodi
                  obvezne razlage zakona definicijo, ki je v tem zakonu iz leta 1980, to se pravi
                  stara 14 let, sedaj razložili tako, kot seveda ti predlagatelji želijo. Jaz bi
                  najprej rad opozoril na to, kar smo večkrat rekli, kaj je obvezna razlaga, kaj pa
                  je sprememba ali dopolnitev zakona. Ta razlaga je taka, da vidimo v njej predvsem
                  elemente spremembe rešitve, ki je materialnega značaja, ki bi morala iti po
                  zakonodajni proceduri. Kot spremembo zakona po svoji naravi je ni mogoče odpraviti
                  z obvezno razlago, ki ima zelo ozek domet. Lahko samo nek pojem, neko besedo, ki
                  se izkaže v praksi kot sporna glede na stališča državnih organov, sodišč itn., ki
                  jih zavaja zakonodajalčevo intencijo in kažejo nepravilno prakso, da potem Državni
                  zbor, to kar je ob intenciji, kar je ob zakonu hotel, s to besedo s tem stavkom
                  potem pribije in pove, tako je in nič drugače.</p>
               <p>Tukaj gre za problem, namreč rešitev iz leta 1980, ko smo imeli popolnoma drugačne
                  kategorije pojmov. Gre za družbeno lastnino, družbene dogovore, v tem primeru gre
                  za pojem organizacija združenega dela. In to je v 4. členu sedaj tisto, kar naj bi
                  po vsem tem desetletju in pol sedaj nadomestili s pojmom, da to pomeni samo
                  podjetje v družbeni lastnini. To je seveda možno, ampak je, po našem mnenju,
                  obvezna razlaga prekratka za tak obseg. Zakaj?</p>
               <p>Namreč, to so kategorije, ki so bile v tem času, 14 let, ne samo ta, tudi druge,
                  podobnega karakterja v splošnem ustavnem in pravnem sistemu preoblikovane. V tem
                  času smo doživeli preskok od organizacije združenega dela, od TOZD-ov, SOZD-ov
                  itn. v podjetja, v podjetniški sistem na podlagi prejšnje ustave Jugoslavije in
                  Republike Slovenije. Iz tega smo potem prešli na gospodarske družbe. To je že
                  tretji sistem. V tem času smo tudi na nivoju ustavne ureditve doživeli amandmajske
                  spremembe stare zvezne in republiške ustave, ki so že uveljavljale podjetništvo,
                  neke tržne zakonitosti itn., svobodo gospodarskih subjektov.</p>
               <p>Sedaj spet nova ustava, ki posebej globalno postavlja podjetniški sistem, svobodo
                  gospodarskega delovanja, enakopravnost gospodarskih subjektov, ne glede na
                  lastnino. Že zakon o podjetjih je postavil pravilo, da so vsi gospodarski subjekti
                  enakopravni, vsa podjetja enakopravna, ne glede na to, ali je to privatna
                  lastnina, mešana ali družbena. Vse to globalno spreminjanje je seveda potegnilo za
                  sabo, da je na vseh sektorjih gospodarske dejavnosti to teklo v to smer, celo
                  moralo teči po nekaterih zahtevah zakonov in je potem prišlo do tega, da so se
                  cele strukture gospodarstva obnašale tako, kot so se obnašale v teh splošnih
                  rešitvah. Tudi področje gospodarske dejavnosti na področju iger na srečo, ki so
                  jih opravljala podjetja na področju turizma, gostinstva in tako naprej, kot
                  tipično dejavnost potem dodatno, so šle v ta proces.</p>
               <p>In če je vse to teklo, v tej smeri je bilo tudi registrirano na sodiščih,
                  dobivalo je statusne potrditve in noben državni organ, ne občinski, ne republiški,
                  ne upravni, ne izvršni, ne davčni ni v teh letih interveniral, zavrl ta proces v teh dejavnostih. Seveda je tudi dobilo neko legitimacijo v tem celotnem pravnem
                  sistemu in ima sedaj poseg v to določen drugačen karakter, kot je običajno
                  obvezna razlaga.</p>
               <p>Moram pa še to reči. Naš novi republiški zakon o lastninjenju podjetij je posebej
                  izvzel to področje iz lastninjenja. To je blokirano. To se ne more lastniniti po
                  splošnih pravilih. To je blokiran proces lastninjenja, tako da to, kar je do
                  takrat nastalo, je nastalo, to vemo. Sedaj pa to stoji in imamo v proceduri tri
                  zakone. Eden tudi to regulira, je pa še v prvi oziroma drugi fazi. To je znano in
                  se pripravlja. Medtem smo blokirali lastninjenje in preoblikovanje podjetij, potem
                  pa smo tudi blokirali vsako dejavnost razpolaganja s sredstvi v zakonu pred dobrim
                  mesecem že na prejšnji seji Državnega zbora, kjer smo pa zamrznili dejansko vsako
                  prestrukturiranje znotraj, vsako kapitalsko razpolaganje itd. Tu je ta splošni
                  okvir, v katerega postavljamo ta problem.</p>
               <p>Moram reči, da bi bilo solidno in pravno korektno, da bi res kot lax specialis
                  izvzemali to področje pravočasno, da bi to zakonodajo prilagajali specifično tem
                  splošnim pogojem, pa tega nihče ni storil. Zakonodajalec je očitno tukaj tudi
                  zamudil. To je dejstvo. Vendar, tako je. Sedaj gre za to, da gledamo učinke tega.
                  Namreč, vsaka obvezna razlaga velja za čas veljave tiste norme in zakona. To je
                  staro pravilo. Vendar pa so nekatere situacije take, in ta je tudi taka, da pa
                  taka obvezna razlaga ne</p>
               <p>bi bila izvedljiva za 14 let nazaj, ker bi podrlo vse statusne spremembe, ker bi
                  podrli vse posle, ker bi pri nas vse pravne odnose postavili na glavo. Ne bi šlo v
                  to smer. Zato je realno v zakonih na srečo, ki jih imamo v postopku, te stvari
                  regulirati, urediti stvari solidno za naprej, prehodno stanje je zamrznjeno, in
                  iti v to z normalnim postopkom zakonodajne procedure.</p>
               <p>Tak poseg s tako definicijo sedaj, ki izvzema splošno ureditev, kakršna je medtem
                  nastajala in sedaj prinaša kvalitetno novo rešitev, ki je specifična, ki je stvar
                  zakona, ki ne more biti stvar obvezne razlage, je pa res po našem mnenju le
                  pregloboka in če bi ostala na obvezni razlagi, neki drugi, bi šlo, ne pa v tem
                  smislu, da strukturo podjetja pooblastilo oziroma status ob ustavnih načelih in
                  zakon o podjetjih, ki je medtem že enakopravnost podjetij postavil, ne glede na
                  lastništvo, zdaj pa to vračamo nazaj. Tukaj je samo družbena lastnina tista, ki
                  legitimira to podjetje kot gospodarsko družbo v tem novem sistemu, je pa res
                  materialni poseg, ki presega pojme obvezne razlage. Samo to bi rad še povedal.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej gospod Hvalica, potem je gospod Zagožen, gospod Peršak in
                  gospod Kopše.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Ne vem, zakaj moramo tako komplicirati te stvari. Najprej bi rad
                  prebral samo tri vrstice, kaj hočemo obvezno razlagati: <q>"Posebne igre na srečo
                  smejo prirejati le organizacije združenega dela, ki opravljajo gostinske in
                  turistične storitve ali se ukvarjajo s pospeševanjem turizma."</q></p>
               <p>Sedaj pa sprašujem naslednje. Ali je bilo mogoče tudi za proizvodnjo cementa kdaj
                  rečeno, da lahko le organizacije združenega dela to delajo. <stage>(Ne.)</stage>
                  To je lex specialis. In nisem si jaz izmislil, da je potrebno obvezno ali
                  avtentično razlago tega zakona, ampak SDK, ko je postal nemočen. Gre pa preprosto
                  tudi za to. Sodišče bi verjetno tudi zelo preprosto to ugotovilo, ampak zakaj tega
                  ne bi opravil Državni zbor, pristojnost je tu Državnega zbora. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Strinjam se, da bi nekateri organi morali pravočasno reagirati,
                  ker se je začel kršiti zakon. Vsekakor registrska sodišča ne bi smela dovoliti
                  takih statusnih sprememb, najbrž bi imelo Ministrstvo za finance, Ministrstvo za
                  pravosodje tudi kaj pri tem. Ne morem pa sprejeti teze, da ker se je uveljavila
                  neka praksa in ta že nekaj let traja, da sedaj taka praksa postane del priznane
                  pravne ureditve. Če tak pravni red nastaja na podlagi opuščanja spoštovanja
                  zakonov in kršenja pravil pravne države, potem ne vem, kam gremo. Potem bo vse,
                  kar se dogaja, mimo zakona in ko se bo dogajalo dovolj pogosto in nihče ne bo
                  ukrepal, postalo del prakse in del novega pravnega reda. Na tak način lahko
                  pridemo samo v kaos. Mislim, da tega ni mogoče tako razlagati in da je obvezna
                  razlaga ravno sredstvo, da bi sanirali stvari, ki so se zgodile mimo veljavnega
                  pravnega reda.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Opravičujem se, vendar se največkrat zgodi, da take zanimive teme napočijo prav na
                  koncu.</p>
               <p>Poglejte, v 1. členu ustavnega zakona za izvedbo Ustave Republike Slovenije piše,
                  da predpisi in drugi splošni akti, ki so veljali na dan razglasitve te ustave,
                  ostanejo v veljavi, da je potrebno te predpise pač uskladiti z ustavo itd.</p>
               <p>Problem je naslednji. Gre za zakon, ki je specialen in gre za določbo, ki je še
                  posebej specifična ali pa specialna, ki zadeva dve, tri podjetja oziroma
                  organizacije v Sloveniji. Ne vem, to najbrž vedo v sekretariatu, ali je ta zakon
                  ali pa določba tega zakona bila s katerimkoli drugim zakonom razveljavljena. Lahko
                  bi bila, recimo, z zakonom o gospodarskih družbah. Lahko bi bila v končnih
                  določbah zakona o gospodarskih družbah, lahko bi bila v kakšnem drugem zakonu
                  razveljavljena. Ampak, dokler ni razveljavljena in dokler ni ustavno spodbijana,
                  seveda velja. Seveda je to res, kar je govoril gospod Baškovič, da je življenje na
                  nek način povozilo, da tako rečem. Mogoče je to reči, seveda ravno z današnjega
                  vidika, vendar verjetno ne z vidika leta 1990, 1989 ali pa kaj podobnega. Takrat
                  je pa ta zakon, ne samo, da je veljal tako kot v principu še vedno velja, ampak
                  okoliščine še niso bile toliko spremenjene, da bi se dalo z njimi opravičevati,
                  kot se mogoče danes da nekatera nespoštovanja tega zakona, in to je tisto, kar je
                  pri tem problematično. Stvari, na katere meri, jaz nisem podpisnik te zahteve za
                  obvezno razlago, ampak problem, na katerega meri ta zahteva po obvezni razlagi, je
                  v letih 1988, 1989, 1990, ko seveda te okoliščine še niso bile tako spremenjene,
                  kot so danes, z vidika katerih bi bilo na nek način mogoče pravzaprav sprejeti
                  tudi to, kar je bilo rečeno s strani sekretariata. V tem je problem. Ne samo v
                  tem, seveda če bi pa strogo gledali, rigorozno, je pa seveda še danes, žal, tako
                  je. Ta določba ni bila razveljavljena in z nobenim zakonom in ustavo na nek način
                  - oziroma ustavni zakon pravi, da še vedno velja in bojim se, da bi neko širše
                  uveljavljanje takšne logike, ki je pa nekje življenjska, lahko pripeljalo v
                  kakšnem drugem področju še do hujših zadreg, kot je tale. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše. Se odpoveduje. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Pravna razlaga gospoda Baškoviča je bila korektna v smislu razlage
                  tretjega odstavka 4. člena. Toda ta 4. člen sestavljata tudi prvi in drugi
                  odstavek. Zavedati se moramo, da se v tretjem odstavku govori zgolj o posebnih
                  igrah na srečo. Toda, ker so posebne igre na srečo obravnavane v zakonu o igrah na
                  srečo, so le del iger na srečo in velja pri njih v tretjem odstavku zgolj
                  specialnost. Prvi odstavek 4. člena pa jasno govori: igre na srečo prirejajo samo
                  družbene organizacije in društva, v nadaljnjem besedilu prireditelji. Torej je
                  popolnoma jasno, da lahko kakršnekoli igre na srečo prirejajo samo družbene
                  organizacije. V tretjem odstavku je pa decidirano določeno, da posebne igre na
                  srečo smejo prirejati le tiste organizacije združenega dela, ki opravljajo
                  gostinsko in turistično dejavnost oziroma se ukvarjajo s pospeševanjem turizma.
                  Torej prosim, tukaj ni kaj obračati besed. Zakon je čisto jasen in verjetno je
                  potrebna tudi taka jasna razlaga, kot jo predlagatelji obvezne razlage predlagajo,
                  zato menim, da je edino pravilno stališče, da odločanje o tem preložimo na
                  naslednjo sejo in da se v procesu razjasnjevanja, katero matično delovno telo je
                  pristojno, pač razreši in potem ponovno obravnava. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še gospod Kopač, potem bom pa jaz dal na glasovanje predlog.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Jaz sem sicer ves čas bil zelo nesrečen, ker je bil ravno moj
                  odbor matičen za to, ampak moram reči, da smo pa vseeno veliko dela vložili v to
                  razčiščevanje. Posebej smo čakali na to še, da so se nekateri člani dodatno
                  podučili, ker so si zaželeli čas za razmislek in podobno. Mislim, da smo delo zelo
                  korektno opravili. Ampak rad bi pa rekel to. Jaz seveda nisem srečen, da je v Novi
                  Gorici nastala taka lastninska situacija, kot je, in menim, da smo problem
                  sanirali z zakonom o začasni prepovedi lastninskega preoblikovanja podjetij, kjer
                  smo določali tudi kriterije, kaj je družbeno in kaj ni in lahko rečem, da smo tam
                  doli večino tega kapitala, tega podjetja, tako ali tako s tistim zakonom
                  pretvorili v družbeno, z zakonom o lastninskem preoblikovanju podjetij, ki
                  prirejajo posebne igre na srečo, se bo pa tisto razdelilo pač, kot bo predvideval
                  zakon. Zato lahko rečem, da je bilo pravzaprav odvzeto skorajda večino tega ali pa
                  veliko.</p>
               <p>Ta zakon pa pomeni, ali pa ta predlog obvezne razlage pa pomeni spremembo nečesa
                  za 14 let nazaj. To se pa meni iz značajskih razlogov upira. Lahko bi to primerjal
                  z nečim, ko bi rekli, kaj jaz vem, pred 200 leti je bil sprejet predpis, da
                  konjska vprega vozi po desni in potem bi nekdo danes to spodbijal in bi rekel, da
                  to za avtomobile ne velja, ker avtomobilov takrat niso poznali. Približno podobno.
                  Takrat, leta 1980, drugih podjetij kot družbena, sploh ni bilo. Tudi za
                  proizvodnjo cementa, če ga je proizvajalo podjetje, ga je morala proizvajati
                  organizacija združenega dela in noben drugi, ker privatnih podjetij pač takrat ni
                  bilo oziroma jih ni moglo biti. Se je pa kasneje, leta 1989, sprejel zakon o
                  podjetjih, ki je pravila igre pač spremenil. Jaz zaradi tega nisem srečen, ampak
                  moram še enkrat reči, nesprejemljivo se mi zdi spreminjati zakon za nazaj, ker to
                  pa čutim, bom rekel, kot osebno grožnjo. Ker potem se bo še letos ali pa drugo
                  leto, ali pa kadarkoli spomnil nekdo drug, pa mu neka stvar ne bo všeč, ki je
                  danes možna v skladu z obstoječo zakonodajo, tako kot je, pa bo spreminjal zakone
                  za nazaj. To pomeni konec nekega pravnega reda oziroma pravne varnosti v tej
                  državi. Zato temu nasprotujem in se strinjam s predlogom odbora, ki predlaga, da
                  se ta predlog avtentične razlage ne sprejme. Menim pa, da je seveda vedno možno
                  stvari podržaviti, če obstaja poseben družbeni interes, v skladu z ustavo za to,
                  določiti kriterije za to, kaj je bilo oškodovanje družbenega premoženja. To smo
                  že naredili. To delati v naprej je vedno možno, ampak spreminjati zakon, zakonski
                  člen za nazaj, pa po mojem mnenju, ne gre oziroma jaz se tega bojim. Ne za ta
                  primer, za 100 drugih, v katerem bo udeležen pa seveda tudi marsikdo drug, ki
                  danes ni <q>"dotična"</q> oseba z <q>"dotičnim"</q> priimkom, ki pač tako zelo moti
                  predlagatelje avtentične razlage. To načelo je zdaj v igri, ne pa konkretno ti
                  priimki. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali je replika, gospod Pregelj. Replika, prosim. Kaže, da bomo še
                  dolgo in bom moral dati na glasovanje, ali sploh želi Državni zbor, da danes
                  zaključimo to sejo, ker se že nekateri pritožujejo iz klopi. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Menim, da gre za očitno sprenevedanje gospoda Kopača. Poglejte, preberite, prosim,
                  cel člen. Vedno se bere zakon v celoti in tukaj jasno piše: <q>"Igre na srečo
                  prirejajo samo družbene organizacije"</q>. To je tako jasno kot beli dan in
                  zaskrbljujoče je, da ustrezni državni organi in sodišča niso ukrepali do sedaj in
                  predlagatelji obvezne razlage sumijo, da mogoče mi ni bilo jasno tako, kot vam
                  noče biti jasno in zato so pač predlagali obvezno razlago. Ne gre za nobeno
                  spreminjanje zakona za nazaj. To je navadna manipulacija, kar govorite. Nič
                  drugega kot to.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Gospod Henigman.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Hvala za besedo, gospod predsedujoči. Spoštovane poslanke in poslanci! Zakon iz
                  leta 1980, iz 52/80 in 98 o igrah na srečo še vedno velja in ta Državni zbor bi
                  moral sprejeti obvezno razlago tega 4. člena. Ni res, da bomo spreminjali za 14
                  let nazaj, ampak bomo samo ugotovili dejstva in očitno nekateri v tem državnem
                  zboru na nek način to zadevo zavlačujejo, zato da se bo nekaj zgodilo, kar v
                  bistvu zakonodajalec ni predvidel oziroma kar zakonodajalec v tem času od leta
                  1990 po sprejetju zakona o podjetjih ni naredil. Kot poslanec tega državnega zbora
                  ne prevzamem nobene odgovornosti za nedelo zakonodajalca, prejšnjega, tako kot je
                  gospod Ciril Baškovič prej obrazlagal. Ta 4. člen je smiselno sprejeti v takšni
                  obrazložitvi, kot je. Če tega danes nismo sposobni, potem predlagam, da se s to
                  problematiko ali s to tematiko, zame to ni problematika, ukvarja tudi Komisija za
                  lastninsko preoblikovanje podjetij, katere se ta člen eksplicitno dotika oziroma,
                  katera je matična za lastninsko preoblikovanje igralnic. Mi smo sprejeli zakon o
                  začasni prepovedi. Zakon o igrah na srečo še ni sprejet. Če bi to obvezno razlago
                  sprejeli, potem je sprejemanje zakonodaje s tega področja veliko lažje in veliko
                  enostavnejše, tako pa v bistvu zavlačujemo in kompliciramo postopke. Točno vemo,
                  za kaj gre. Gre za deleže v določenih podjetjih, ali se jim prizna ta delež ali se
                  jim ga pa ne prizna oziroma, kakšna odškodnina gre iz tega naslova. Za vse ostale
                  deleže igralnic, če so bile ustanovljene po zakonu o igrah, po zakonu o družbah,
                  Markovi}evem zakonu, s svojim privatnim kapitalom, niso problem tega zakona. Zato
                  je dejansko sprenevedanje tistih, ki razmišljajo, da popravljamo nekaj za nazaj.
                  Nič ne popravljamo, ampak ugotavljamo dejstva. In če tega nismo danes sposobni,
                  prosim, gospod predsedujoči, da niti ne daste na glasovanje in da to obvezno
                  razlago prouči tudi Komisija za lastninsko preoblikovanje podjetij. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Replika gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Tega sprenevedanja je meni tudi dosti. Opravičujem se, ker sem rekel
                  spreminjanje za 14 let za nazaj, ni to, ampak je spreminjanje zakona o podjetjih,
                  ki mislim, da je bil sprejet leta 1989, kar pomeni spreminjanje nekega zakona za 5
                  let nazaj, kar je po svojih posledicah, pa po svoji protiustavnosti isto.</p>
               <p>Drugače pa še to. Predlog avtentične razlage tega 4. člena, nekih drugih členov je
                  od prej, je tukaj že od začetka novembra lanskega leta. Odbor se je s tem ukvarjal
                  mnogokrat. Seje odbora so javne, dobili ste umestno poročilo, sedaj ste dobili
                  dodatno poročilo 19. maja, danes 29. junija, ko vam predlog sklepa, ki je znan
                  mesec in deset dni, ni všeč, pa predlagate, da se zamenja matičnost odbora.</p>
               <p>Protestiram proti takemu omalovaževanju dela odbora. Če bi želeli to narediti
                  prej, naj bi naredili prej, pa če bi Komisija za lastninsko preoblikovanje
                  podjetij, ki je tudi vedela od novembra lanskega leta, da je ta stvar v obravnavi,
                  želela to obravnavati, pa bi lahko obravnavala tudi prej.</p>
               <p>Meni je prav, se bo pač predstavilo, navsezadnje bom rekel, nimam nič proti,
                  čeprav se mi malo upira. Ampak ravno tisti, ki govorijo, gospod Henigman in
                  podobno, ki govorijo, da eni zavlačujejo, so neprestano zavlačevali. Vam povem, da
                  smo dva meseca na seji odbora stali samo zato, ker je gospod Zagožen rekel, jaz
                  sem nov član odbora, nisem poznal te problematike prej, prosim, da mi daste čas,
                  da jo proučim. Pa jo je proučil, pa smo prišli s takšnim predlogom sklepa on je
                  sicer glasoval proti, ampak ne se sprenevedati. Mi smo na odboru naredili vse, da
                  bi to stvar čim bolj korektno obravnavali in smo jo obravnavali, smo glasovali o
                  njej, predlog sklepa je tak kot je, če vam ni všeč, prosim ne s proceduralnimi triki stvari ponovno zavlačevati. Glasujte, če bo sprejeto bo, bomo kršili
                  ustavo in spreminjali zakon za nazaj, če ne bo, bo tudi v redu. hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ta debata je postala debata o proceduralnih stvareh. Ne bom tega več
                  dovoljeval.</p>
               <p>Najprej bom dal sedaj na glasovanje to, kar je bilo že predlagano, da se ta
                  točka<gap n="..."/> Proceduralno, gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Tako podtikanje moram zavrniti, ker ne drži. Sem rekel, samo za eno sejo smo
                  prestavili na moj predlog, da bi vsi skupaj proučili, ne samo jaz, jaz sem pa res
                  takrat bil prvič na seji tega odbora, ker sem zamenjal Toplaka, ko je odšel.
                  Ampak, to je šlo samo za eno sejo, za dva tedna in to ni razlog, za to, da se je
                  od oktobra do sedaj vlekla ta razprava.</p>
               <p>Dejstvo je, da so se spremenile okoliščine, spremenil se je predlog, ni več nekaj
                  členov in nekaj zakonov, ampak en sam člen enega samega zakona in vsebinsko je
                  predlog drug. Zaradi tega obstaja tudi utemeljen razlog, da druga komisija
                  razpravlja o tem. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker so bili podani predlogi, kljub temu, da je to že leto dni v
                  razpravi, da ste vsi imeli en mesec in pol časa, da bi lahko prej podali mnenje,
                  da bi se lahko tudi prej dogovarjali, katero delovno telo je matično. Ker sta
                  gospod Zagožen in gospod Pregelj v skladu s 73. členom, dajem na glasovanje
                  proceduralni predlog, da Državni zbor ne želi odločati na tej seji in da je zadeva
                  preložena na eno izmed naslednjih sej.</p>
               <p>Ugotovimo sklepčnost! <stage>(45 prisotnih.)</stage> Prosim, da ponovno ugotovimo
                  prisotnost, mislim, da nas je dosti v dvorani, prosil bi pa tudi, če lahko
                  pokličete še kolege, če so morda v avli.Prosim, da ugotovimo prisotnost v dvorani!
                     <stage>(47 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Imamo še sprejem zakona v tretji obravnavi, to je <title>41. TOČKA DNEVNEGA REDA -
                     PREDLOG ZAKONA O POGOJIH ZA OPRAVLJANJE REPRODUKTIVNE VIDEO IN AVDIO
                     DEJAVNOSTI</title>.</p>
               <p>Želi kdo vložiti v skladu s poslovnikom amandma? <stage>(Ne.)</stage> Zato dajem
                  zakon v celoti na glasovanje v tretje branje. Ugotovimo prisotnost. To je zakon o
                  pogojih za opravljanje reproduktivne video in avdio dejavnosti. Ugotovimo
                  sklepčnost! <stage>(49 prisotnih.)</stage></p>
               <p>Kdo je za sprejem zakona? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo zakon sprejeli.</p>
               <p>S tem zaključujem to točko dnevnega reda in tudi to sejo. Čez pol ure pričenjamo
                  izredno sejo. <stage>(Bučna reakcija v dvorani.)</stage> Kolegice in kolegi,
                  prosim za malo posluha. Ta seja bo trajala predvidoma zelo kratek čas. Jaz bom dal
                  to na glasovanje. Če ne, pričenjamo izredno sejo jutri ob 10. uri.</p>
               <p>Dajem na glasovanje, da danes nadaljujemo še izredno sejo. Potrebno je, da se
                  sestane odbor, ki potrebuje za to približno 20 minut. Ali je tako, gospod Kopač?
                  Prosim, da ugotovimo prisotnost v dvorani! <stage>(43 prisotnih.)</stage>
                  Ugotovimo sklepčnost! <stage>(50 prisotnih.)</stage></p>
               <p>Kdo je za to, da še danes opravimo izredno sejo? <stage>(30 poslancev.)</stage> Je
                  kdo proti? <stage>(7 poslancev.)</stage></p>
               <p>Ugotavljam, da je predlog sprejet.</p>
               <p>Sejo bomo pričeli ob 8. uri. Prosim pa, da se Odbor za finance in
                  kreditno-monetarni sistem sestane v sobi 217 takoj zdaj.</p>
            </sp>
            <stage type="time">(Seja je bila končana 29. junija 1994 ob 19.41 uri.)</stage>
         </div>
      </body>
   </text>
</TEI>