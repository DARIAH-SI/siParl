<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-03-1994-02-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6E24C8D7D788E998C1257832004838B5</idno>
               <idno type="URI">6E24C8D7D788E998C1257832004838B5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-03-1994-02-03.DZ" n="03">
               <name>Izredna</name>
               <date when="1994-02-03"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-03-1994-02-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 3. FEBRUARJA 1994 OB 10.13 URI.)</stage>
            <sp xml:id="SDZ1-Izredna-03-1994-02-03.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci, gospe in gospodje! Nadaljujemo 3.
                  izredno sejo Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: dr. Dušan Bavdek, Jadranka Šturm-Kocjan, dr. Ciril Ribičič,
                  Ivan Sisinger, Branko Janc, Mihaela Logar, Zoran Thaler in mag Dragan Černetič.
                  Gospod Sisinger je tukaj, se opravičujem.</p>
               <p>Prosim, ugotovimo prisotnost v dvorani. Ugotavljam, da je navzočih 68 poslank in
                  poslancev. Tako je zbor sklepčen in lahko odloča. Na nadaljevanje te seje smo
                  povabili tudi predstavnike Vlade Republike Slovenije in jih prav lepo
                  pozdravljam.</p>
               <p>Prehajamo na obravnavo <title xml:id="SDZ1-Izredna-03-1994-02-03.title1">PREDLOGA USTAVNEGA ZAKONA O DOPOLNITVI USTAVNEGA
                     ZAKONA ZA IZVEDBO USTAVE REPUBLIKE SLOVENIJE</title>.</p>
               <p>Predlog ustavnega zakona je za obravnavo zboru pripravil Sekretariat za zakonodajo
                  in pravne zadeve Državnega zbora. Ob tem vas želim opozoriti, da je skladno s 169.
                  členom Ustave Republike Slovenije za sprejem ustavnega zakona in tudi za sprejem
                  amandmajev k ustavnemu zakonu potrebna dvetretjinska večina vseh poslancev. Želi
                  besedo predstavnik sekretariata? <stage xml:id="SDZ1-Izredna-03-1994-02-03.stage2">(Ne želi.)</stage></p>
               <p>Predlog ustavnega zakona o dopolnitvi ustavnega zakona za izvedbo Ustave Republike
                  Slovenije je obravnaval tudi Odbor za notranjo politiko in pravosodje. Želi besedo
                  predstavnik odbora? Prosim gospod Pukl.</p>
            </sp>
            <sp xml:id="SDZ1-Izredna-03-1994-02-03.sp2">
               <speaker>VITODRAG PUKL:</speaker>
               <p>Spoštovani gospod predsednik, spoštovani zbor! Naš odbor je danes pred to sejo
                  obravnaval predlog zakona za dopolnitev ustavnega zakona za izvedbo Ustave
                  Republike Slovenije. Ugotovil je, da je zakon predlagan z upoštevanjem stališč
                  tega zbora, ki so bila sprejeta včeraj s kvalificirano večino in zato predlagamo
                  sprejem tega zakona.</p>
               <p>Hkrati bi obvestil zbor, da je napovedan amandma k temu predlogu ustavnega zakona.
                  Glede amandmaja smo bili smiselno informirani, nismo pa še amandmaja prejeli v
                  pisni obliki, tako da ga nismo obravnavali niti nismo zavzeli stališča. Hvala.</p>
            </sp>
            <sp xml:id="SDZ1-Izredna-03-1994-02-03.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Pukl. Želi besedo predstavnik Vlade? <stage xml:id="SDZ1-Izredna-03-1994-02-03.stage3">(Ne želi.)</stage>
                  Želijo besedo predstavniki poslanskih skupin? <stage xml:id="SDZ1-Izredna-03-1994-02-03.stage4">(Ne želijo.)</stage> Besedo
                  dajem poslankam in poslancem. Kdo želi besedo? Gospod Žaro Pregelj.</p>
            </sp>
            <sp xml:id="SDZ1-Izredna-03-1994-02-03.sp4">
               <speaker>ŽARKO PREGELJ:</speaker>
               <p>Spoštovani! Imam vprašanje za predsednika Državnega zbora. Včeraj, pri nekoliko
                  živčnem začetku te seje oziroma ker ni bila začeta ob napovedani uri, je
                  predsednik Državnega zbora pojasnil, da moramo imeti izredno sejo, da se moramo
                  tudi odločiti, sicer bo on v izredno kočljivem položaju, kajti danes je, tako sem
                  ga razumel, da je zadnji rok za razpis volitev. Menim, da tega zadnjega roka ni.
                  Da je z odločitvijo Ustavnega sodišča zadeva jasna. Zato sprašujem predsednika
                  Državnega zbora, če lahko pred zborom jasno pove, kaj bo naredil, v kolikor ta
                  ustavni zakon pade? Hvala.</p>
            </sp>
            <sp xml:id="SDZ1-Izredna-03-1994-02-03.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Žaro Pregelj. Moram reči, gospod Žaro Pregelj, da bom čakal na zakon
                  o spremembah o lokalnih volitvah in bom takrat odgovoril na to vprašanje. Želi še
                  kdo besedo? Prosim, gospod Sušek.</p>
            </sp>
            <sp xml:id="SDZ1-Izredna-03-1994-02-03.sp6">
               <speaker>MAKS SUŠEK:</speaker>
               <p>Cenjeni predsednik, cenjene kolegice in kolegi! Danes sem resnično pred veliko
                  preizkušnjo. Pred mano je generalni cilj doseči neko točko, ki bi omogočila
                  realizacijo izvedbe zakona o lokalni samoupravi, ki smo ga tudi enotno sprejeli.
                  Seveda, glede na genezo vseh dosedanjih razprav pač ugotavljam, da čistega
                  konsenza nismo dosegli. Vendar pa, včerajšnje glasovanje je dalo nekaj optimizma,
                  da smo zelo blizu in danes smo tukaj na preizkušnji, da se odločimo v korist tega
                  projekta, da vendar začnemo z realizacijo tega zakona lokalne samouprave. Glede na
                  to, da nas je sorazmerno za 2/3 večino danes malo tukaj, mi je ta optimizem malo
                  pošel. Zato še posebej polagam na srce vsaki kolegici in kolegu, da dobro
                  razmisli, kako bo glasoval v korist tega projekta, ne pa v korist tega problema,
                  ki nas vseskozi na nek način zavira.</p>
               <p>Osebno nisem za to, da bi prihajalo, v bodoče tako ali tako ne, do takšnih blokad,
                  kot se to dogaja sedaj v Ljubljani. Prepričan sem, da tudi ne bo moglo več tako
                  priti glede na 58. člen zakona o lokalni samoupravi, ki smo ga sprejeli in takšnih
                  ekscesov ne more več biti, če v bodoče Državni zbor tega ne bo hotel.</p>
               <p>Sedaj smo v tem prehodnem obdobju in tu smo seveda deljeni do tega problema in
                  tukaj moramo biti skrajno strpni. Zato bom glasoval za takšno dikcijo tega zakona
                  v duhu včerajšnjega predloga. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Sušek. Besedo ima gospod Dimitrij Rupel.</p>
            </sp>
            <sp xml:id="SDZ1-Izredna-03-1994-02-03.sp8">
               <speaker>DR. DIMITRIJ RUPEL:</speaker>
               <p>Spoštovani gospod predsednik, spoštovane kolegice in kolegi! V nasprotju s tem,
                  kar je bilo pravkar rečeno, in tudi v nasprotju s tistim, kar se je zgodilo
                  sinoči, bom rekel in izjavljam, da bom seveda glasoval drugače. Najbrž bom
                  glasoval drugače kot večina mojih kolegov. Tudi glede na včerajšnje glasovanje
                  pričakujem, da bom s svojim glasom ostal v manjšini. Navsezadnje se mi lahko
                  zgodi, da ostanem sam. To seveda ne bo posebej koristno za stvar, ki jo zastopam
                  in to bo seveda povsem nevažno glede na stvar, ki jo želi uveljaviti večina.</p>
               <p>Povedal bom nekaj besed o neki povsem nevažni in nekoristni stvari, ki se ji reče
                  glasovanje po vesti. Glasovanje v skladu z vestjo in s posameznim prepričanjem je
                  v politiki, popolnoma očitno, popolnoma nevažna stvar. Čisto mogoče je, da je vest
                  za večino popolnoma nevažna stvar, čeprav nam glasovanje po vesti dovoljuje in
                  celo zapoveduje naša ustava. Za rešitev, ki jo sedaj predlaga ustavni zakon, ne
                  morem glasovati, ker mi tega ne dovoljuje moja vest. Ustavni zakon najprej
                  podaljšuje mandat občinskim in mestnim oblastem, ki so nastale pred novo ustavo.
                  Podaljševanje mandatov in odpovedovanje volitev in to sem že včeraj povedal, je v
                  najglobljem protislovju z našo ustavo in z ustavami in zakoni v civiliziranim
                  demokratičnih državah.</p>
               <p>Podaljševanje mandatov samo po sebi pomeni, da smo razmere v naši državi ocenili
                  kot izredne razmere. Po svoji vesti ne morem glasovati za izredne razmere. Vsa ta
                  stvar ne bi bila tako zelo resna in izredna, ko ne bi s tem ustavnim zakonom
                  zavestno in prostovoljno podaljševali oblasti mestni vladi v Ljubljani, ki je že
                  pred časom razglasila izredne razmere. Kot je znano, je ta vlada delovala brez
                  kontrole skupščine, brez proračuna, ne glede na mnenje strank in poslancev, in ne
                  glede na pritisk javnega mnenja. Gospod Anderlič - moj kolega, je včeraj povedal,
                  da je kriva za malverzacije v višini 4 milijonov DEM. To je samo drobec iz
                  življenja te samozvane vlade, ki niti ni vlada, ampak je izvršni svet neke
                  neobstoječe skupščine. Za oblastnike ni lepšega, kot je izvršni svet neobstoječe
                  skupščine, kajti tak izvršni svet lahko izvršuje natanko tisto, kar se mu zahoče,
                  nikogar mu ni treba vprašati za dovoljenje, nikomur ni treba polagati računov. V
                  srednjem veku so temu rekli "pismo brez pisave", s tujko temu danes rečemo "carte
                  blanche" ali bianco menica. Pa nisem še dovolj ostro povedal. Za oblastnike je
                  bianco menica zelo lepa reč, še lepše pa je, če jim ni potrebno iti na
                  volitve.</p>
               <p>V svoji stranki in na tem mestu sem zagovarjal volitve v nove občine aprila letos,
                  in seveda še danes mislim, da bi tako moralo biti. Od vsega se mi je zdelo
                  najvažnejše to, da letošnjo pomlad izvolimo nove občinske voditelje, svete ali
                  kakorkoli že. Spretni politiki so dosegli, da je postala reforma občin važnejša od
                  volitev in da je ta reforma sedaj odložena na čim kasnejši čas, s čimer se
                  podaljšuje oblast obstoječih občin. Najlepša od vsega je oblast brez volitev. To
                  je tista lepota, ki smo se ji nekateri člani tega parlamenta uprli v letih 1989 in
                  1990. Takrat smo zahtevali dvoje, suvereno Slovenijo in parlamentarno demokracijo.
                  Moja vest mi danes narekuje, da se ljudem, ki so nas takrat podpirali in ki so
                  verjeli v demokracijo, skesano opravičim. Moram povedati, da me je sram tega, kar
                  smo dosegli in kar utegnemo danes s tem ustavnim zakonom dokončno zapečatiti.</p>
               <p>Naj se ob tej priložnosti izpovem. V demokracijo in v glas vesti sem takrat verjel
                  naivno, ne vedoč, da se bo to, kar sem počel, sprevrglo v opravičevanje samovolje
                  samozvancev.</p>
               <p>Tukaj sedijo poslanci, ki so nekoč delovali v Demosu. Mestna vlada, ki ji danes
                  pišemo bianco menico, je Demosova. Politike, ki še danes zastopajo Demos, na nek
                  način razumem. Ljubljanska Demosova vlada ni upravičena do nadaljevanja svoje
                  oblasti, vendar je njihova vlada in imajo od nje otipljive koristi. Ne razumem pa
                  kolegov iz Združene liste in LDS, ki so zadnje leto priredili nekaj deset
                  tiskovnih konferenc in zborovanj, na katerih so trdili, da je vedenje mestne vlade
                  nemoralno in nezakonito, da je v nebo vpijoče sramotno in nevredno ugleda
                  slovenske državne prestolnice. Moram reči, da tudi predsednika Vlade dr. Drnovška
                  ne razumem. Nekaj dni nazaj nam je predlagal dva nova ministra, vendar ta dva
                  ministra nista dobila zadostne podpore. Ne razumem, zakaj nam gospod predsednik za
                  ministra ni predlagal gospoda Vidmarja, ki je dobil 2/3 večino. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Dimitrij Rupel. Želi še kdo besedo? Prosim, gospod Žarko Pregelj.</p>
            </sp>
            <sp xml:id="SDZ1-Izredna-03-1994-02-03.sp10">
               <speaker>ŽARKO PREGELJ:</speaker>
               <p>Imam čisto drobno vprašanje. Ali bi bilo možno, da se termin "tekoče zadeve" v
                  obrazložitvi zakona natančno pojasni, da ne bi bilo potem nesporazumov v teh
                  enodomnih skupščinah.</p>
            </sp>
            <sp xml:id="SDZ1-Izredna-03-1994-02-03.sp11">
               <speaker>PREDSEDNIK MAG. HERMAN RIGELNIK:</speaker>
               <p>Gospod Pregelj tukaj se zelo slabo sliši, pred vami poslanke in poslanci lažje
                  slišijo, kar predlagate. Če sem vas prav razumel, želite obrazložitev, kaj pomeni
                  druga alinea: "Skupščina občine in posebne družbeno politične skupnosti, ki se jim
                  podaljšana mandatna doba nadaljuje od dneva podaljšanja mandatne dobe, delajo kot
                  enodomne skupščine in opravljajo samo tekoče zadeve." To tolmačenje zadnjega.
                  Prosil bi gospoda Baškoviča, Sekretariat za zakonodajo in pravne zadeve DZ, če bi
                  obrazložil.</p>
            </sp>
            <sp xml:id="SDZ1-Izredna-03-1994-02-03.sp12">
               <speaker>MILAN BAŠKOVIČ:</speaker>
               <p>Prav gotovo je ta termin potrebno razložiti in prav dobro bi bilo, če bi vsaj v
                  obrazložitvi lahko rekli, kaj si s tem predstavljamo. Ker sem bil pa dolžan
                   povezati to, kar je bilo včeraj v zasnovi tega ustavnega zakona izrecno napisano,
                  tako da tukaj ni bilo amandmaja in tako naprej, sem obdržal to dikcijo. Vendar bi
                  pa sam razložil, kako je ta stvar pravno opredeljena. Ta pojem tekoče zadeve,
                  tekoči posli obstaja v terminologiji prava, sicer bolj na gospodarski ravni pa
                  tudi na ustavni.  Če pogledate še 15. člen o ustavi, ki govori o Vladi Republike
                  Slovenije in pravi, kadar je ta diskontinuiteta pretrgana oziroma pride do tega,
                  da Vlada preneha delati, da je razrešen minister Vlade in tako naprej, morajo
                  funkcionarji opravljati tekoče posle do novih in tako naprej. Se pravi tekoči
                  posli, tekoče zadeve je splošen termin, ki se uporablja v pravu. Je pa prav gotovo
                  aktualno, kaj si pod tem kdo predstavlja. Mislim, da bi verjetno razumeli v tej
                  situaciji, da v tem primeru občinske skupščine ne morejo prevzemati nekatere
                  obveznosti za naprej - urejati stvari, ki imajo sistemski značaj, prevzemati nove
                  obveznosti in tako naprej - razen tistih poslov, ki jih tekoče, zaradi življenja
                  samega, morajo opraviti. Verjetno je to mišljeno, da ne zastane življenje.</p>
               <p>Vse kar je pa širše, dolgoročno in tako naprej, ne pride v poštev. Se pa strinjam,
                  da je to res nekoliko presplošno rečeno in bi prosil, če se vi odločite, da bi
                  bilo treba to bolj natančno napisati, da se potem skupina, ki predlaga ta zakon,
                  ker mi smo samo tehnični servis, da delamo ta tekst, da se o tem opredeli ali pa
                  da se najdemo, da ne bi bilo to samo moje mišljenje. Sedaj sem v zadregi, mi smo
                  samo dobili nalogo, da zakon pripravimo kot redakcijski izdelek za to današnjo
                  sejo.</p>
            </sp>
            <sp xml:id="SDZ1-Izredna-03-1994-02-03.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Baškovič. Gospod Žaro Pregelj, ste zadovoljni z obrazložitvijo?
                  Besedo ima gospod Peršak.</p>
            </sp>
            <sp xml:id="SDZ1-Izredna-03-1994-02-03.sp14">
               <speaker>ANTON PERŠAK:</speaker>
               <p>Ne bi sedaj opredeljeval drugih stvari, ampak ravno v zvezi s tem vprašanjem.
                  Sprašujem se po tem odgovoru, kaj so tekoče zadeve za skupščino. Razumem, kaj so
                  lahko tekoče zadeve za neko vlado, za nek upravni organ ali pa za ministra, ki ne
                  more sprejemati, če sem prav razumel nekih odločitev, ki bi nalagale nove
                  obveznosti in tako naprej. Ampak podpisuje samo to, bom rekel stvari, zato da pač
                  izplačila ne zastanejo in tako naprej, ki so nujna.</p>
               <p>Kaj pa so lahko tekoče zadeve za neko skupščino? Če to pomeni, da ta skupščina ne
                  more sprejemati, da tekoča zadeva ni proračun, da tekoča zadeva ni sprememba
                  prostorskega plana, da med tekoče zadeve ne sodi odločitev o gradnji nekega
                  objekta, potem se sprašujem, zakaj občinskim in tem skupščinam podaljšujemo
                  mandat. Mislim, definicija, kakšne tekoče zadeve naj opravljajo skupščine. Ni mi
                  jasno, mislim, da je vprašanje gospoda Preglja popolnoma na mestu. Eno so tekoče
                  zadeve nekega upravnega organa, drugo so pa tekoče zadeve neke skupščine. Tekoče
                  zadeve neke skupščine so tudi sprejemanje proračuna, sprejemanje vseh odločitev,
                  ki so sicer obveze skupščine, in se mi zdi ta formulacija nesmiselna. Ali naj
                  skupščina opravlja svoje delo ali pa ji ni treba, če naj ne opravlja svojega
                  dela.</p>
               <p>Še nekaj bi rekel, sicer je stvar, na katero mogoče nismo bili dovolj pozorni v
                  predhodni razpravi, ampak če je to, potem ne vidim prav nobene težave, ali bo
                  mandat skupščinam podaljšan ali ne. Če svojega dela, tudi tistega, o katerem sem
                  včeraj govoril kot o razlogu in verjetno to ne sodi pod tekoče zadeve, ne bodo
                  opravljale, potem ni nobene škode, tudi če jih ne bo. Reforma lokalne samouprave
                  pa zaradi tega ne bo nič manj tekla, kajti reforma lokalne samouprave ima svoj
                  tok, ki je določen z zakonom in bo tekla tako tam, kjer bo skupščina delala kot
                  tam, kjer ne bo delala in je v večji meri odvisno od nas kot pa od občinskih
                  skupščin. Občinske skupščine tu, kolikor igrajo, igrajo vlogo servisa. Hvala.</p>
            </sp>
            <sp xml:id="SDZ1-Izredna-03-1994-02-03.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Peršak. Razumel sem vašo razpravo kot komentar. <stage xml:id="SDZ1-Izredna-03-1994-02-03.stage5">(g.
                     Peršak iz klopi.)</stage> Samo verjetno bi, gospod Žaro Pregelj, oprostite
                  gospod Peršak, to morali opraviti včeraj, ne danes. Mislim, da ni mogoče danes
                  začeti odpirati to razpravo. Gospod Pregelj je želel besedo.</p>
            </sp>
            <sp xml:id="SDZ1-Izredna-03-1994-02-03.sp16">
               <speaker>ŽARKO PREGELJ:</speaker>
               <p>Spoštovani! Mislim, da je bila obrazložitev gospoda Baškoviča čisto na mestu. Gre
                  v resnici za pravni termin, ki pa ga je treba verjetno naknadno obrazložiti, da ne
                  bi prihajalo do nesporazumov. Predlagam, da gremo s postopkom o odločanju o zakonu
                  naprej in da se potem naknadno na podlagi mnenja, ki bi ga pripravil sekretariat,
                  sprejme obrazložitev zakona. Saj to je v bistvu lahko tudi čisto normalen akt.</p>
            </sp>
            <sp xml:id="SDZ1-Izredna-03-1994-02-03.sp17">
               <speaker>PREDSEDNIK MAG. HERMAN RIGELNIK:</speaker>
               <p>Da, sekretariat lahko da samo strokovno informacijo. Gospod Peršak je želel
                  besedo.</p>
            </sp>
            <sp xml:id="SDZ1-Izredna-03-1994-02-03.sp18">
               <speaker>ANTON PERŠAK:</speaker>
               <p>Rad bi samo odgovor na vprašanje. Kdo bo presojal, ali je neka odločitev v rangu
                  tekočih zadev ali je šla čez rang tekočih zadev in kaj bo tisti, ki bo o tem
                  presojal, ukrenil, če bo, recimo, sodil, da je šla čez rang tekočih zadev?
                  Hvala.</p>
            </sp>
            <sp xml:id="SDZ1-Izredna-03-1994-02-03.sp19">
               <speaker>PREDSEDNIK MAG. HERMAN RIGELNIK:</speaker>
               <p>Gospod Baškovič.</p>
            </sp>
            <sp xml:id="SDZ1-Izredna-03-1994-02-03.sp20">
               <speaker>MILAN BAŠKOVIČ:</speaker>
               <p>Samo moje mnenje, če sem že pozvan. To je "questio facti". Ni tekočega nadzora, ki
                  bi lahko preprečeval eventualno takšne primere, da se pa naknadno sanirati v
                  postopkih. Če drugače ne, tudi pri ustavnem sodišču, če neka občina prekorači
                  pooblastilo. Seveda, to je skrajna možnost, bolj zapletena. Utegnejo biti spori,
                  to sem jaz tudi prepričan. Samo enostavno, če ne bo možno vsebinsko tega
                  uokviriti, je tudi to majhen rizik. Mislim pa, da je treba v vsem kontekstu nalog
                  in časa itn. vendar vsako stvar specifično opazovati. Lahko pa tudi vlada in
                  parlament posredujeta v takih primerih. Mislim, da to lahko. Če bi šlo na račun
                  državnih funkcij in kaj podobnega. To je nedorečena zgodba, ampak ima svoje možne
                  korekture.</p>
            </sp>
            <sp xml:id="SDZ1-Izredna-03-1994-02-03.sp21">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Baškovič. Gospod Černelič.</p>
            </sp>
            <sp xml:id="SDZ1-Izredna-03-1994-02-03.sp22">
               <speaker>FRANC ČERNELIČ:</speaker>
               <p>Hvala lepa, gospod predsednik. Spoštovane poslanke in poslanci! Glasoval bom
                  seveda za ustavni zakon, ker zelo dobro razumem to zadevo, kar je gospod Peršak
                  vprašal. Namreč prepričan sem, da bodo sedanje skupščine pač v času, ko so še
                  povsem legitimne, sprejele proračune in usmeritve za delo in je potem njihovo delo
                  samo še to, da realizirajo sprejete odločitve do konca leta in tu ne vidim
                  nobenega problema v smislu dikcije. Zato bom popolnoma mirno glasoval za.</p>
            </sp>
            <sp xml:id="SDZ1-Izredna-03-1994-02-03.sp23">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Lavrinc.</p>
            </sp>
            <sp xml:id="SDZ1-Izredna-03-1994-02-03.sp24">
               <speaker>MAKSIMILJAN LAVRINC:</speaker>
               <p>Spoštovani predsednik, kolegice in kolegi! Torej, ne vem ali lahko, razpravljal bi
                  o tistem delu tekoče zadeve. Meni se je ravno tako postavilo to vprašanje, vendar
                  sem bil zadovoljen z odgovorom. Gre predvsem za to, da torej presoja ali sklicuje
                  skupščino tako ali tako predsednik skupščine. To se pravi, z določitvijo dnevnega
                  reda bo povedal, kaj bo sklical. Če bo presoja večine delegatov takšna, da je
                  presegel to zakonsko določilo, potem seveda se bodo morali o tem pogovoriti in
                  skupščina navsezadnje ne bo delovala. Druga stvar pa je to, da skupščine s svojimi
                  odločitvami sprejemajo tudi obveznosti, ki veljajo potem še za naprej. In recimo,
                  če imamo mi v zakonu zapisano, da se bo v šestih mesecih pravzaprav opravila
                  celotna delitev premoženja, bi vsako na novo poslovanje v tej smeri - torej recimo
                  za izgradnjo neke šole, zdravstvenega doma ali podobne zadeve, skratka odločitve,
                  ki se bodo vlekle še nekaj let - bilo proti takšni določbi samega zakona. Mislim,
                  da v tem primeru presojo faktično opravljajo samo skupščine same in tiste, ki bodo
                  delovale bodo delovale, tiste, ki ne bodo, pa ne bodo delovale.</p>
               <p>Pogovarjamo se o tem zakonu tako, kot da se pogovarjamo o zakonu, ki bo veljal za
                  vse večne čase. Gre pa pravzaprav za zakon, ki je "mašilo" za neko obdobje, za
                  obdobje po 22. aprilu. Navsezadnje sam postopek preobrazbe lokalne samouprave teče
                  dalje. Mi moramo sprejeti zakon o referendumu za določitev novih občin in Državni
                  zbor bo sprejel rokovnik, skratka, gre samo za abstinenco lokalne oblasti.</p>
            </sp>
            <sp xml:id="SDZ1-Izredna-03-1994-02-03.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospa Danica Simšič.</p>
            </sp>
            <sp xml:id="SDZ1-Izredna-03-1994-02-03.sp26">
               <speaker>DANICA SIMŠIČ:</speaker>
               <p>Hvala za besedo, gospod predsednik. Spoštovane kolegice in kolegi! Imam v bistvu
                  samo podvprašanje na vprašanje "tekoče zadeve". Zanima me, ali je vprašanje
                  zaupnice, denimo,izvršnemu svetu tekoča zadeva ali ni tekoča zadeva. In želim
                  jasen odgovor na to. Hvala.</p>
            </sp>
            <sp xml:id="SDZ1-Izredna-03-1994-02-03.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala,gospa Simšič. Gospod Baškovič,ali boste odgovorili? Moram reči, če se bodo
                  ta vprašanja še postavila, potem bom dal na glasovanje, ali želimo tolmačenje tega
                  pojma "tekoče določbe" ali ne, ker mislim, da ne bomo mogli tako delati naprej.
                  Prosim, gospod Baškovič, želite morda?</p>
            </sp>
            <sp xml:id="SDZ1-Izredna-03-1994-02-03.sp28">
               <speaker>MILAN BAŠKOVIČ:</speaker>
               <p>Prehajam v čudno vlogo, kakor, da moram na tem kvizu odgovarjati na vse, kar
                  prihaja v razmišljanje. Te možnosti niti nimam za stvari, ki bi jih bilo potrebno
                  proučevati. Za zadnji primer, to so pa gotovo tekoče stvari, ki se dogajajo v
                  življenju in tu ne bi mogli izključiti, po mojem mišljenju.</p>
            </sp>
            <sp xml:id="SDZ1-Izredna-03-1994-02-03.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Jelinčič, potem gospod Mozetič in potem gospod
                  Avberšek.</p>
            </sp>
            <sp xml:id="SDZ1-Izredna-03-1994-02-03.sp30">
               <speaker>ZMAGO JELINČIČ:</speaker>
               <p>Hvala lepa. Spoštovani! Že včeraj sem in danes poslušal čudne pravne razlage, tudi
                  recimo gospoda Vitodraga Pukla, ki sem jih jaz celo kot farmacevt spoznal, da niso
                  take. Včeraj je rekel, da bi kakšna občina lahko sprožila ustavni spor in vendar,
                  če se jaz spominjam in če kaj vem, pri ustavnem zakonu ni ustavnega spora. Mislim,
                  da bi lahko tudi kakšen pravnik to vedel. Danes pa mi zopet ni jasno, kaj so to
                  "tekoče zadeve"? Zdi se mi, da urejanje tekočih zadev pravzaprav pomeni to, da bo
                  lahko katerakoli skupščina oziroma njen izvršni svet delal, kar se jima bo
                  zahotelo, to kar dela že sedaj. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp31">
               <speaker>PREDSEDNIK MAG. HERMAN RIGELNIK:</speaker>
               <p>Gospod Pukl ima repliko.</p>
            </sp>
            <sp xml:id="SDZ1-Izredna-03-1994-02-03.sp32">
               <speaker>VITODRAG PUKL:</speaker>
               <p>Hvala za besedo. Redko repliciram, ampak za pojasnilo. Glede ustave in ustavnega
                  zakona ni pravnega spora. Če bi mi sprejeli omejitev, bi morali izdati posebni akt
                  in v tistem aktu določiti, katerim občinam se ne podaljša mandat. Tukaj bi lahko
                  bil sprožen ustavni spor, ne pa seveda glede zakona. Toliko glede pravnega znanja
                  farmacevtov. Menim pa, da je ta termin, za katerega se toliko sprašuje, poznan v
                  pravni terminologiji. Ne more se definirati niti negativno, to se pravi, kaj ne
                  sodi, niti pozitivno, to je, kaj sodi v ta termin zato, ker življenje in pa tek
                  dogajanj prinese toliko situacij in bi vsako determiniranje, negativno ali
                  pozitivno, omejilo različne situacije.</p>
               <p>Osnovno vodilo je to, tekoče zadeve je vse, kar omogoča redno funkcioniranje.
                  Hvala.</p>
            </sp>
            <sp xml:id="SDZ1-Izredna-03-1994-02-03.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Mozetič.</p>
            </sp>
            <sp xml:id="SDZ1-Izredna-03-1994-02-03.sp34">
               <speaker>MIROSLAV MOZETIČ:</speaker>
               <p>Hvala lepa za besedo. Kolegice in kolegi! Ne bom razlagal, kaj so tekoče zadeve.
                  To je stvar, o kateri lahko morda ves dan ali pa še kakšen dan razpravljamo in še
                  profesorje ustavnega prava ipd., ki jih imamo tukaj, ali pa, ki so izven tega
                  parlamenta pokličemo in bomo tri dni razpravljali, kaj so tekoče zadeve. Tukaj bom
                  rekel podobno, kot reče ponavadi gospod Školč, saj se lahko prepričujemo. Bolj ali
                  manj smo prepričani in če bomo šli na glasovanje, ali bo danes ali jutri, bo
                  približno enako.</p>
               <p>Kar zadeva vesti in teh zadev in izpovedi. Ne bom govoril, ker če bi jaz o tem
                  govoril, najbrž bi mi očitali klerikalizem - je pa o tem govoril gospod, ki je
                  liberalne usmeritve, in sem prav vesel, da je govoril o tem. Če je mislil trkati
                  na mojo vest - moja vest je precej kosmata, tako da bi bilo trkanje prešibko.</p>
               <p>Jaz bom samo povedal, kar zadeva ustavni zakon. Kompromis, ki je bil včeraj
                  dosežen, za ta kompromis bom glasoval in za nikakršnega drugačnega. Amandma, ki je
                  danes vložen, ki ga sedaj dobivamo na mizo, je pa v bistvu povsem tak, kot je bil
                  eden od treh amandmajev, ki so bili včeraj vloženi. Zato bom proti temu amandmaju.
                  Tudi vnaprej povem, da ne bodo iskali vire informacij, če bo ta amandma sprejet,
                  potem o ustavnem zakonu ne bom glasoval pa tudi, če se potem napiše, kot je bilo
                  rečeno, da naj se vidi, kdo je ščitil neko oblast.</p>
               <p>Mislim, da mi sprejemamo celo ustavni zakon, smo rekli. S tem ustavnim zakonom
                  želimo sedaj urejati posamično zadevo. Samo kratko repliko, kar zadeva krivdo. Jaz
                  ne ščitim. Nekateri, ki so tukaj notri, vedo, kakšno stališče imam do teh
                  problemov v mestni vladi in mestni skupščini. Če je kaj nedemokratično - pa še
                  moram dodati, v pravni državi - to, kar je rekel gospod Rupel, da je Anderličeva
                  komisija ugotovila, da je nekdo kriv za neko stvar. Ta stvar je že precej stara,
                  SDK je že ugotovila še pod direktorovanjem gospoda, ki sedi v našem parlamentu. Če
                  je bilo to res kaznivo dejanje, potem se sprašujem, zakaj ni že ta človek obstojen
                  za to kaznivo dejanje. Če pa ni bilo, potem pa je treba ravnati tako kot se ravna
                  v pravni državi. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Replika, gospod Omerza.</p>
            </sp>
            <sp xml:id="SDZ1-Izredna-03-1994-02-03.sp36">
               <speaker>MAG. IGOR OMERZA:</speaker>
               <p>Hvala. Ne bom trkal na vest gospoda Mozetiča. Povedal mu bom nekaj argumentov v
                  repliki. Je pa tudi replika na včeraj, o čemer je govoril, pa se nisem hotel
                  oglašati. Ko je govoril, da če je že neka ekipa, o kateri je govoril Školč, ki je
                  pač problematična, s tem je rekel, da saj imamo SDK in tožilstvo za te stvari.
                  Sedaj ste zopet ponovili o SDK, pa vam moram pač povedati, da ko sem bil direktor,
                  mi je gospod Vidmar s podpisom poslal dopis:  "V zvezi z inšpekcijskimi pregledi,
                  ki jih opravlja oziroma jih je opravljala vaša služba pri proračunu Mesta
                  Ljubljane, vam sporočamo in vas obveščamo, da Izvršni svet Skupščine Mesta
                  Ljubljane do nadaljnjega ne dovoljuje vašim inšpektorjem opravljati inšpekcijskih
                  pregledov pri navedenem naslovu, in to iz dveh razlogov." Potem navaja razloge. O
                  tem bomo več spregovorili na preiskovalni komisiji. Toliko v vednost, koliko je
                  lahko SDK in kakšne prepovedi si je dovolil gospod Vidmar oziroma podpisani gospod
                  Vidmar.</p>
               <p>Druga stvar. Govorili ste o tožilstvih včeraj, da imamo pač tožilstva. Ta vlada,
                  čeprav se meni zdi to lahko v redu odločitev, je dodelila ljubljanskemu tožilcu -
                  ali kako je njegov uradni naslov - dvoinpolsobno stanovanje, neprofitno. To za
                  mene ni nič slabega, mislim, da zaslužijo taki javni funkcionarji tudi stanovanja.
                  Tukaj lahko pridemo do nekega - dovolite, da izrazim - sum potem, če mestna vlada
                  dodeljuje uradnikom, ki so v bistvu lahko v nekem primeru tožniki. Samo opozarjam
                  na to, kako te stvari funkcionirajo in da argumentiram glede SDK in tožilstva. SDK
                  je bilo preprečeno, v tožilstvu pa lahko tudi pride do konflikta interesov.</p>
            </sp>
            <sp xml:id="SDZ1-Izredna-03-1994-02-03.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Repliko ima gospod Mozetič.</p>
            </sp>
            <sp xml:id="SDZ1-Izredna-03-1994-02-03.sp38">
               <speaker>MIROSLAV MOZETIČ:</speaker>
               <p>Torej SDK ima predpise in mislim, da je po predpisih delala. To, kar je bilo, je
                  bilo ugotovljeno, kar pomeni, da je naredila kontrolo, in to mislim, da je že leto
                  in pol nazaj.</p>
               <p>Zakaj ni sprožila naprej postopka, tako kot je dolžna? Jaz ne vem. Nikogar ne
                  obtožujem. To samo sprašujem, ampak hotel sem to reči, ker pravimo, da je
                  ugotovila komisija, da je nekdo kriv. Saj lahko, da je kriv. Nikogar ne
                  podpiram.</p>
               <p>Kar pa zadeva tisto stanovanje: Koliko je Jasmin Držanič dala stanovanj in koliko
                  se je dajalo stanovanj? Mislim, da ta povezava, da si je nekdo stanovanje kupoval,
                  to pa se mi zdi, da je smešno.</p>
            </sp>
            <sp xml:id="SDZ1-Izredna-03-1994-02-03.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Repliko ima gospod Tancig. Se opravičujem.</p>
            </sp>
            <sp xml:id="SDZ1-Izredna-03-1994-02-03.sp40">
               <speaker>DR. PETER TANCIG:</speaker>
               <p>Replika na gospoda Mozetiča. Kaznivo dejanje je očitno v vseh civilizacijah, tudi
                  v naši, ukrasti kuro. Zmanjšati družbeno premoženje za 4 milijone mark je očitno
                  politično dejanje. Hvala.                                </p>
            </sp>
            <sp xml:id="SDZ1-Izredna-03-1994-02-03.sp41">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Mozetič, replika.</p>
            </sp>
            <sp xml:id="SDZ1-Izredna-03-1994-02-03.sp42">
               <speaker>MIROSLAV MOZETIČ:</speaker>
               <p>Nekdo je rekel, da sem šel prej k spovedi. Nisem šel, šel bom, če bo potreba in ne
                  zaradi vas. Kaznivo dejanje, družbena lastnina. Če je bilo kaj zaščiteno, zato se
                  ponovno sprašujem, kaj so delali naši ljudje in kaj dela naša družba do
                  predvčerajšnjim, ali včeraj, ali danes. Če je bilo kaj zaščiteno v tej deželi, je
                  bila družbena lastnina. Če niso naši oblastniki v kazenskem zakoniku določili, da
                  je kraja družbene lastnine kaznivo dejanje, potem ne vem, zakaj tega niso
                  določili. To je bilo potem namenoma narejeno. Nisem imel možnosti krasti družbeno
                  lastnino in tudi sreče nisem imel. Tudi sedaj je nimam in tudi tega ne delam.</p>
            </sp>
            <sp xml:id="SDZ1-Izredna-03-1994-02-03.sp43">
               <speaker>PREDSEDNIK MAG. HERMAN RIGELNIK:</speaker>
               <p>Replika, gospod Šešerko. Prosil bi, če bi počasi šli v razpravo in pustili
                  replike, čeprav imate ligitimno pravico.</p>
            </sp>
            <sp xml:id="SDZ1-Izredna-03-1994-02-03.sp44">
               <speaker>DR. LEO ŠEŠERKO:</speaker>
               <p>Gospod predsednik, meni je žal, ampak ta razprava teče na tak način, da glede na
                  to, da poslovnik dovoljuje, so replike neizogibne.</p>
               <p>Moram reči, da to zadnje razpravljanje in sem se zelo trudil, da bi čim bolj mirno
                  in razsodno ravnal v celotni razpravi. Tako bom tudi glasoval. Vendar, v mestu, v
                  katerem živim, se mi zdi nesprejemljivo, da si mestna oblast, ki še vedno vlada
                  glede na dediščino, ki jo je dobila iz realnega socializma - dovoli in njeni
                  zagovorniki tu pravijo - da je krivda na starem režimu. Hkrati pa hočejo obdržati
                  po pravilih iz tistega časa čim dalje njeno eksistenco v sedanjem času.</p>
               <p>Glede na zelo surove grožnje, ki so bile izrečene, če bo kateri od teh amandmajev
                  sprejet, potem zakon ne bo sprejet. Sam v primeru, če ne bo sprejet amandma, ki bo
                  omogočil, da se bodo razmere v Ljubljani uredile, ne bom glasoval za ta ustavni
                  zakon. To še zlasti zaradi razlage Ustavnega sodišča, ki ga spoštujem in nimam
                  nobenega namena, da bi kakor koli ravnal v smeri, da ne bi izvajali tega, kar nam
                  je naloženo, se mi vendarle zdi nerazumljivo stališče Ustavnega sodišča, da ni
                  noben problem in bodo stvari lepo tekle tudi, če ne bo z ustavnimi zakoni stvar
                  regulirana.</p>
               <p>Vtis imam, da bo ravno zaradi takih stališč brez ustavne regulacije tekel ta
                  postopek.</p>
            </sp>
            <sp xml:id="SDZ1-Izredna-03-1994-02-03.sp45">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Replika, gospod Mozetič.</p>
            </sp>
            <sp xml:id="SDZ1-Izredna-03-1994-02-03.sp46">
               <speaker>MIROSLAV MOZETIČ:</speaker>
               <p>Se opravičujem. Nisem govoril, da je kriv prejšnji režim, očitate, da sem izrekel
                  grožnjo. Povedal sem svoje stališče, tako kot ste ga vi sedaj povedali. Če bo
                  tako, boste pa tako. Nikakršne grožnje, povedal sem, kaj bom naredil. Mislim, da
                  imam pravico to povedati. To je tudi zato, da bodo mediji zapisali, da ne bodo
                  iskali izpiske.</p>
            </sp>
            <sp xml:id="SDZ1-Izredna-03-1994-02-03.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Avberšek.</p>
            </sp>
            <sp xml:id="SDZ1-Izredna-03-1994-02-03.sp48">
               <speaker>MAG. FRANC AVBERŠEK:</speaker>
               <p>Hvala lepa. kolegice in kolegi! Reči moram, da ste me zamajali v mojem
                  prepričanju, ki sem ga imel s to razpravo o tekočih zadevah. Mene ne zanima
                  veliko, kaj dela ljubljanska vlada in kaj dela ljubljanska mestna skupščina.
                  Zanima me, kaj dela Žalska skupščina.</p>
               <p>Zamajali ste me v tem, da projekt izgradnje slovenskih avtocest ni tekoča zadeva.
                  V tem trenutku padajo vse lokacijske odločbe in izgradnje, ki so predvidene v
                  letošnjem letu. Žalska skupščina pa res ne bo sprejemala dokumentov, ki jih morajo
                  sprejemati nove skupščine, ki bodo nastale.</p>
               <p>Zelo rad bi slišal koga, da bi mi povedal, da je izgradnja slovenskih avtocest
                  tekoča zadeva in jo bomo lahko tako obravnavali. Mislim, da to ni. Menjava
                  ljubljanske vlade je pa tekoča zadeva. Izgradnja cest pa ni tekoča zadeva. S tem
                  smo povedali, da je denarja na cestah preveč, morda bo dobro, da ga bomo lahko
                  namenili kam drugam. Hvala.</p>
            </sp>
            <sp xml:id="SDZ1-Izredna-03-1994-02-03.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospa Skukova.</p>
            </sp>
            <sp xml:id="SDZ1-Izredna-03-1994-02-03.sp50">
               <speaker>NADA SKUK:</speaker>
               <p>Hvala lepa. Spoštovane kolegice in kolegi! Začela bom tako: nehajmo. Včeraj po
                  celodnevni razpravi in po dopoldanski razpravi smo le uspeli oblikovati nek
                  kompromisni predlog ustavnega zakona in današnja razprava in vprašanja meni kažejo
                  samo to, da le nekateri hočejo do zadnjega trenutka preprečiti dokončno odločitev
                  in z dodatnimi predlogi omajati voljo poslancev, da ne bi danes dokončno odločali.
                  Zato pozivam ali ne vem, kako bi se izrazila, naj mi oprosti tudi kolega  
                  Mozetič, Ljubljančane, da naj nehajo misliti samo na Ljubljano. Tu sedimo tudi
                  poslanci iz drugih občin, občine čakajo na našo odločitev. Včeraj smo uspeli
                  sestaviti kompromisni predlog, ki smo ugotovili, da ustreza vsem določilom.
                  Današnji predlog pa, tako kot drugi trije včeraj, nikakor ne sodi v ustavni zakon.
                  Reševanje posameznega primera, določbe, da naj se sprejme posebni zakon, mislim,
                  da ne sodijo v ustavni zakon in resnično, s takimi predlogi je to namensko
                  zaviranje odločitve. Kdor bo danes glasoval proti ustavnemu zakonu, je gotovo
                  proti temu, da se stvari premaknejo naprej. Zato prosim, da nehamo s praznimi
                  razpravami in ne iščimo šivanke v senu, ampak odločimo se, tako kot smo se včeraj
                  vsi strinjali. In ko smo prekinili razpravo, ko smo začeli razgovor o ustavnem
                  zakonu, je kazalo, da smo dokončno vsi razčistili, zdaj se pa spet na novo
                  odpirajo vprašanja.</p>
            </sp>
            <sp xml:id="SDZ1-Izredna-03-1994-02-03.sp51">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Anderlič ima repliko.</p>
            </sp>
            <sp xml:id="SDZ1-Izredna-03-1994-02-03.sp52">
               <speaker>TONE ANDERLIČ:</speaker>
               <p>Spoštovani! Prav neverjetno je, kako je s tole vestjo. Gospe in gospodje iz
                  krščanske demokracije nam trkajo na vest, čeprav pravijo, da je ne priznavajo in
                  da imajo kosmato. Jaz sem gospoda Mozetiča natanko tako razumel. Izhajal bom iz
                  nečesa drugega. Vsi govorite o tem, ali pa večina tistih, ki niso Ljubljančani,
                  tudi jaz nisem Ljubljančan, za boga, pustite celo Slovenijo pri miru, če je
                  Ljubljana problem. Ljubljana seveda je problem. Dejstvo pa je, da se zadeva rešuje
                  skupno in posamično s tem zakonom in seveda lahko je logika, da gremo tudi po
                  poti, zakaj pa drugi ne pustimo Ljubljančanom, da uredijo tudi s tem zakonom
                  stvari, ki jih bi bilo potrebno. Ampak, žal, ta Državni zbor ni za to tukaj, da bo
                  nekdo navijal za ob ljubljanske ali pa izven ljubljanske in ne vem kakšne občine.
                  Drugi seveda, ki so pa iz Ljubljane, pa za Ljubljano proti nekomu drugemu. Z
                  ustavnim zakonom, z ustreznimi amandmaji, ali kako drugače je potrebno urediti za
                  vse enake pogoje. Torej, da bodo vsi lahko izpeljali to reformo lokalne
                  samouprave. Za vse je potrebno urediti. In tukaj zanesljivo velja enak očitek vsem
                  tistim, ki govorijo o tem, da Ljubljančani posiljujejo nas druge oz. jaz tudi, kot
                  novi Ljubljančan, posiljujem druge.</p>
               <p>Samo za nekaj gre. Zadnjih 10 let je bila ena treh glavnih stvari, ki so potekale
                  v Sloveniji: človekove pravice, bitka za pravno državo, ljudska iniciativa itn. In
                  danes je vprašanje tukaj ali potem, ko je bil postavljen prvi kamen v tem mozaiku,
                  ustava: hočemo naprej graditi pravno državo ali jo nočemo. In o tem je govor in
                  jaz bom samo za to glasoval in sem že rekel za to govornico, da govorim samo o
                  tem, kako izgrajevati pravni red in pravno državo in danes je seveda na preizkusu
                  to. Jaz seveda ne bom glasoval za in nikogar ne prosim, da glasuje za, ali ga
                  nagovarjam, naj glasuje proti. Ampak seveda, apeliram pa le na to, da si ne
                  očitamo, da Ljubljančani hočejo urejati skozi ustavni zakon neko parcialno stvar,
                  da pa je seveda interes vseh ostalih, da se celotna Slovenija rešuje. Ta dilema ni
                  pravilna in je samo zamenjava teze. Hvala.</p>
            </sp>
            <sp xml:id="SDZ1-Izredna-03-1994-02-03.sp53">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospa Skuk ima repliko.</p>
            </sp>
            <sp xml:id="SDZ1-Izredna-03-1994-02-03.sp54">
               <speaker>NADA SKUK:</speaker>
               <p>Spoštovani! Replicirati moram v svojem imenu in v imenu gospoda Mozetiča, ker mu
                  vest ne da, da bi zopet repliciral, ker je obljubil, da ne bo, in sicer o tem, kdo
                  želi graditi pravno državo, bi lahko še debatirali. Lahko pa spomnim gospoda
                  Anderliča, da nikjer ne piše oz. da ima vsak trenutek vsak poslanec možnost
                  vložiti kakršenkoli zakon. V tem niso tudi ljubljanski poslanci nič prikrajšani,
                  da bi s posebnim zakonom posebej uredili, če je to želja. Gotovo pa to ni vzrok,
                  da bi zato zavirali sprejem ustavnega zakona in, kot sem že rekla, posamezne
                  določbe vstavljali v ustavni zakon.</p>
            </sp>
            <sp xml:id="SDZ1-Izredna-03-1994-02-03.sp55">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Vprašujem gospo Potočnik, ali je replika? Da. Potem tudi gospod Peršak,
                  replika. Gospod Horvat, tudi replika.</p>
            </sp>
            <sp xml:id="SDZ1-Izredna-03-1994-02-03.sp56">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Moja replika bo, na žalost, tudi na gospo Skuk,
                  ki bi jo lahko cenila. Tako kot je bilo včeraj težko dopovedati, da se mandati ne
                  dajo podaljšati kar z navadnim zakonom in vidimo, da je ta šola nekaj le
                  prispevala, da je to spoznala, tako me danes ponovno preseneča ta njen besednjak,
                  ki je v tem stilu. Če ne boste sprejeli, ste pač v tistem košu. Ta besednjak me
                  strašno spominja na prejšnje čase. Upam, da boste počasi na o pravni fakulteti
                  umaknili učbenike, ki še imajo kar nekaj takšnega in bom postavila teze drugačne.
                  Tisti, ki ne bo podprl amandmaja, ki rešuje tudi specifiko, na katerem je test
                  tudi  pravna država - gospod Mozetič to dobro pozna, oba sediva v tako imenovani
                  ljubi mestni skupščini, koliko naporov in kakšni zapleti so tam - tisti mislim, da
                  boste zavrli celoten proces v Sloveniji in pristali na to, da se dela po zakonu in
                  mimo zakonov, kakor bo kdo želel. Tako obračam tezo in mislim tudi, da je način
                  nekega "nehajte" ali pa tisti, ki boste glasovali drugače, kot jaz mislim, pač iz
                  besednjaka starih časov.</p>
            </sp>
            <sp xml:id="SDZ1-Izredna-03-1994-02-03.sp57">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Repliko ima gospa Skukova.</p>
            </sp>
            <sp xml:id="SDZ1-Izredna-03-1994-02-03.sp58">
               <speaker>NADA SKUK:</speaker>
               <p>Se opravičujem, čeprav sem rekla, da nehajte, vendar moram odgovoriti tudi gospe
                  Viki Potočnik. Ko bom toliko let v politiki kot vi, bom imela tudi tako izbran
                  besednjak kot vi, očitno pa vaša šola zaleže, ker kot vidim, razumete samo tako
                  izrazoslovje, kot je vaše in če se hočemo sporazumeti, moramo pač uporabljati
                  enakega.</p>
               <p>Ustavni zakon, trdim še vedno, da bi lahko podaljšali mandate z navadnim zakonom,
                  ker pa smo želeli rešitev, smo tudi mi pristali na ustavni zakon zato ker enodomna
                  skupščina se lahko določi samo z ustavnim zakonom, to je bila pa vaša želja in
                  zato smo pristali tudi na to, da se končno najde skupna rešitev, ki jo pa danes z
                  dodatnimi predlogi zopet rušite.</p>
            </sp>
            <sp xml:id="SDZ1-Izredna-03-1994-02-03.sp59">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Peršak.</p>
            </sp>
            <sp xml:id="SDZ1-Izredna-03-1994-02-03.sp60">
               <speaker>ANTON PERŠAK:</speaker>
               <p>Imam repliko na trditvi, ki sta nekako ves čas navzoči.</p>
               <p>Prva trditev je, da tisti, ki imajo pač zdaj pomisleke pri takem ustavnem zakonu,
                  kot je, bodo onemogočili reformo lokalne samouprave. Trdim, da to ni res. Ta
                  ustavni zakon ne govori o reformi lokalne samouprave, ampak govori o podaljšanju
                  mandata občinskim skupščinam. Obstoječim občinskim skupščinam. Reformo lokalne
                  samouprave določa ustava, zakon o lokalni samoupravi in zakon o referendumu o
                  območjih itn., in tam je tempo določen in ko bomo sprejeli rokovnik v tem
                  parlamentu, verjetno danes, bomo zakoličili tudi tempo reforme lokalne samouprave
                  in laž je, če kdo trdi, da bi nesprejem tega ustavnega zakona zavrl ali pa
                  kakorkoli vplival na tempo reforme lokalne samouprave. To ne drži.</p>
               <p>Ta zakon govori samo  o tem, da naj se zaradi tega, ker v obstoječih skupščinah
                  potečejo mandati maja, pač različni datumi, zaradi takih in takih razlogov
                  podaljša mandat tem skupščinam. Delno zaradi tega, da bodo servisirale postopek
                  reforme lokalne samouprave, delno zaradi tega, ker smo nekateri mislili, da bi
                  bilo treba, da te skupščine sprejemajo med tem še nekatere odločitve. Zdaj je
                  formulacija "tekoče zadeve".</p>
               <p>Zdaj bom povedal, zakaj jaz mislim, da bi bilo prav, da se sprejme podaljšanje
                  mandata - zaradi funkcije skupščin:</p>
               <p>1. ker skupščine lahko sprejemajo odločitve, ki jih izvršni sveti ne morejo, to pa
                  niso tekoče zadeve. To je prvo, ampak tisto, kar sem včeraj govoril;</p>
               <p>2. ker imajo skupščine neko bistveno vlogo, ki je izvršni sveti seveda nimajo, to
                  pa je dvojna vloga.</p>
               <p>1. V skupščinah poslanci predstavljajo volivce. Preko poslancev v skupščinah
                  volivci izvršujejo svojo oblast. Če teh skupščin ni, preprosto volivci ne
                  realizirajo več svoje pravice, ki je zapisana v ustavi;</p>
               <p>2. Skupščine imajo poleg tega, da sprejemajo odločitve,</p>
               <p>funkcijo nadzora nad izvršno oblastjo in tukaj je jabolko spora. Mi hočemo
                  podaljšati mandat tudi skupščinam, ki ne izvršujejo ne te prve funkcije, da bi
                  preko njih volivci realizirali svojo oblast, preko svojih predstavnikov, ker se,
                  recimo, leto, dve niso sestale, pa tudi takim skupščinam hočemo podaljšati mandat
                  in hočemo podaljšati mandat skupščinam, ki že dve leti ne izvršujejo svoje
                  funkcije nadzora nad izvršno oblastjo. Za tekoče zadeve pa trdim, da ni treba
                  podaljšati mandata skupščinam občin, tekoče zadeve lahko opravljajo izvršni sveti
                  in jih bodo tudi opravili.</p>
               <p>Gospod Oman, če bi me poslušali, bi razumeli, zakaj pravim, da je treba podaljšati
                  mandat skupščinam, potem me ne bi tega vprašali, kar ste me zdaj vprašali. Še
                  vedno trdim, da je prav, da se skupščinam občin podaljša mandat, ampak o njihovi
                  funkciji, ne pa za tekoče uradnike zadeve. Tekoče uradniške zadeve lahko delajo
                  izvršni sveti, skupščinam se pa podaljšuje mandat zato, da izvršujejo svoje
                  temeljne funkcije, to je sprejemajo odločitve, izvršujejo preko njih oblast
                  ljudstva in nadzorujejo izvršno oblast. Zato sem proti temu, da se podaljša mandat
                  tistim skupščinam, ki te svoje funkcije ne izvršujejo.</p>
            </sp>
            <sp xml:id="SDZ1-Izredna-03-1994-02-03.sp61">
               <speaker>PREDSEDNIK MAG. HERMAN RIGELNIK:</speaker>
               <p>Replike imajo gospod Horvat, gospod Pucko in gospod Polajnar.</p>
            </sp>
            <sp xml:id="SDZ1-Izredna-03-1994-02-03.sp62">
               <speaker>FRANC (FERI) HORVAT:</speaker>
               <p>Hvala gospod predsednik. Spoštovane kolegice in kolegi! Niti malo ne podcenjujem
                  problema Ljubljane, nasprotno, ne samo da me žalosti, ampak me zelo skrbi, ker
                  resnično zelo vpliva na delo tega Državnega zbora, ima zelo negativne politične,
                  gospodarske in druge negativne inplikacije za to državo, prav gotovo tudi v
                  tujini, in ni v čast mlade slovenske države.</p>
               <p>Zato bom tudi podprl vse pobude in tudi glasoval za predloge tudi v tem Državnem
                  zboru, za sklepe in za druge akte, ki bi pripomogli k temu, da bi se problem
                  Ljubljane in tudi podobnih občin oz. občin, ki imajo podobne probleme, hitreje
                  reševal. Zato bom tudi glasoval za dopolnilo, ki je v tem smislu predlagano pri
                  tej točki, vendar bom pa glasoval tudi za zakon, in tu bi rad odgovoril tudi na
                  začudenost gospoda kolega dr. Rupla. Zato, ker preprosto ne morem pristati na to,
                  da problem Ljubljane, predvsem Ljubljane še naprej blokira vso državo Slovenijo in
                  predvsem, da naprej blokira Državni zbor pri tem tako pomembnem projektu. Vsi se
                  zavedamo očitkov, ki jih dnevno poslušamo in čedalje bolj, prav posebej še v teh
                  dneh iz okolj, iz katerih prihajamo izven Ljubljane, da ne končamo, da ne
                  sprejmemo končne odločitve, zato da bi se lahko proces lokalne samouprave normalno
                  odvijal. Predvsem tam, kjer je volja za ustanovitev občin, kjer so za to tudi
                  ustavni zakonski pogoji in preprosto iz tega razloga ni možno pristajati na to, da
                  se ta zadeva nadaljuje. Navsezadnje to ni Državni zbor Ljubljane, ampak je Državni
                  zbor države Slovenije. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp63">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Pucko in potem gospod Polajnar. Se odpoveduje.
                  Gospod Polajnar.</p>
            </sp>
            <sp xml:id="SDZ1-Izredna-03-1994-02-03.sp64">
               <speaker>IGNAC POLAJNAR:</speaker>
               <p>Hvala lepa. Samo moram vprašati gospoda Peršaka, ki ga zdaj ni tukaj. Govori o
                  tem, da tekoče zadeve lahko opravljajo izvršni sveti. Ampak vendarle, ta termin je
                  ves čas že v tem predlogu ustavnega zakona. Prav čudim se, zakaj se zdaj
                  pojavljajo ta vprašanja, češ to sploh ni potrebno in tu zdaj ne razumem, ali gre
                  šele zdaj za strokovno ugotovitev ali pa gre za novo politično ugotovitev.</p>
               <p>Če gre za prvo ali drugo, stvari ne razumem in mi je žal, da tako zapletamo
                  stvari, o katerih sem mislil, da smo se dogovorili. Ko prihajajo na mizo zdaj novi
                  amandmaji, moram reči še nekaj. Ponovno se vračamo na tisti čas, ki se mu je reklo
                  včeraj, recimo, ob 18. ali 19. uri. Oprostite, postopka, ki se zdaj pelje, ne
                  razumem več. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp65">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Besedo ima gospod Kocijančič.</p>
            </sp>
            <sp xml:id="SDZ1-Izredna-03-1994-02-03.sp66">
               <speaker>MAG. JANEZ KOCIJANČIČ:</speaker>
               <p>Spoštovani gospod predsednik, kolegice in kolegi. Javil sem se k redni razpravi in
                  sem potem počakal, da je bil razdeljen amandma, pod katerega sem se podpisal prvi
                  in na katerem je podpisanih še zajetno število poslancev, 32 poslancev. Počakal
                  sem, da je bil ta amandma razdeljen, da ste ga lahko prebrali in sem s tem seveda
                  doživel čast, da je bil amandma komentiran pred obrazložitvijo. Nisem izkoristil
                  priložnosti, zato mi dovolite, da ga obrazložim zdaj.</p>
               <p>Mislim, da prihajamo v položaj, ko gremo drugi drugim na živce, ko so se teze bolj
                  ali manj zakopale v strankarsko političnih odnosih, pa tudi v odnosih, regionalne
                  razporeditve tega, kdo je kje izvoljen. In mislim, da prihajamo v položaj, ko
                  počasi gremo na živce tudi našim volivcem, predvsem tistim, ki pričakujejo od tega
                  parlamenta, da bo učinkovito posegel v realna razmerja. Zdi se mi pa seveda, da tu
                  ne moremo mimo dilem, o katerih je govoril kolega Rupel, mimo dileme o razmerju
                  med pravom moralo ali pa še bolje, med politiko in moralo in najbrž bomo tu vsakdo
                  med nami glasovali po svoji vesti.</p>
               <p>V obrazložitvi kolegu Ruplu moram reči, da tako kot sem glasoval včeraj proti
                  amandmaju in za ustavni zakon, oboje pri polni zavesti, razumem tudi tiste
                  poslance Združene liste, ki prihajajo iz drugih okolij in ki jih težijo drugačna
                  realna razmerja, kot nas v Ljubljani. Proti včerajšnjemu amandmaju sem pa glasoval
                  zato, ker sem globoko prepričan, da je neustavno in z vidika politike in morale
                  nesprejemljivo, da bi se podaljševali mandati skupščinam, ki ne funkcionirajo.
                  Glasoval sem za začetek postopka ob ustavnem zakonu zato, ker sem menil, da je
                  morda vsaj teoretična možnost, nek minimum možnosti, da poskušamo v vmesnem
                  obdobju doseči nek konsenz. Ampak očitno tega konsenza ni. Ne vem, če se vsi
                  dovolj dobro zavedamo bistva problema. Če ne bomo našli ureditve, ta amandma je
                  zelo mil, ker predvideva, da bi v okviru zakona, se pravi, z redno parlamentarno
                  večino to vprašanje uredili, če ne bomo dosegli konsenza v tem ali kakšnem
                  podobnem amandmaju, ni večine; za to je seveda potrebno ne 32 ampak 60 glasov. Ni
                  večine za ustavni zakon, ni 60 glasov. Nismo jih videli niti včeraj niti ne
                  verjamem, da je na kakršenkoli način moč priti do te večine.</p>
               <p>Zdaj smo v položaju, v kakršnem smo. Vsak s svojo težo odgovornosti, vsak s svojo
                  vestjo, vsak s svojim odnosom do problemov in vsak s svojim odnosom do odločitve
                  Ustavnega sodišča, ki je spremenilo 95. člen zakona o lokalni samoupravi, ki je
                  imel svoj čas večinsko podporo. Če mene vprašate, je v tej politični matematiki,
                  zelo preprosti - ali smo sposobni dvakrat izglasovati s 60 glasovi ali pa bomo
                  glasovali vsak po svoji vesti in prišli do tega, da ustavnega zakona ne bo -
                  bistvo te politične dileme. Jaz, recimo, v lastni stranki, prav upoštevajoč
                  dejstvo, da ljudje prihajajo iz različnih okolij in da nosijo s seboj različne
                  izkušnje, tudi različne realne situacije, ne verjamem, da bomo vsi glasovali
                  enako, ne verjamem pa, da je možno s preglasovanjem pri prvem priti do
                  preglasovanja pri drugem.</p>
            </sp>
            <sp xml:id="SDZ1-Izredna-03-1994-02-03.sp67">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kocijančič. Besedo ima gospod Partljič.</p>
            </sp>
            <sp xml:id="SDZ1-Izredna-03-1994-02-03.sp68">
               <speaker>TONE PARTLJIČ:</speaker>
               <p>Priznam, da bo to, kar bom zdaj govoril, bolj ali manj replika, ampak se nisem
                  hotel javiti v poplavi replik in tudi upam, da ne bom vzbudil nobene. Ne samo, da
                  bi se strinjal s tem, da gremo drug drugemu na živce, da gremo na živce ljudem, ki
                  so nas izvolili, ki pišejo o nas ali poročajo. Še več bi rekel. Mislim, da se je
                  ta samouprava usedla na nas že kot prava mora, da si bomo morda oddahnili, ko bo
                  ta mora na nek način mimo.</p>
               <p>Ni slabo, da se je danes uporabljala beseda vest in zdi se mi zlasti dobro, da je
                  niso prvi omenjali krščanski demokrati, ker potem drugi takoj vidimo še druge
                  primesi.</p>
               <p>Zdi se mi korektno, da je prvi glasovanje po vesti omenil Dimitrij Rupel, ki lahko
                  po eni strani rečem, da me je po svoje presumil s svojim nastopom. Bil sem pa med
                  tistimi, ki sem včeraj glasoval za. Kljub temu da ima prav tudi Tone Anderlič, ki
                  nas opozarja, da ni zelo trden argument, če rečem, jaz se bom moral vrniti v Ruše,
                  pa v Maribor, kjer imajo tega našega cirkusa in tudi Vidmarja, vsega poln "kufer".
                  Mi bi se radi tam začeli združevati, razdruževati. Prav ima Anderlič, ki reče, da
                  kakor je treba braniti celo državo - če rečem asociacijo na neko drugo zadevo -
                  tako je jasno, da mora tudi pravna država delovati povsod in da ni nobeno
                  zadoščenje za nas v Mariboru, če smo izglasovali nekaj, kar ni pravno. Kljub temu
                  pa se mi je zdelo in še enkrat, kot rečeno, ne želim biti polemičen, me utrjuje,
                  da to ni vsa dimenzija dileme, se mi zdi, da pa če zares spoštovani, tudi sicer,
                  zlasti pa z današnjim nastopom, Dimitrij Rupel pripelje do tega, da reče, včeraj
                  se vas je 2/3 odločilo za Marjana Vidmarja. Mogoče je konsekvenca taka za nekoga,
                  jaz ga nisem imel niti v mislih in nisem vedel, da sem se za kaj takšnega odločil
                  in se ne želim.</p>
               <p>Na nekaterih terenih, ne vem, kako je drugod, ampak na terenu vsaj enega dela, od
                  koder prihajam, so se stranke sporazumele. Me razumete? Niso tako polarizirane,
                  kot mi. So vesele, da so daleč od cesarja in od boga in da se lahko med seboj
                  povežejo čisto drugače, kot se povezujejo centrale v Ljubljani. Mislim, da je
                  amandma, o katerem je zdaj govoril gospod Kocijančič, moram reči, da bi mi bilo
                  zelo ljubo, da bi bil res, sicer se nisem podpisal. Mislim, da bi na takšen način
                  ohranili vsi neko dostojanstveno držo, tudi mi drugi, ki se vam zdi, da nismo
                  razumeli globine te odločitve. Sicer pa menim, da je pravzaprav nadaljnje
                  repliciranje drug drugemu jalovost in mislim, da bi prešli h glasovanju.</p>
            </sp>
            <sp xml:id="SDZ1-Izredna-03-1994-02-03.sp69">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Oman.</p>
            </sp>
            <sp xml:id="SDZ1-Izredna-03-1994-02-03.sp70">
               <speaker>IVAN OMAN:</speaker>
               <p>Gospod predsednik, spoštovane gospe in gospodje, poslanke in poslanci! Ja, kar
                  nekaj nas je v tem Državnem zboru, ki nismo Ljubljančani. Zato mislimo, da delamo
                  in sprejemamo zakon, ki bo veljal za vso državo in naj bi veljal za vso državo
                  enako. Sploh ni prav, da se obesimo na specifični problem, ki ga imate
                  Ljubljančani in potem zaradi tega ne moremo razrešiti stvari, ki bi reševale
                  problem za celotno državo.</p>
               <p>Včeraj smo obravnavali tako imenovani Zagožnev zakon, ki je predvideval
                  pooblastilo izvršnim svetom, ki bi opravljali tekoče zadeve. Rečeno je bilo, da to
                  ne gre, da bodo izvršni sveti brez nadzora skupščin vladali še pol leta ali nekaj
                  več. Stvar je potrebno rešiti s podaljšanjem mandata skupščinam in to z ustavnim
                  zakonom. S tem se strinjam.</p>
               <p>Ponovil bom še to, kar sem rekel sinoči. Ko smo začeli izredno sejo, sem verjel,
                  da je prišlo do nekega dogovora in bomo zato lahko ta zakon, tako kot je
                  pripravljen, sprejeli. Dogovora ni bilo ali se ga nismo pripravljeni držati. Če je
                  naš interes, da se stvar razreši, potem predlagam vsem predlagateljem amandmajev,
                  da jih umaknejo in da glasujemo o osnovni dikciji predlaganega zakona in ga
                  sprejmemo, če to pomeni razrešitev problema.</p>
               <p>Če kdo misli, da ustavni zakon ni potreben, kot smo tudi mi svoj čas trdili, potem
                  pa lahko kar tako naprej. Ne nategujmo se  s tem, da ni 60 glasov za tak zakon.
                  Hvala lepa.</p>
            </sp>
            <sp xml:id="SDZ1-Izredna-03-1994-02-03.sp71">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Rupel in gospod Šešerko.</p>
            </sp>
            <sp xml:id="SDZ1-Izredna-03-1994-02-03.sp72">
               <speaker>DR. DIMITRIJ RUPEL:</speaker>
               <p>Spoštovani predsednik, kolegice in kolegi! Rad bi pojasnil stvar gospodu Omanu. On
                  pravi, da je Ljubljana specifični primer, ki ga hočejo sedaj Ljubljančani
                  vsiljevati Neljubljančanom. Rekel bi naslednje. Neljubljančani ne dovolijo rešitve
                  ljubljanskega problema, medtem ko so Ljubljančani pripravljeni rešiti vse probleme
                  vse Slovenije. Ni res, da Ljubljančani ne dovoljujejo reševati problemov občin v
                  Sloveniji. Res je pa to, da Neljubljančani ne dovolijo, da se problem prestolnice
                  te države, ki je omenjena v ustavi, reši.</p>
            </sp>
            <sp xml:id="SDZ1-Izredna-03-1994-02-03.sp73">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Oman.</p>
            </sp>
            <sp xml:id="SDZ1-Izredna-03-1994-02-03.sp74">
               <speaker>IVAN OMAN:</speaker>
               <p>Gospod Rupel, če bo zakon, tak kot je predlagan, sprejet, potem bomo imeli
                  enodomne občinske skupščine in imate Ljubljančani, ki ste v skupščini, vso
                  možnost, da pridete skupaj in zrušite Vidmarja in ne vem kaj še vse. Jaz stvar
                  vidim tako. Skupščino imate, skupščini se podaljša legitimnost. Prosim, rešite
                  problem in pustite, da se ne prepiramo samo okrog Ljubljane. To je vaša stvar.</p>
            </sp>
            <sp xml:id="SDZ1-Izredna-03-1994-02-03.sp75">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Šešerko ima repliko.</p>
            </sp>
            <sp xml:id="SDZ1-Izredna-03-1994-02-03.sp76">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovani zbor! Cenim gospoda Omana in sem se hotel
                  na nek način vedno učiti od njega. Tu je podrobnost, ko se pa ne  morem. Včeraj je
                  gospod Oman prišel gor in je rekel: Tukaj je amandma, če bo sprejet, bomo mi
                  spustili, da gre tudi zakon skozi. Ta amandma je bil včeraj sprejet. Danes pa
                  gospod Oman kot da je pozabil, kaj je včeraj sam govoril. Pride sem in reče: Če bo
                  kateri od teh amandmajev sprejet, potem bo zakon padel. To so sedaj dvojni
                  kriteriji. Na to lahko samo povem, da tako kot naj se reši Žalec in Ajdovščina in
                  vsi drugi kraji, naj se reši tudi Ljubljana s tem zakonom.</p>
               <p>Sicer moram reči, če ne bo amandma, o katerem sem prej govoril, sprejet, ne bom
                  glasoval za zakon. Hvala.</p>
            </sp>
            <sp xml:id="SDZ1-Izredna-03-1994-02-03.sp77">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Šešerko. Replika gospod Polajnar.</p>
            </sp>
            <sp xml:id="SDZ1-Izredna-03-1994-02-03.sp78">
               <speaker>IGNAC POLAJNAR:</speaker>
               <p>Hvala lepa. Oprostite, gospod Šešerko, da vendarle povem, kako stvari niso enakega
                  ranga ali pa enake teže. Amandma, ki je bil včeraj tukaj izglasovan, vendarle ni
                  bil amandma kar tako, ki je prišel na mizo. Bil je amandma soglasja, ki smo ga
                  dopoldan dosegli.</p>
               <p>Tukaj bom še enkrat jasno in glasno povedal, da ne bo kakšnih nesporazumov. To je
                  bil amandma soglasja strank v Državnem zboru in je dobil zato podporo tudi na
                  odboru. Samo o tem smo se pogovarjali. Pogovarjali smo se o podaljšanju mandatov
                  in o enodomnih skupščinah. Prosim, da ne povezujete vsega drugega, kar sedaj
                  poizkušate povezovati zraven, to ne gre. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp79">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Replika, gospod Tancig, potem pa gospod Sušek, tudi replika.</p>
            </sp>
            <sp xml:id="SDZ1-Izredna-03-1994-02-03.sp80">
               <speaker>DR. PETER TANCIG:</speaker>
               <p>Gospod predsednik, kolegice, kolegi! Zaradi zapisnika in zaradi, če hočete, neke
                  logične formalnosti, bi le opozoril na simetričnost te dileme. Vsi se zavedamo, da
                  je lokalna samouprava za vso Slovenijo izredno pomembna in tukaj se pač zelo
                  vztrajno ponuja teza, da Ljubljana ne sme biti napoti tej globalni rešitvi.
                  Strinjam se, samo rešiti Ljubljano ali ne rešiti Ljubljane oziroma se je lotiti,
                  da uporabim ta izraz, je za mene popolnoma simetrična rešitev. Tisti, ki govorijo,
                  da Ljubljana ni važna, naj to dokažejo s tem, da jo pomagajo rešiti. Hvala.</p>
            </sp>
            <sp xml:id="SDZ1-Izredna-03-1994-02-03.sp81">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Sušek.</p>
            </sp>
            <sp xml:id="SDZ1-Izredna-03-1994-02-03.sp82">
               <speaker>MAKS SUŠEK:</speaker>
               <p>Spoštovane kolegice in kolegi! Ko gre sedaj konkretno za ta amandma, ki smo ga
                  dobili s podpisi dvaintridesetih poslancev, se mi pač zdi - jaz ga jemljem tako -
                  če bi bil sprejet, bi gotovo prispeval k popolnemu soglasju pri sprejemanju tega
                  predloženega ustavnega zakona. Ne ščitim nadaljevanja nekaterih skupščin, recimo,
                  ki ne funkcionirajo.</p>
               <p>Glede na vse, kar je, smo se pa odločili, da bomo na vsak način morali sprejeti
                  takšno odločitev, ki bi dejansko dosegla naš namen, da pridemo do realizacije
                  zakona o lokalni samoupravi. Zato bom glasoval, kljub temu da sem prej rekel, bom
                  tudi glasoval za amandma ravno s tem - tukaj sem zopet pred drugo preizkušnjo. Tu
                  smo pravzaprav danes poslanci dvakrat pred preizkušnjo. Če glasujemo za ta
                  amandma, smo lahko gotovi, če ga izglasujemo, imamo gotovo doseženo maksimalno
                  soglasje. Če pa ga ne bomo izglasovali, bom glasoval tudi za ustavni zakon, kot
                  smo ga včeraj predvideli, samo zato, da dosežemo dejansko svoj cilj. V tem primeru
                  smo pač pred drugo preizkušnjo in to soglasje je potem gotovo nekaj manjše. Riziko
                  je večji.</p>
               <p>Zato si pač dovolim priporočiti kolegom, da mi sledite.</p>
            </sp>
            <sp xml:id="SDZ1-Izredna-03-1994-02-03.sp83">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Repliko ima gospod Frim.</p>
            </sp>
            <sp xml:id="SDZ1-Izredna-03-1994-02-03.sp84">
               <speaker>STANE FRIM:</speaker>
               <p>Hvala gospod predsednik. Spoštovani poslanci! Repliko imam na gospoda Tanciga.
                  Tukaj govori, da je potrebno rešiti ta problem mestne ljubljanske skupščine. Sam
                  sem tudi član občinske skupščine v Slovenskih Konjicah. Imeli smo velike probleme
                  tako z izvršnim svetom, tako s samo sklepčnostjo skupščine in z županom itd. Moram
                  reči, da smo uspeli z nekakšnim konsenzom strank in vseh predstavnikov v občinski
                  skupščini ta problem reševati zgolj na tej ravni, torej v občinski skupščini.</p>
               <p>Na misel nam ni prišlo, da bi zahtevali nekakšno spremembo zakona ali celo
                  spremembo ustavnega zakona, da bi se tam našle rešitve za naše probleme. Te
                  probleme rešujemo tam, kjer so. Zato menim, da naj tudi poslanci ali delegati te
                  mestne skupščine rešujejo problem tam, kjer je in naj nas, za božjo voljo, ne
                  "morijo" s to mestno skupščino tukaj. Sprejmimo zakon, takšen kot je predlagan, ki
                  ima širok konsenz, tako da bomo odprli pot dokaj mirne reforme lokalne samouprave
                  in omogočili nekakšno normalno delovanje drugim skupščinam, izvršnim svetom v
                  občinah v tem letu, da lahko tečejo tudi tiste zadeve, ki so zelo pomembne za
                  posamezne občine. Hvala.</p>
            </sp>
            <sp xml:id="SDZ1-Izredna-03-1994-02-03.sp85">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Za repliko je prijavljen še gospod Moge. Ali še kdo misli replicirati? Samo
                  prosim, da potem ostajamo pri repliki. Potem ima repliko gospod Henigman. Prosimo,
                  da so replike replike in razprave razprave, ker imam tukaj prijavljene
                  razpravljalce.</p>
            </sp>
            <sp xml:id="SDZ1-Izredna-03-1994-02-03.sp86">
               <speaker>BENJAMIN HENIGMAN:</speaker>
               <p>Spoštovani! Repliciral bi vsem tistim poslancem v mestni skupščini v Ljubljani,
                  najprej pa gospodu Tancigu, ki nas prosi, naj poskušamo rešiti problem
                  Ljubljane.</p>
               <p>Odkrito vam bom povedal. Čisto nič me ne zanima problem Ljubljane. V tem
                  parlamentu sedite poslanci mestne skupščine Ljubljane in - če se tako pogovarjate,
                  v mestni skupščini v Ljubljani - se ne čudim, da nič ne rešite in ne prenašajte
                  tega tudi v ta parlament.</p>
               <p>Lokalna samouprava se sprejema in velja za vso državo. Ta ustavni zakon smo začeli
                  sprejemati zaradi tega, ker je 95. člen padel, katerega, če se ne motim, so
                  predlagali tudi poslanci Demokratske stranke, ki sedaj prosijo za pomoč, ker so
                  predvideli roke, kateri so neuresničljivi in so bili že na začetku neizvedljivi.
                  To je dejstvo.</p>
               <p>Ljubljana je samo ena od bodočih občin. Upam, da se boste dogovorili, da boste
                  ustanovili občino. Če ne, me pa ne zanima, ali boste imeli občino ali ne. Imamo pa
                  62 občin in vse druge občine: Žalec, Ajdovščina, pa bom rekel tudi Ribnica vemo,
                  kako bomo stvari pripeljali naprej. Vendar, za božjo voljo, dopustite nam, da bomo
                  ta postopek začeli.</p>
               <p>Sedaj bi se pa oglasil samo še na te "tekoče zadeve". To je v bistvu razprava. Ker
                  nisem nikakor mogel priti do besede, sem izkoristil to repliko. Za "tekoče zadeve"
                  dam vso odgovornost, da bodo poslanci oziroma odborniki v občinskih skupščinah po
                  svoji vesti in z veliko odgovornostjo, te tekoče zadeve sprejemali tako kot
                  mislijo, da je za nove lokalne skupnosti najbolj prav. V duhu sprejetega zakona o
                  lokalnih skupnostih je jasno, da bodo ti odborniki stvari sprejemali na tak način,
                  da bodo sprejemljive tudi za naprej.</p>
               <p>Za to ne vidim nikakršnega problema pri odločanju o tekočih zadevah. Kar je
                  pristojnost izvršnih svetov, bodo izvršni sveti sami urejali. Kar je pristojnost
                  skupščin, jim še enkrat dam vse polnomočje. Kar se pa tiče še same mestne
                  skupščine, ta ustavni zakon rešuje tudi to zagato. Ker, če bomo vse tri zbore
                  združili v enodomno skupščino, potem se bomo verjetno še lažje dogovorili za
                  delovanje do konca leta 1994. Tako ne vidim nikakršnega problema, da se politizira
                  in zapleta in ustvarja demagogijo na račun mesta Ljubljane. Hvala.</p>
            </sp>
            <sp xml:id="SDZ1-Izredna-03-1994-02-03.sp87">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Peršak in potem gospod Tancig.</p>
            </sp>
            <sp xml:id="SDZ1-Izredna-03-1994-02-03.sp88">
               <speaker>ANTON PERŠAK:</speaker>
               <p>Gospod Henigman se je že naprej zavaroval, da ne bo odgovarjal. Saj bi res težko,
                  ne. Problem je namreč v tem, da je krivdo za 95. člen skušal naprtiti izrecno
                  demokratu. Ne trdim, da je kdo kriv za 95. člen, ampak res pa je, da je amandma, s
                  katerim je 95. člen prišel v zakon, podpisalo šest poslancev SKD, pa niso zaradi
                  tega nič krivi, in še nekaj poslancev drugih strank in noben Demokrat. Smo pa
                  demokrati potem sodelovali pri tem, kako bi člen nekako narediti operativen. Vseh
                  teh zgodovinskih zaslug nam ni treba pripisovati. Hvala.</p>
            </sp>
            <sp xml:id="SDZ1-Izredna-03-1994-02-03.sp89">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Tancing ima repliko.</p>
            </sp>
            <sp xml:id="SDZ1-Izredna-03-1994-02-03.sp90">
               <speaker>DR. PETER TANCIG:</speaker>
               <p>V osnovi moram vzeti besede nekoliko nazaj. Sem sicer rekel. Pomagajte nam rešiti
                  Ljubljano, ampak osnova moje razprave je bila popolnoma prazna, brez vsebine,
                  čisto formalna. Ne bom se spuščal sedaj v pogovor, ali je Ljubljana - naj mi bo
                  pač oproščeno - na istem nivoju, kot sta Žalec ali Ribnica, kot je kolega Rupel
                  rekel: To je le prestolnica.</p>
               <p>Osnova moje teze je bila, da tisti, ki tako vehementno pogojujejo sprejem
                  ustavnega zakona, ki velja za vso državo, z neukvarjanjem z Ljubljano, naj dajo
                  nam pravico, da ga enako vehementno pogojujemo z ukvarjanjem z Ljubljano. Se
                  pravi, ta dilema je popolnoma simetrična. Hvala.</p>
            </sp>
            <sp xml:id="SDZ1-Izredna-03-1994-02-03.sp91">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Razpravo ima gospod Potrč.</p>
            </sp>
            <sp xml:id="SDZ1-Izredna-03-1994-02-03.sp92">
               <speaker>MIRAN POTRČ:</speaker>
               <p>Hvala lepa. Nisem izkoristil replike in ne pričakujem, da boste zelo poslušali,
                  ampak zdi se mi, da je koristno povedati stvari zaradi sebe. Razprava, o kateri
                  govorimo že dolgo časa, ima politične in pravne dimenzije. Zavestno o političnih
                  dimenzijah ne bom govoril preveč, ker smo se na tej točki politično zelo
                  razdelili. Lahko tudi politično skregali, ker smo slišali veliko medsebojnih
                  obtožb, ker imamo že napovedi, kdo bo koga vnaprej obtoževal, če bo glasoval, tako
                  ali drugače in to osebno, stranke in podobno. Seveda, nadaljevati po tej poti - se
                  je mogoče zmeniti; se pač politično obtožujemo in politika je pač taka stvar, da
                  bo za svojo trditev vsak našel kakšen argument. Ali bo to res argument ali bo
                  izmišljena trditev, to bo pa nasprotnik presojal. Zato o tem delu ne bom želel
                  govoriti.</p>
               <p>Bi pa rad za začetek samo ponovil misli, ki sem jih že rekel, da sem prepričan, da
                  lokalni samoupravi, ki jo vsi dvigamo na piedestal ene najpomembnejših odločitev,
                  z vidika Državnega zbora dajemo zelo slabo popotnico zaradi tega, ker smo se ob
                  njej politično skregali, ker so pravni akti deloma razveljavljeni, vsaj, kar
                  zadeva izvedbe in jih nimamo. Ker so pravni akti, ki smo jih sprejeli, deloma
                  sprejeti in ne vsi in ker je vmes poseglo še Ustavno sodišče s svojo odločbo.
                  Kakorkoli, če rešimo vse sedaj, bo to imelo nekaj negativnih posledic za način
                  izvedbe lokalne samouprave, zlasti zato, ker se bojim, da bodo politične razlike,
                  ki jih tukaj tako zelo potenciramo, vsaj malo odsevale tudi v zelo velikih
                  političnih razlikah, ko se bo začelo na terenu izvajati lokalno samoupravo.</p>
               <p>Zdaj pa konec o politiki in nekaj mojega pravnega razlogovanja. Konec koncev,
                  Državni zbor, ko se politično dogovori, sprejema pravne akte in bi bilo prav, da
                  poslanci tudi razlagujemo, o tem kaj takšna odločitev pomeni za pravni pomen za
                  državljane. Prepričan sem, da je prav, da se odločamo o ustavnem zakonu zaradi
                  podaljšanja mandata in zaradi možnosti enodomnosti. Sam sem med podpisniki
                  predloga amandmaja, ki jih je 32, iz naslednjih razlogov. Mnogo bolj prav bi se mi
                  zdelo, da podaljšamo mandat občinam in mestom ali pa mestu, ki izpolnjuje svoje
                  ustavne naloge, kot tistim, ki tega ne izpolnjujejo. Zavedam se, da ima rešitev,
                  ki je predlagana, pravne čeri in da je glede na dosedanjo odločitev Ustavnega
                  sodišča zelo mogoče, da bi bil ta ustavni amandma sprejet, na njegovi podlagi
                  pripravljen zakon z večino v Državnem zboru sprejet in morebiti ponovno
                  razveljavljen iz takih ali drugih razlogov. Samo, v tem primeru bi tako odločitev
                  sprejelo Ustavno sodišče, ne pa Državni zbor. Ne razumem pa tistih, ki so proti
                  temu amandmaju iz razloga, kot trdijo, da se to lahko tako ali tako naredi z
                  zakonom, kar pravno ni res. Če ustavni zakon te možnosti ne da in vsem podaljša,
                  potem ne more zakon kasneje reči: Nekomu pa ne podaljšamo.</p>
               <p>Za takšen zakon ne bom glasoval, ker ni mogoč, ker vem, da mora na Ustavnem
                  sodišču pasti, ker je v direktni koliziji z ustavnim zakonom, ki ima višjo
                  veljavo. Ne razumem jih, da niso pripravljeni za to glasovati, ker dajemo vsem
                  skupščinam tri mesece časa <stage xml:id="SDZ1-Izredna-03-1994-02-03.stage6">(govorim okroglo, lahko je za kakšen dan več,
                     ker bi bilo tam v začetku maja prvo konstituiranje)</stage>, da se njihovi
                  poslanci, ne z odločitvijo Državnega zbora, ampak njihovi poslanci usedejo,
                  dogovorijo in vidijo, ali želijo ostati naprej v pat poziciji zaradi takih ali
                  drugih političnih razlogov ali želijo to situacijo razrešiti. Če še naprej iz
                  golega politiziranja želijo ostati v pat poziciji, ne vem, zakaj bi jim Državni
                  zbor moral priznavati, da ravnajo pametno za svoje občane v svoji občini. Mislim,
                  da ne ravnajo pametno in ne ravnajo korektno. In v tem delu se mi zdi ta amandma,
                  ne bi rekel idealen, ampak sprejemljiv in bi bilo prav, da ga neodvisno od tega,
                  ali smo poslanci Ljubljane ali poslanci Hrastnika, kjer sem jaz, ali katerekoli
                  druge občine v Sloveniji, podpremo. Ne bom razumel nikogar, ki tega ne bo podprl
                  oziroma razumel ga bom, da pač izrecno zaradi Ljubljane, ampak izrecno zaradi
                  Ljubljane želi, da ta amandma ni sprejet, da bi zagotovil, da v Ljubljani ni treba
                  stvari razrešiti in da lahko ostanejo take, kakršne so. To pa je, po moje,
                  ravnanje, ki je pravno in politično slabo. Vsak ima pravico tako ravnati. Jaz bi
                  pa želel, da se pač moje mnenje ve - vsak ima lahko svoje - da, kdor bo ravnal
                  tako, jaz si bom pa izpisal, kdo bo in vsi mi, bo pač po mojem prepričanju za to,
                  da se tolerira nezakonitost, za to, da ne deluje na tem segmentu pravna država,
                  ampak takšna je njegova pravica.</p>
               <p>Sem absolutno za to, da se sprejme ustavni zakon, ker ne verjamem v nekatere
                  ideje, za katere vem, da jih slišimo, da se lahko ob nesprejemu ustavnega zakona
                  vse reši z zakonom o volitvah. Lahko. Ampak najbrž na ustavno tako sporen način,
                  da obstaja resna možnost, da bo Ustavno sodišče razveljavilo. Citiram samo del
                  obrazložitve Ustavnega sodišča, ki nima ne vem kakšne vloge in ki pravi: "Obe
                  ugotovitvi sta v funkciji opozorila zakonodajalcu, ki na njuni podlagi lahko
                  predvideva morebitno bodoče ravnanje Ustavnega sodišča." Nič ne rečem, ali je to
                  opozorilo ali je to vnaprejšnja najava, da bo Ustavno sodišče ravnalo in ponovno
                  razveljavljalo ali ne. Ne trdim, ali je to prav in lepo napisano, samo napisano je
                  in jaz kot vse drugo, tudi to, kar je zapisano, vzamem zares. In ne bi želel, da
                  si ustvarjamo iluzijo, da lahko rešimo z navadnim zakonom nekaj proti volji
                  Ustavnega sodišča in da bodo stvari normalno izpeljane. Bojim se, da bo to zelo
                  težko, zato si ne delam posebne iluzije niti o posebnem zakonu o mestu, čeprav
                  nekdo trdi, da je mogoč, niti o tem, da rešimo vse z navadnimi zakoni. Zato
                  mislim, da je ustavni zakon potreben.</p>
               <p>Kaj se zgodi, po mojem pravnem prepričanju, če ustavni zakon ali pa nič ne bo
                  sprejeto? Skupščine bodo ugasnile. Ne bo jih več s koncem mandata. Mandati za
                  tekoče zadeve izvršnih svetov bodo ostali. Ostali bodo, se pravi brez proračunov,
                  ki jih potem nihče ne bo sprejel, bodo vladali naprej izvršni sveti. Včeraj so
                  nekateri poslanci ob amandmaju, ki sem ga tudi jaz podpisal in se je govorilo, naj
                  bi bili proračuni do maja meseca sprejeti za leto 1994, rekli, to ni mogoče.
                  Lahko, da marsikje ne bo, ampak da ni mogoče, ni res. Marsikje bi jih lahko
                  sprejeli. Samo, če nič ne sprejmemo, potem ne bo niti proračunov in tudi izvršni
                  sveti bodo naprej delovali.</p>
               <p>Kot tretje. Preobrazba občin bo tekla, ampak tekla bo brez jasnih usmeritev in
                  tekla bo lahko rokovno, pa tudi sicer zelo različno v posameznih občinah, in mi se
                  bomo s tem srečevali.</p>
               <p>Kot četrto. Prepričan sem, da se bo našel kdo med nami, ki bo zahteval, da v
                  februarju zopet damo na dnevni red: ali navadni zakon ali ustavni zakon, in bomo
                  porabili v februarju zopet dva dni za to, da si bomo pripovedovali vse popolnoma
                  enako, kar že znamo na pamet. Zdaj bi lahko tudi mogoče gospa Skukova govorila
                  namesto mene in jaz namesto nje, ker veva približno, kaj kdo misli in je to najbrž
                  čisti nesmisel. Dva dni bomo ponovno izgubili, da bomo dokazovali, da ne moremo
                  nič narediti. Državni zbor bo nadaljeval s politiziranjem, namesto da bi reševal
                  pravne stvari, in kar se mi zdi zelo pomembno, Državni zbor v tem primeru ne bo
                  opravil svoje zakonodajne vloge.</p>
               <p>Ta zakon ni zakon, recimo, o posebnih ukrepih za odpiranje igralnic. Mogoče
                  primerjava ni prava. Lahko je ta zakon zelo pomemben, ampak če ga ni, smo se pač
                  politično odločili, da ga ni in življenje teče. Tukaj življenje brez ureditve ne
                  more teči, zato ker moramo programirano izvesti reformo lokalne samouprave. Zato
                  mislim, da bo skrajno slabo, če ne bo nič sprejeto. Zato želim, da delujejo naprej
                  skupščine, ne pa vlade. In mislim, da se da sprejeti samo z neko rešitvijo. Če
                  bodo delovale skupščine, bo, po mojem prepričanju, tudi za položaj poslancev v
                  Ljubljani - ali bodo sposobni ali ne, ne vem - lažja situacija, rešiti problem
                  zakonitega ali nezakonitega delovanja njenega izvršnega sveta, kot pa, če
                  skupščine sploh ne bodo več delovale. In to tako do poteka mandata, kot tudi po
                  poteku, mislim po poteku mandata kot enodomne. Ali bodo sposobni narediti ali ne,
                  ne vem. Samo, vsaj priložnost bodo imeli. Če bo prenehal mandat, po recimo 5. ali
                  10. maju, ni več nobene priložnosti, ker delujejo samo vlade. S tem se bo vsaj
                  delno, ne v celoti, ampak vsaj delno lahko programirano upravljalo lokalno
                  samoupravo. In Državni zbor bo opravil svojo zakonodajno in državotvorno vlogo, ki
                  je sicer ne bo opravil.</p>
               <p>Zaradi tega se mi zdi, da je bolj kot politično prestižno pomembno tudi pravno
                  razlogovanje same situacije. Meni politično prestižno zelo malo pomeni, če bom
                  lahko med tistimi, ki bodo glasovali, sem tako ali tako, recimo, proti zakonu, s
                  tem, da bom vedel, da je rezultat tudi za mene, ki sem glasoval proti in tudi za
                  ves Državni zbor, predvsem pa za tiste, ki morajo izvajati reformo, slabo in da me
                  čaka ponovno glasovanje čez dva, tri mesece, z zavestjo, da bo zadnja situacija,
                  ali bo februarja ali marca, aprila, ponovno zopet na prav tej točki, na kateri smo
                  danes. Če danes nismo sposobni, tisti, ki nasprotujete, da bi reševali tudi
                  nedelujoče skupščine, to sprejeti, potem sem prepričan, da tega ne boste sposobni
                  narediti niti februarja, niti marca, niti aprila. In potem bomo pač mi, drugi, ki
                  bi to radi rešili, februarja, marca ali aprila na tem, da rečemo, potem pa tudi
                  brez tega ustavni zakon ali ne, s tem bomo pa zamudili ponovno toliko in toliko
                  dni, toliko in toliko mesecev za nas in kar je najhujše, toliko mesecev za
                  normalno preoblikovanje lokalne samouprave. Meni zato vsi razlogi govorijo, da bi
                  bilo prav, da podpremo amandma in jaz ga bom podprl. Vsi razlogi mi govorijo za
                  to, da je čas, da se ustavni zakon v Državnem zboru sprejme in jaz bom glasoval za
                  njega. Hvala.</p>
            </sp>
            <sp xml:id="SDZ1-Izredna-03-1994-02-03.sp93">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Potrč. K razpravi se je prijavil gospod Kocuvan.</p>
            </sp>
            <sp xml:id="SDZ1-Izredna-03-1994-02-03.sp94">
               <speaker>JOŽEF KOCUVAN:</speaker>
               <p>Spoštovani predsednik, spoštovani kolegi! Želim dati samo pojasnilo in bom zelo
                  kratek. Včeraj, ko smo imeli komisijo o domnevnem škodljivem delovanju izvršnega
                  sveta, smo na tej komisiji obravnavali predvsem zapisnike SDK in tudi potem
                  zapise, ki jih je dala mestna skupščina oz. mestna vlada na zapisnike SDK in ni
                  bilo nikjer govora o kakršnem koli dokaznem sklepu o 4 milijonih nemških mark.
                  Zaključek je bil takšen, da je treba kompleten projekt, od sklepa, od izdaje teh
                  obveznic pa do konca zadevo analizirati. Tako da ta zadeva je, torej s štirimi
                  milijoni se manipulira.</p>
               <p>Potem, druga zadeva, ki jo je omenil gospod Omerza. Te zadeve ni povedal do konca.
                  Res, da je gospod Vidmar dal prepoved, ampak dal jo je zaradi tega, ker se je SDK
                  v času njegove vladavine dovolila dati vnaprejšnje sodbe o nekaterih zadevah,
                  dokler postopek tega ni bil končan. Zaradi tega je bila takšna reakcija. Hvala
                  lepa.</p>
            </sp>
            <sp xml:id="SDZ1-Izredna-03-1994-02-03.sp95">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. K razpravi se je prijavil dr. Lev Kreft.</p>
            </sp>
            <sp xml:id="SDZ1-Izredna-03-1994-02-03.sp96">
               <speaker>DR. LEV KREFT:</speaker>
               <p>Hvala lepa za besedo. Veseli me, da sem slišal, da nekdo drug počne nekaj, kar
                  gospod Vidmar nikoli ne počne.</p>
               <p>Sem Ljubljančan po rojstvu in prepričanju, zato mi boste zamerili, da sem vse to
                  blagoglasje okrog uvedbe lokalne samouprave, ki velja med vsemi strankami
                  Državnega zbora, tudi sam pomagal pokvariti s podpisom pod amandma, ki ste ga
                  prejeli. To je amandma, ki predlaga, da se črta izraz oziroma besedilo "in posebni
                  družbenopolitični skupnosti" v drugem odstavku 1. člena. Če gre za napovedni
                  stavek, v prvem stavku 1. člena.</p>
               <p>Če bi bil amandma sprejet, je potrebno redakcijsko spremeniti tudi drugi odstavek,
                  tudi tam se črta besedilo "posebni družbenopolitični skupnosti". To gre za
                  redakcijo. Zakaj sem podpisal amandma, ki sem amandma istega smisla podpisal tudi
                  včeraj, ko ni prišel na vrsto, ker smo pred tem sprejeli drugo pobudo?</p>
               <p>Mislim, da zato, da ne bodo ljubljanski problemi zavirali preobrazbo lokalne
                  samouprave v vsej Sloveniji, je najboljša metoda, da sprejmemo ta amandma. S
                  podpisom sem želel pozvati vsaj dve tretjini poslancev Državnega zbora in poslank,
                  da se nam dvajsetim, ki smo ta amandma že podpisali, pridružijo in omogočijo
                  izvedbo lokalne samouprave v vsej Sloveniji.</p>
               <p>Vprašanje, ki se tukaj zastavlja, je, ali bo potem preobrazba lokalne samouprave v
                  Ljubljani stekla. Bo, obstajajo vsi pogoji, ki jih terja zakon o lokalni
                  samoupravi. Obstajajo upravni organi, skupščine občin na celotnem teritoriju
                  Skupščine Mesta Ljubljane, izvršni sveti, ki razen enega delujejo. Obstajajo vse
                  krajevne skupnosti, ki so sposobne opraviti vse in vsa opravila v zvezi s
                  preobrazbo lokalne samouprave.</p>
               <p>Ali bodo v tem primeru urejene vse stvari, ki jih bo medtem potrebno urejati iz
                  tekočih in drugih zadev? Gotovo, saj obstaja kompletna prva stopnja stare lokalne
                  samouprave, občine z občinskimi skupščinami in z vsemi drugimi organi. Če bi bila
                  tukaj kakšna vprašanja, jih je možno urediti s toliko časa napovedovanim navadnim
                  zakonom o mestu Ljubljana.</p>
               <p>Strinjam se z vsemi, ki so rekli, da bi bilo najbolj preprosto, ko ne bi Ljubljana
                  "gnjavila" Slovenije, ampak bi se Skupščina Mesta Ljubljana sestala, opravila
                  glasovanje o zaupnici Izvršnemu svetu Skupščine Mesta Ljubljana. Saj prav za to v
                  Ljubljani gre dve leti, da se začete točke dnevnega reda ne da nadaljevati, ker se
                  ne želi prepustiti Skupščini Mesta Ljubljane odločitev o načinu in postopku
                  glasovanja, čeprav je za statutarne dileme edina pristojna, in ker ni zagotovljen
                  ugoden izid za obstoječi Izvršni svet Skupščine Mesta Ljubljane.</p>
               <p>Sem za to, da član stranke Slovenskih krščanskih demokratov in predsednik
                  Skupščine Mesta Ljubljana gospod Strgar skliče Skupščino Mesta Ljubljana z eno
                  samo točko dnevnega reda, to je glasovanje o zaupnici in nezaupnici Izvršnemu
                  svetu Skupščine Mesta Ljubljana. Ne glede na način in postopek glasovanja, ki bo
                  večinsko izglasovan, in ne glede na izid glasovanja, vam zagotavljam, da jaz, ki
                  nisem poslanec te skupščine, sem poslanec Državnega zbora, da tisti trenutek, ko
                  je seje konec, sem pripravljen umakniti ta amandma in glasovati za predloženo
                  besedilo ustavnega zakona, tako kot smo ga včeraj izglasovali. Ali lahko poveste,
                  kdaj bo ta seja? Gospodje krščanski demokrati, v Ljubljani imate oblast v rokah.
                  Zakaj ta seja ni sklicana že dve leti?</p>
            </sp>
            <sp xml:id="SDZ1-Izredna-03-1994-02-03.sp97">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. K razpravi se je prijavil še gospod Franc Černelič.</p>
            </sp>
            <sp xml:id="SDZ1-Izredna-03-1994-02-03.sp98">
               <speaker>FRANC ČERNELIČ:</speaker>
               <p>Spoštovane poslanke in poslanci! Mislim, da smo vsi že slišali o Sizifu. Če neka
                  pot ni možna, potem ne drezajmo po  tej poti, iščimo novo. Mi smo tisti, ki smo
                  iskali poti. Vendar me nenehno navdajajo z veseljem in po drugi strani z žalostjo
                  inovatorji, ki nenehno dostavljajo nove in nove amandmaje, ki so na Sizifovi
                  poti.</p>
               <p>Včeraj smo s 55 glasovi potrdili, danes tukaj ugotavljamo, da se je izgubilo nekaj
                  čvrstih stališč, ali pa včeraj niso bila čvrsta stališča. Menim, da se morajo
                  neodločni odločiti, se dokončno odločiti o tem, ali bodo glasovali za tak ustavni
                  zakon, ki smo ga včeraj dorekli do konca. Upam, da je res tako. Drugače ni rešitve
                  in verjemite mi, potem ves napor, dve uri poizkusov prelaganja krivde drug na
                  drugega in mogoče celo največ na nas krščanske demokrate, ni bil potreben.</p>
               <p>Oko poslancev se obrača na dve točki, ena je moreča, ta je tu na tej točki, in
                  druga, ki je izjemno prijetna in lepa je tale šopek, ki pa bo ob nadaljevanju
                  takih razprav tudi z mojo pomočjo najbrž prej odjenjal kot pa mi. Zato bi prosil,
                  da nekako zaključimo, da glasujemo, kajti prepričan sem, da ne bo nikakršnega
                  pozitivnega glasu, , s prepričevanjem več.</p>
               <p>Že lep čas vem, kako bom glasoval in ni debate, da bi me kdorkoli zdaj drugače
                  prepričal. Ne mislim reševati samo Ljubljane. Želim pa, da slovensko lokalno
                  samoupravo, kateri ste dali drugi osnove, ne jaz, jaz sem kasneje prišel, ampak
                  sem se zagrizel v to delo, da ji damo možnost, da se oblikujejo nove občine in bom
                  seveda glasoval za to, da se to tudi omogoči na tak ali drugačen način, vendar
                  brez teh posameznih zadev. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp99">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Černelič. Želi še kdo besedo? Prosim, gospod Moge.</p>
            </sp>
            <sp xml:id="SDZ1-Izredna-03-1994-02-03.sp100">
               <speaker>RUDOLF MOGE:</speaker>
               <p>Hvala lepa za besedo. Težko je ostati čustveno neprizadet ob vsej tej debati, če
                  človek tole reč posluša od začetka do konca in ne sedi v bifeju ali kadi v
                  preddverju.</p>
               <p>Lahko ugotavljam, da imamo sedaj na področju lokalne samouprave nedomišljene in
                  zmedene zakone. Iz zgodovine pa dobro  vemo, če naslednje citiram: "Ibi potest
                  valere populus, ubi leges valent", ali v prevodu: "Ljudstvo je močno le tam, kjer
                  veljajo zakoni". Tako je namreč dejal osvobojeni suženj Pubilius Cirius. Kot
                  človek družbenega dna je dobro vedel, kaj govori. Kjer domujejo namreč
                  nedomišljeni, puhli in zmedeni zakoni, so ljudje gotovo nemočni in brez pravic.
                  Zaradi veljavnosti zakonodaje, da ne bomo poslanci ustvarjali pravne praznine, bom
                  glasoval za predlagani ustavni zakon, ki v enem delu, torej takšen, kot je, dosega
                  naš konsenz, o tem smo se vedno vsi strinjali. Drugi del, ki bi se nekako zdaj
                  hotel vriniti v ta ustavni zakon, pa naj se rešuje v spremembah in dopolnitvah
                  drugih zakonov.</p>
               <p>V tem drugem delu se namreč dosega politične cilje, kar je več kot razvidno iz
                  razprave. Na hodniku sem slišal, da je že izračunano, da če bo Ljubljana enodomna
                  skupščina, to bodo novinarji lahko zelo hitro preverili, da bo verjetno Demos imel
                  v njej 52 do 53 % glasov. Globoko sem pa žalosten - če bi bil dr. Zupanc tukaj, bi
                  verjetno dejal: "Mej duš, sem žalosten" - da je vodstveni strukturi ljubljanske
                  skupščine, mojega glavnega mesta, uspelo ustvariti v treh letih dolino
                  Šentflorjansko in se eminentni politiki, ki delujejo na tem področju, od tega ne
                  morejo odlepiti. Naraščanje nezakonitosti v mojem glavnem mestu, kar je več kot
                  razvidno, saj preiskava teče, kopičenje pristojnosti, od ministrstev do vseh
                  skladov, do uradov, uveljavljanje tega, da se vedno več ljudi zaposluje prav tukaj
                  v administraciji, ko po drugem delu v mojem mestu ob Dravi ljudje trpijo zaradi
                  nezaposlenosti, ker z drugačnimi očmi gledajo na to glavno mesto, kot ga tukaj
                  nekateri eminentni politiki navdajajo, je pa nekaj drugega in je to privedlo k
                  temu sklepu, da bom glasoval za te reči.</p>
               <p>Na koncu bi lahko samo dve reči še zavzdihnil: O moje glavno mesto, kje si? O moji
                  politiki, ki vodite to glavno mesto, kaj ste naredili? Sicer pa, če uspemo priti
                  skupaj, bi bilo pa dobro, da si vsi skupaj kupimo pesmarico 100 domačih narodnih
                  in zapojemo: Mi se imamo radi.</p>
            </sp>
            <sp xml:id="SDZ1-Izredna-03-1994-02-03.sp101">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospa Breda Pečan.</p>
            </sp>
            <sp xml:id="SDZ1-Izredna-03-1994-02-03.sp102">
               <speaker>BREDA PEČAN:</speaker>
               <p>Hvala lepa. Gospod predsednik, kolegice in kolegi! Ne bom dolga, moram pa le
                  povedati, da današnja razprava, ki je bila s strani poslancev krščanske
                  demokracije usmerjena v to, da če bo sprejet amandma, ki preprečuje nadaljevanje
                  agonije v Ljubljani, da bo onemogočeno podaljšanje delovanja skupščin vseh občin v
                  Sloveniji, da je to samo odločitev tistih poslancev, ki mislijo, da s tem, da
                  Državni zbor, nas 90 tukaj, s tem amandmajem pomagamo razrešiti problem v Mestu
                  Ljubljana ne v občinah v Ljubljani, temveč samo v Mestu Ljubljana, da s tem
                  preprečujemo, da bi se lahko normalno nadaljevalo delo skupščin v vseh 62 občinah
                  Slovenije.</p>
               <p>Mislim, da ta dilema za amandma proti ustavnemu zakonu ne velja za vse tiste
                  poslance, ki se čutimo vsaj nekoliko zavezani svojim občinam in svojim regijam po
                  Sloveniji izven Mesta Ljubljane. Zame to ni dilema. Ker bom s svojim glasovanjem
                  podprla amandma, ki naj bi uredil razmere v Ljubljani, menim, da mi prav nič ne
                  preprečuje, da bi s tako spremenjenim zakonom, v kolikor bi to uspeli izglasovati,
                  uredila tudi pogoje za delovne pogoje skupščin po vsej Sloveniji. Se pravi, podam
                  roko Ljubljani in hkrati s celotnim zakonom rešujem razmere za čas od aprila do
                  konca leta za vso ostalo Slovenijo. Tako je moje razmišljanje, tako da tisti
                  poslanci, ki ste trdili, da v kolikor bo amandma sprejet, ne morete in ne boste
                  glasovali za zakon, mislim, da niste zavezani svojim lokalnim skupnostim. Mislim,
                  da niste zavezani svojim pokrajinam, svojim občanom, ampak ste zavezani s trdno
                  strankarsko premiso samo Mestu Ljubljana.</p>
               <p>Pogoja: Mesto Ljubljana da, zakon ne, pomeni, da ste se zavezali, da boste na vse
                  kriplje z vsemi sredstvi, z vsemi načini branili to, kar se dogaja v Ljubljani.
                  Ponovila bom to, kar sem rekla kolegu Levu in tudi kolegom v poslanski skupini.
                  Vem, da je Ljubljana glavno mesto Slovenije, sama sem rojena Ljubljančanka, vendar
                  pa nisem po prepričanju Ljubljančanka, ker že od mladih let živim na Obali. Ker je
                  to glavno mesto Slovenije, smo le zavezani tukaj v Državnem zboru, da nekaj
                  storimo za to, da se to glavno mesto tudi glede zakonitosti delovanja oblasti v
                  tem mestu uredi. In zaradi tega mislim, da moje sokrajane v Izoli in na Obali in
                  na Primorskem prav nič ne bo motilo, če bomo v Državnem zboru najprej uredili
                  status oblasti v Ljubljani in potem še uredili status vseh občin po maju do konca
                  leta.</p>
               <p>Torej ostalim Slovencem ne bo nič škodilo, mislim pa, da bo koristilo
                  Ljubljančanom, in zaradi tega bom glasovala za amandma in za ustavni zakon.</p>
               <p>Moram pa povedati to, da tudi če amandma ne bo sprejet bom glasovala za ustavni
                  zakon zaradi tega, ker mislim, da ustavni zakon potrebujemo vsi Slovenci, in
                  mislim, da ne bi bilo pošteno do vseh Slovencev izven Ljubljane, da bi zaradi
                  tega, ker amandma ne bo sprejet, glasovala jaz, ki sem pa le zavezana svoji
                  pokrajini in svojemu okraju, proti ustavnemu zakonu. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp103">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Geržina.</p>
            </sp>
            <sp xml:id="SDZ1-Izredna-03-1994-02-03.sp104">
               <speaker>MIROSLAV GERŽINA:</speaker>
               <p>Hvala lepa, predsednik! Replika gospe Pečanovi. Ne čutim se krivega, kar je rekla,
                  da sem kot krščanski demokrat proti temu, proti ustavi, občinam, da nisem
                  pripadnik svoji občini. Mislim, da smo včeraj z glasovanjem krščanski demokrati
                  dokazali s tem, ko smo se odločili, da gremo v spremembo ustavnega zakona, da smo
                  pripadniki tudi občinam, katerim pripadamo, in ne samo Ljubljani.</p>
               <p>Mislim, da v drugi alinei teh sprememb, kjer piše, ko se podaljšuje mandatna doba,
                  da naj skupščine delujejo kot enodomne, da se s to zadevo lahko uredi v Ljubljani
                  vse zadeve, ker bo skupščina sklepčna in bo lahko sklepala. Navsezadnje, če je ona
                  rekla, da svojim v Ljubljani želi pomagati s tem amandmajem, zakaj pa ne bi, kdo
                  pa meni brani, kakšno pravico ima kdo od mene zahtevati, da ne bi jaz svojim v
                  Ljubljani pomagal na tak način. Danes je bilo že rečeno, 50 bo teh, 30 bo drugih
                  in kaže, da je to glavni problem. Kaže, da je dejansko problem Ljubljane zaradi
                  tega, ker se ne da prevzeti ali pa zamenjati oblasti. Bomo tolkli po krščanskih
                  demokratih in jih naredili krive, ker so že včeraj prispevali k temu, da se uredi
                  zadeva, tako kot jim ni bilo ljubo, ker so predlagali, da gremo v navadni zakon.
                  So rekli nekateri; ne, z navadnim to ne gre, danes bodo vrgli ta ustavni zakon,
                  ker bodo rekli, da se z navadnim zakonom.</p>
               <p>To je zame čisto sprenevedanje in mislim, da ni treba tolči po krščanskih
                  demokratih, vsaj po meni ne, ker sem se že odločil včeraj, da tako naj bo, če
                  menijo, da mora tako biti in ne reševati Ljubljane na račun drugih. To je dejstvo,
                  prosim, in tisti, ki se za to zavzemate, da boste svoje v Ljubljani reševali,
                  pustite druge, da rešujejo vse ostale Slovence. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp105">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Če ne, bi prosil vodje poslanskih skupin, da
                  pokličete ljudi v dvorano. 41 nas je v tem trenutku prisotnih.</p>
               <p>Ker ne želi nihče več razpravljati, prehajamo na obravnavo in odločanje o
                  posameznih amandmajih. V razpravo dajem amandma skupine poslancev, prvi podpisani
                  gospod Lev Kreft, in sicer bom prebral: drugi odstavek 1. člena ustavnega zakona o
                  dopolnitvi ustavnega zakona za izvedbo Ustave Republike Slovenije se spremeni,
                  tako da se v celoti glasi: "Skupščinam občin se podaljša mandatna doba do
                  31.12.1994." Želi kdo besedo? Prosim, gospod Školč.</p>
            </sp>
            <sp xml:id="SDZ1-Izredna-03-1994-02-03.sp106">
               <speaker>JOŽEF ŠKOLČ:</speaker>
               <p>Hvala lepa. Ta amandma bom podprl. Ker, kot je bilo pred dnevi rečeno, na najbolj
                  eleganten način razrešuje vprašanje razlike med družbenopolitičnimi skupnostmi in
                  posebnimi družbenopolitičnimi skupnostmi. Amandma razumem kot poskus, da se
                  upošteva stališče Ustavnega sodišča, da je potrebno vse občine postaviti v enako
                  vrsto. Hkrati se mi pa zdi, da prinaša tudi v vsebini to, kar bi bilo lahko
                  drugače v vsakem primeru predmet ustavnega spora. Odpravlja eno od družbeno
                  političnih skupnosti, katere izvirne pristojnosti temeljijo na ustavi, ki pa
                  definitivno ne velja več in je v vsakem primeru glede na stališče Ustavnega
                  sodišča, da proces že teče, da ustava velja, njihova dejavnost, predvidevam, lahko
                  izpodbijana na tak način, s sprejemom tega amandmaja, se vsaj zame odpre tudi
                  možnost, da glasujem za sprejem ustavnega zakona.</p>
               <p>Pozivam tudi druge kolege, da tako, kot so včeraj na nek način sicer sprejeli
                  stališče, ki je danes povzročilo precej polemik, da ta amandma podprejo, ker se ne
                  smemo slepiti, da je to edini ključ do sprejema ustavnega zakona. Glasovanje o tem
                  je, kot sem razumel diskusije in sem potrpežljivo molčal, čeravno bi imel marsikaj
                  povedati na izvajanja in pa tudi na argumentacijo, ta amandma je tisti, ki v
                  bistvu odloča o tem, ali bo ustavni zakon sprejet ali ne in zato pozivam, da
                  glasujete za. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp107">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Školč. Želi še kdo? Prosim, gospod Polajnar, proceduralno.</p>
            </sp>
            <sp xml:id="SDZ1-Izredna-03-1994-02-03.sp108">
               <speaker>IGNAC POLAJNAR:</speaker>
               <p>Spoštovani gospod predsednik, spoštovane poslanke in poslanci! Ker smo dobili
                  vrsto amandmajev, prej v razpravi pa sem že ves čas opozarjal, kaj to pomeni, da
                  je to zopet v bistvu vračanje na včerajšnje dopoldne, ko je bilo vendarle tukaj
                  doseženo neko soglasje. Prosim za 15 minutni odmor, da pregledamo te amandmaje, da
                  se bomo potem lažje odločali. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp109">
               <speaker>PREDSEDNIK MAG. HERMAN RIGELNIK:</speaker>
               <p>Odrejam odmor do 12,30 minut.</p>
            </sp>
            <stage type="time">(Seja je bila prekinjena ob 12.13 uri in se je nadaljevala ob 12.39
               uri.)</stage>
            <sp xml:id="SDZ1-Izredna-03-1994-02-03.sp110">
               <speaker>PREDSEDNIK MAG. HERMAN RIGELNIK:</speaker>
               <p>Spoštovani kolegi, gospe in gospodje! Nadaljujemo sejo. Prosim, da ugotovimo
                  prisotnost. Ugotavljam, da je navzočih 73 poslank in poslancev, tako je zbor
                  sklepčen in lahko odloča. Ker ni bilo nobene razprave, dajem na glasovanje
                  amandma, ponovno ga bom prebral, prvega podpisanega Leva Krefta, in sicer: Drugi
                  odstavek 1. člena ustavnega zakona o dopolnitvi ustavnega zakona za izvedbo Ustave
                  Republike Slovenije se spremeni, tako da se v celoti glasi: "Skupščinam občin se
                  podaljša mandatna doba do 31.12.1994."</p>
               <p>Ugotovimo sklepčnost! Prosim, gospod Pukl, obrazložitev glasu.</p>
            </sp>
            <sp xml:id="SDZ1-Izredna-03-1994-02-03.sp111">
               <speaker>VITODRAG PUKL:</speaker>
               <p>Gospod predsedujoči, hvala za besedo. Za ta amandma bom glasoval, ker dejansko bi
                  se lahko pojavili spori glede obsega tekočih zadev; poslovanja skupščin bi ti
                  spori še dodatno otežili težko nalogo lokalne samouprave, ustanovitev občin. Zato
                  bom za ta amandma glasoval.</p>
            </sp>
            <sp xml:id="SDZ1-Izredna-03-1994-02-03.sp112">
               <speaker>PREDSEDNIK MAG. HERMAN RIGELNIK:</speaker>
               <p>Gospod Pukl, jaz bom ponovno prebral, za kateri amandma gre: Drugi odstavek 1.
                  člena ustavnega zakona o dopolnitvi ustavnega zakona za izvedbo Ustave Republike
                  Slovenije se spremeni, tako da se v celoti glasi: "Skupščinam občin se podaljša
                  mandatna doba do 31.12.1994."</p>
            </sp>
            <sp xml:id="SDZ1-Izredna-03-1994-02-03.sp113">
               <speaker>VITODRAG PUKL:</speaker>
               <p>Da, da se črta nadaljnji odstavek. Saj je prav. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp114">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Bučar ima besedo.</p>
            </sp>
            <sp xml:id="SDZ1-Izredna-03-1994-02-03.sp115">
               <speaker>DR. FRANCE BUČAR:</speaker>
               <p>Spoštovani zbor! Glasoval bom proti temu amandmaju, zavedajoč se izjemno hudih
                  posledic, ki bi jih sprejetje tega amandmaja imelo. Kajti, če ta amandma
                  sprejmemo, potem z aprilom ugasne mandat mestu in Mesto Ljubljana ugasne, ga ni
                  več. Imamo samo še nekaj občin na tem območju. Poslušajte, ustvarimo pravni in
                  dejanski kaos, imamo cele vrste institucij, ki delujejo kot mestne institucije. Tu
                  imamo celo vrsto ljudi, ki so zaposleni, tu je cela vrsta odnosov, ki oblikujejo
                  to skupnost kot mesto. In če to naredimo, ustvarimo popolni pravni kaos. Ne bi
                  zdaj vlekel posledic iz vsega tega, ampak hočem samo ugotoviti, da mnoge stranke
                  so v preteklosti dobivale moč in prišle celo na oblast, ravno takrat, ko je
                  zavladal popolni družbeni kaos. Na to vas opozarjam, zato tudi pravim, da bom
                  glasoval proti temu.</p>
            </sp>
            <sp xml:id="SDZ1-Izredna-03-1994-02-03.sp116">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Lavrinc bo obrazložil svoj glas.</p>
            </sp>
            <sp xml:id="SDZ1-Izredna-03-1994-02-03.sp117">
               <speaker>MAKSIMILJAN LAVRINC:</speaker>
               <p>Glasoval bom za ta amandma, tudi zato, ker se na ta način pokaže volja, da se
                  stvari premaknejo. Drugič pa tudi zaradi tega, ker ni čisto res, kar je povedal
                  moj cenjeni profesor dr. Bučar. Namreč, še vedno je v veljavi zelo star zakon o
                  sistemu državne uprave, izvršnih svetih itn., ki dovoljuje oziroma ne samo
                  dovoljuje, ampak celo nalaga izvršnim svetom, da opravljajo te nujne posle še
                  naprej. Kar pomeni, da bi bila pravzaprav Ljudska stranka v tem primeru edina, ki
                  bi "profitirala".</p>
            </sp>
            <sp xml:id="SDZ1-Izredna-03-1994-02-03.sp118">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas? Gospod Pukl želi ponovno
                  obrazložiti svoj glas; kaže da je šlo za nesporazum.</p>
            </sp>
            <sp xml:id="SDZ1-Izredna-03-1994-02-03.sp119">
               <speaker>VITODRAG PUKL:</speaker>
               <p>Res se opravičujem in se zahvaljujem za smeh s strani Demokratske stranke. Tudi
                  jaz sem se smejal in se večkrat smejem ob njihovih razlagah. <stage xml:id="SDZ1-Izredna-03-1994-02-03.stage8">(Smeh v
                     dvorani - predsednik mag. Rigelnik opozori poslance!)</stage> Dejansko, samo se
                  smejim tiho. Toliko v vednost.</p>
               <p>Zmotil sem se pravzaprav pri amandmaju, ker sem menil, da se nadaljuje z besedami.
                  Podprl bom tisti amandma, ki ne omejuje funkcij skupščin na tekoče poslovanje.
                  Zato ta moj predlog, da bom glasoval "za" ta amandma, umikam in podpiram tisti
                  amandma, ki se zavzema za to, da se skupščinam ne omogoča nadaljnje poslovanje -
                  oziroma ne omejuje. Hvala lepa.</p>
            </sp>
            <sp xml:id="SDZ1-Izredna-03-1994-02-03.sp120">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas? Če ne, dajem omenjeni amandma na
                  glasovanje. Ugotovimo sklepčnost! <stage xml:id="SDZ1-Izredna-03-1994-02-03.stage9">(74 prisotnih.)</stage></p>
               <p>Kdo je za predlagani amandma? <stage xml:id="SDZ1-Izredna-03-1994-02-03.stage10">(38 poslancev.)</stage> Je kdo proti?
                     <stage xml:id="SDZ1-Izredna-03-1994-02-03.stage11">(23 poslancev.)</stage></p>
               <p>Ugotavljam, da amandma ni sprejet.</p>
               <p>V razpravo dajem amandma skupine poslancev s prvim podpisanim gospodom Janezom
                  Kocijančičem. In sicer se glasi: Za prvim odstavkom predloga dopolnitev ustavnega
                  zakona se doda nov odstavek, ki se glasi: "Do 30.4.1994 se sprejme zakon, ki
                  določi, kako se zagotavlja uresničevanje pravic in pristojnosti skupščin, ki se v
                  zadnjih šestih mesecih pred potekom 4-letne mandatne dobe niso sestale na sklepčni
                  seji, ali do poteka mandata niso sprejele proračuna za leto 1993."</p>
               <p>Želi kdo obrazložiti svoj glas? <stage xml:id="SDZ1-Izredna-03-1994-02-03.stage12">(Ne želi.)</stage> Potem dajem ta amandma
                  na glasovanje. Ugotovimo sklepčnost! <stage xml:id="SDZ1-Izredna-03-1994-02-03.stage13">(71 prisotnih.)</stage></p>
               <p>Kdo je za? <stage xml:id="SDZ1-Izredna-03-1994-02-03.stage14">(39 poslancev.)</stage> Je kdo proti? <stage xml:id="SDZ1-Izredna-03-1994-02-03.stage15">(22
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma skupine poslancev s prvim podpisanim gospodom Igorjem
                  Bavčarjem. In sicer: V drugem odstavku se za besedama "enodomne skupščine" postavi
                  pika, nadaljevanje besedila se črta.</p>
               <p>Želi kdo obrazložiti svoj glas? Če ne, dajem ta amandma na glasovanje. Ugotovimo
                  sklepčnost! <stage xml:id="SDZ1-Izredna-03-1994-02-03.stage16">(74 prisotnih.)</stage></p>
               <p>Kdo je za? <stage xml:id="SDZ1-Izredna-03-1994-02-03.stage17">(47 poslancev.)</stage> Je kdo proti? <stage xml:id="SDZ1-Izredna-03-1994-02-03.stage18">(15
                     poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na glasovanje o predlogu ustavnega zakona v celoti. Ker ni razprave,
                  dajem na glasovanje predlog ustavnega zakona v celoti. Ugotovimo sklepčnost!
                     <stage xml:id="SDZ1-Izredna-03-1994-02-03.stage19">(73 prisotnih.)</stage></p>
               <p>Kdo je za predlog ustavnega zakona? <stage xml:id="SDZ1-Izredna-03-1994-02-03.stage20">(49 poslancev.)</stage> Je kdo proti?
                     <stage xml:id="SDZ1-Izredna-03-1994-02-03.stage21">(13 poslancev.)</stage></p>
               <p>Ugotavljam, da predlog ustavnega zakona ni sprejet.</p>
               <p>S tem zaključujem to točko dnevnega reda in prosim kolega Leva Krefta, da vodi
                  redno sejo zbora v nadaljevanju.</p>
            </sp>
            <stage type="time">(Izredna seja je bila končana 3. februarja 1994 ob 12.49
               uri.)</stage>
         </div>
      </body>
   </text>
</TEI>