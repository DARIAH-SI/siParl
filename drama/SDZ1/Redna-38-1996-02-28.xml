<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-38-1996-02-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-38-1996-02-28.DZ" n="38">
               <name>Redna</name>
               <date when="1996-02-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-38-1996-02-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. FEBRUARJA 1996 OB 10.18 URI.)</stage>
            <sp xml:id="SDZ1-Redna-38-1996-02-28.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 38. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Roberto Battelli, Irena Oman, dr. Peter Tancig, Janez
                  Vindiš, mag. Marjan Šetinc, dr. Dušan Bavdek, mag. Igor Omerza, Borut Pahor, Ivan
                  Sisinger, mag. Franc Avberšek, Ivo Hvalica, Mihaela Logar, Drago Šiftar, Branko
                  Janc, Franc Lipoglavšek, dr. Bojan Korošec od 11. ure dalje, Lojze Peterle, Jurij
                  Malovrh za popoldanski del seje, dr. Franc Zagožen do 11. ure, Danica Simšič ter
                  Janez Jug in Vladimir Topler od 12. do 13. ure. Prosim, da ugotovimo prisotnost v
                  dvorani, če je razen tega spiska sploh kdo še ostal. Ugotavljamo prisotnost v
                  dvorani! Še vedno ugotavljamo prisotnost v dvorani! Ugotavljam, da je v dvorani 61
                  poslank in poslancev. Zbor je torej sklepčen in lahko odloča.</p>
               <p>Seveda so tudi danes vabljeni predstavniki Vlade Republike Slovenije, ki jih lepo
                  pozdravljam in tudi Banke Slovenije, ki sodi k tej točki dnevnega reda, ki jo bomo
                  danes obravnavali.</p>
               <p>Današnje nadaljevanje 38. seje zbora bomo pričeli z včeraj prekinjeno obravnavo
                  36. točke dnevnega reda - to je predloga odloka o določitvi razmerja med povprečno
                  starostno pokojnino za polno pokojninsko dobo in povprečno plačo za leto 1996. Za
                  tem bomo prešli na obravnavo prekinjene 7. točke - to je predloga zakona o
                  prevzemu dolga in o izdaji obveznic zaradi zamenjave dolga po novem finančnem
                  sporazumu iz leta 1988. Ob 14. uri bomo začeli s točko Volitve in imenovanja. Po
                  dogovoru na današnjem kolegiju bomo danes te tri točke končali, kar seveda pomeni,
                  da bomo nadaljevali delo, če bo to potrebno, dokler ne končamo teh treh točk. Tako
                  zahteva karakter teh treh točk.</p>
               <p>Prehajam torej na <title>36. TOČKO DNEVNEGA REDA - NA OBRAVNAVO PREDLOGA ODLOKA O
                     DOLOČITVI RAZMERJA MED POVPREČNO STAROSTNO POKOJNINO ZA POLNO POKOJNINSKO DOBO
                     IN POVPREČNO PLAČO ZA LETO 1996</title>.</p>
               <p>Gradivo, zaradi katerega smo prekinili razpravo, smo med tem prejeli in sprašujem
                  poslansko skupino Združene liste socialnih demokratov, gospoda Miloša Pavlico, če
                  potrebujejo odmor, ki je bil napovedan. Ker ste vi zahtevali odmor, imate tudi
                  besedo, bodisi za nov odmor, bodisi za pojasnila po odmoru, ki je sicer v resnici
                  medtem že bil. Izvolite. In prosim seveda tudi za mir v dvorani. Začeli smo delo;
                  tisti, ki še niste opazili. Izvolite.</p>
            </sp>
            <sp xml:id="SDZ1-Redna-38-1996-02-28.sp2">
               <speaker>MILOŠ PAVLICA:</speaker>
               <p>Hvala lepa. Res smo prejeli poročilo Vlade, ki smo ga terjali ob sprejemanju tega
                  odloka v Državnem zboru in, da tako rečem, nas je to poročilo Vlade potrdilo v
                  naših predvidevanjih in trditvah, ki smo jih tudi sicer do sedaj imeli o tem, kako
                  naj bi se gibale pokojnine v letošnjem letu. Glede na to, da je v javnosti mnogo
                  polinformacij ali pa pomanjkljivih informacij, zavajajočih informacij o tem, kaj
                  se bo dejansko s pokojninami v letošnjem letu dogajalo in bodo mnoge kategorije
                  upokojencev presenečene, ko bodo dobile svoja izplačila, bi rad vendarle ugotovil
                  naslednje. Če pazljivo preberete to, kar smo včeraj dobili kot material Vlade, je
                  dejstvo, da se bodo prejemki, ki jih bodo upokojenci dobili konec tega meseca,
                  jutri, da bodo ti prejemki nižji za 7%, kot so bili prejemki v mesecu januarju, ob
                  tem, da seveda bo pokojnina enaka; zaradi tega, ker pač ne bo poračunov, bodo ti
                  prejemki nižji. Mnogi upokojenci zaradi izjav odgovornih vladnih predstavnikov, pa
                  tudi samega predsednika Vlade in tako naprej, da se pokojnine pač ne bodo znižale,
                  imajo predstavo o tem, da bodo prejemki enaki, kar seveda ni res.</p>
               <p>Druga zadeva, ki je iz gradiva razvidna, je to, da se bodo nekatere pokojnine
                  konec prihodnjega meseca, konec marca, zaradi uskladitve osnove in tako naprej,
                  pač znižale za različne procente. Za tiste, ki so bili upokojeni v letu 1994 2,8%
                  približno, za tiste, ki so bili upokojeni v letu 1995 3,2%, in za tiste, ki so se
                  upokojili letos, približno za 3,9% - tem se bodo pa pokojnine že znižale.</p>
               <p>Tretja zadeva je seveda dejstvo, da bodo pač nekatere pokojnine, tiste, ki jih po
                  zakonu poznate, in tudi iz te informacije je razvidno, precej časa zamrznjene. To
                  so tiste pokojnine iz leta 1990 in 1991, začetka leta. No, na osnovi tega lahko
                  ugotovim, da je očitno, da nihče v tej državi ne more realno oceniti gibanja
                  pokojnin v letu 1996, ker bo to gibanje pokojnin odvisno od porasta plač; kolikor
                  večji bo porast plač, toliko bolj bodo seveda upokojenke in upokojenci prizadeti v
                  svojih prejemkih v letošnjem letu. Zato je po moji oceni milo rečeno neodgovorno
                  trditi, da seveda podatek, ki ga imamo na razpolago za ta mesec, da so upokojenke
                  in upokojenci prizadeti v povprečni pokojnini za 1.338,00 tolarjev v primerjavi s
                  prejšnjim sistemom, in na osnovi tega delati neko zakonitost, kako se bodo
                  pokojnine gibale med letom, malo neresno in zavajajoče. Ker je pa seveda mehanizem
                  poračuna pokojnin zelo zapleten, bo pri mnogih upokojencih po naši oceni to
                  povzročilo dodaten revolt. Kaj se bo realno dogajalo s pokojninami med letom, bomo
                  lahko ugotovili šele jeseni, ko bomo pač videli, kako se gibljejo plače v
                  letošnjem letu.</p>
               <p>Če zaključim, rečem tole: seveda je očitno to, kar so ves čas trdili v naši
                  poslanski skupini Združene liste, pa tudi v nekaterih drugih poslanskih skupinah,
                  da v pokojninskem sistemu ni mogoče nekaj prihraniti, ne da bi bili prizadeti
                  prejemki upokojenk in upokojencev. To se bo v letošnjem letu še pokazalo. Za nas
                  je posebej interesantno to, in tudi pravzaprav želeli bi od Vlade, odgovornih
                  služb, da vendarle dajo jasnejše informacije v javnost, kaj se bo s prejemki
                  upokojencev dogajalo. Ker tudi včerajšnje poročilo, recimo, s seje upravnega
                  odbora SPIZ-a je pač bilo: pokojnine bodo v februarju enake kot v januarju. To je
                  sicer res, vendar bodo prejemki upokojencev različni, nižji. In seveda, nekateri
                  upokojenci, ali pa, mislim, da precejšnje število upokojencev, tega čisto dobro ne
                  loči in bodo za njih odločilni tisti zneski, ki jih bodo dobili v roke. Njih
                  pravzaprav nič ne zanimajo ta teoretična izhodišča, pokojnine, poračuni, gor, dol,
                  osnove in tako naprej, ampak realni prejemki, ki jih dobijo. Na to smo želeli
                  opozoriti ob sprejemanju tega sklepa, ki je pripravljen tako, kot je bil sicer
                  zadnji sklep pripravljen in ne vem, ali ga bomo podprli ali ne, ampak v bistvu smo
                  želeli opozoriti na gibanje pokojnin, na katero smo opozarjali že pri sprejemu
                  pokojninske zakonodaje. Hvala lepa.</p>
            </sp>
            <sp xml:id="SDZ1-Redna-38-1996-02-28.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Nadaljujemo torej razpravo pri tej točki dnevnega reda in sprašujem,
                  kdo še želi besedo? Izvolite, gospod Vitodrag Pukl in gospa državna sekretarka bo
                  dobila besedo.</p>
            </sp>
            <sp xml:id="SDZ1-Redna-38-1996-02-28.sp4">
               <speaker>VITODRAG PUKL:</speaker>
               <p>Hvala za besedo, gospod podpredsednik. Spoštovani! Tudi naša poslanska skupina
                  meni, da je predlagani sklep z obrazložitvijo neke vrste dezinformacija. Tudi mi
                  ugotavljamo, da je informacija, da ostanejo za ta mesec pokojnine enake
                  dezinformacija v toliko, ker če realno odpade poračun, se realno te pokojnine res
                  znižajo za približno 7%. Dalje ugotavljamo, da bi se v nadaljnji fazi, kot je
                  povedal moj predgovornik, realno znižale pokojnine po letih, ko so bili upokojenci
                  upokojeni. Gre za očiten primer zniževanja pridobljenih pravic upokojencev, in
                  sicer tako, da se prihrani vsota, kot nam je bila že od vsega začetka predočena.
                  Ne gre za velik denar, če vzamemo postavke v proračunu za druge izdatke. Gre pa za
                  to, da se na račun upokojencev, katerih velika večina živi na meji revščine,
                  rešujejo problemi proračuna, navidezno rešujejo problemi gospodarstva, in sicer na
                  račun prihrankov pri že tako večinoma zelo mizernih in nizkih dohodkih
                  upokojencev. Mi bomo sprejemu tega sklepa nasprotovali. Zavedamo se sicer, da je
                  treba pokojninski sistem v celoti preurediti, vendar je ta preureditev drugačna,
                  kot je pristop Vlade k znižanju sedaj že obstoječih pokojnin. Treba je prirediti
                  celotni pokojninski sistem, tako kot ga prirejajo v svetu, da se podaljšuje
                  življenjska doba, potrebna doba za upokojitev, da se podaljšuje delovna doba, da
                  se zmanjšujejo izjemne in predčasne upokojitve. To je način, ki bi obenem s
                  prostovoljnim zavarovanjem v bodoče <stage>(ne pa za nazaj)</stage> in v daljšem
                  roku lahko uredil pokojninski odnos in pokojnine v sorazmerju z dohodki in
                  plačami. Naša stranka ne more pristati na to, da ni druge alternative. To ni res.
                  Alternativa je v boljši organizaciji v sami državni upravi, v bolj učinkovitem
                  gospodarjenju in seveda, že v sami razporeditvi proračuna. Trditev, da ali
                  upokojenci zdaj dobijo nižje pokojnine ali pa bo celotno gospodarstvo šlo rakovo
                  pot, ni alternativa, ki bi bila resnična. Zato nasprotujemo temu sklepu.
                  Hvala.</p>
            </sp>
            <sp xml:id="SDZ1-Redna-38-1996-02-28.sp5">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa državna sekretarka Nataša Belopavlovič. Izvolite.</p>
            </sp>
            <sp xml:id="SDZ1-Redna-38-1996-02-28.sp6">
               <speaker>NATAŠA BELOPAVLOVIČ:</speaker>
               <p>Hvala. Mislim, da bi se o tem, kaj je zavajajoče in kaj je dezinformacija,
                  resnično dalo razpravljati. Pokojnine, tako kot je bilo rečeno, ostajajo
                  nespremenjene. Realno izplačilo je pa nekaj drugega. Mi govorimo o dodatnih
                  prejemkih k redni pokojnini, to so bili pa poračuni. In poračuna ne bo ta mesec in
                  tudi če zakon ne bi začel veljati v taki obliki, kot je bil sprejet, bi bil ta
                  poračun bistveno manjši, kot je bil prejšnji mesec zaradi tega, ker so plače
                  porasle samo za 0,7%. To pomeni, da bi bil v bistvu poračun za 2 meseca nazaj 1,4
                  oziroma, če bi šlo za 3 mesece, bi dobili 2,1 upokojenci. V vsakem primeru bi bila
                  njihova - če zdaj govorimo v narekovajih - pokojnina, se pravi, osnovna pokojnina
                  plus poračun nižja, kot je bila prejšnji mesec. V tem smislu mislim, da res ne
                  kaže z nobene strani zavajati te populacije, ki bo dobila te prejemke ta mesec. To
                  je del problema.</p>
               <p>Drugi del problema so tiste pokojnine, ki bodo resnično nekaj časa stale v tem
                  letu oziroma se bodo na novo odmerjene zaradi tega, ker so bile neupravičeno
                  visoke in nesprejemljive glede na vse ostale pokojnine. Vi se spomnite tistega
                  dela - 22. člena zakona novele, ki pravi, da v primeru, če se ugotovi, da
                  starostna pokojnina delavca, ki se je upokojil v določenem obdobju in je v polni
                  zavarovalni dobi prejemal plačo v višini povprečne plače na zaposlenega delavca,
                  zaostaja za starostno pokojnino, kakršna bi bila za enako pokojninsko dobo
                  odmerjena v tekočem letu, se vse pokojnine potem uveljavljene v navedenem obdobju,
                  uskladijo s to ugotovljeno razliko. Oziroma naprej - če se ugotovi, da so nekateri
                  dobivali neupravičeno visoke pokojnine, se v bistvu tudi te pokojnine znovelirajo
                  na povprečje tistih pokojnin, kot bi jih morali dobivati ob enakih pogojih. To se
                  pravi, ob enaki starosti, ob enaki osnovi in ob enaki pokojninski dobi. Gre samo
                  za to, da se realno vsi prejemki upokojencev na enak način odmerjajo.</p>
               <p>In tisti, ki so bili v določenih obdobjih nerealno odmerjeni oziroma pod drugimi
                  pogoji, tistim se bodo seveda sedaj ti prejemki ali znižali ali bodo nekaterim
                  določen čas stali. Hvala.</p>
            </sp>
            <sp xml:id="SDZ1-Redna-38-1996-02-28.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miloš Pavlica. Izvolite.</p>
            </sp>
            <sp xml:id="SDZ1-Redna-38-1996-02-28.sp8">
               <speaker>MILOŠ PAVLICA:</speaker>
               <p>Hvala lepa. Saj bom zelo kratek. Pravzaprav ni bil moj namen, da bi tako ali
                  drugače. Jaz sem govoril za ta mesec o prejemkih, ne o pokojninah, kar je jasno,
                  Osnove pokojnin se ne bodo zmanjšale, prejemki upokojencev se bodo pa znižali. Mi
                  plediramo, in to je za nas zaskrbljujoče ali pa ne zaskrbljujoče. V javnosti se
                  pojavlja vrsta polinformacij, da tako rečem, ni celovite informacije o tem, kako
                  se bodo gibali prejemki in pokojnine med letom. In naš interes pri tem ob sprejemu
                  tega odloka je bil predvsem, da dobijo upokojenci in upokojenke pač neko realno
                  sliko o tem, kaj se bo z njihovimi pokojninami letos dogajalo. Mi ne oporekamo z
                  vidika pravičnosti, recimo, ureditvi, ki je bila sprejeta v 161. členu. To so
                  druge zadeve. Ampak vendarle, ljudje, ki bodo dobivali prejemke, morajo vedeti,
                  kaj bodo prejemali. To se da na enem listu javnosti objaviti, ker vemo, da nekaj
                  se govori po televiziji, nekaj se govori po časopisih in tako naprej in ljudje
                  nimajo prave predstave, koliko denarja bodo dobili. In mislim, da gre za zelo
                  veliko populacijo ljudi in je seveda tudi v interesu stabilnosti te države, da
                  imajo ti ljudje pošteno, celovito informacijo, kaj se bo z njihovimi prejemki
                  dogajalo. Sicer pa nisem oporekal z vidika pravičnosti, recimo, ki se bo zgodila z
                  uskladitvijo konec prihodnjega meseca in tako naprej. To so pač normalne rešitve.
                  Ampak gre za celovito rešitev.</p>
            </sp>
            <sp xml:id="SDZ1-Redna-38-1996-02-28.sp9">
               <speaker>PODPREDSEDNIK DR. LEV KREFT:</speaker>
               <p>Gospod Štefan Kociper. Izvolite.</p>
            </sp>
            <sp xml:id="SDZ1-Redna-38-1996-02-28.sp10">
               <speaker>ŠTEFAN KOCIPER:</speaker>
               <p>Hvala lepa. Gospod podpredsednik, kolegice in kolegi, gospod minister,
                  predstavniki Vlade! Mislim, da ni bilo nič narobe, da nam je gospod Pavlica prej
                  prebral to, kar smo lahko vsi prebrali. Seveda pa je prav, da povemo, da na tak
                  način razpravljati, kot je on to zastavil, pomeni tudi pristop k določenem načinu
                  zavajanja. Mislim, da s tega mesta, pa tudi od predstavnikov Vlade, vsaj jaz nisem
                  slišal, take informacije, da se prejemki upokojencev ne bodo znižali, saj zaradi
                  tega so pravzaprav upokojenci tudi organizirali tisti protest, ki je bil tukaj in
                  za katerega so tudi prišli potem v parlament in smo jim pojasnili. Moram povedati,
                  vsaj tak občutek sem imel, da so šli takrat pomirjeni od tukaj. Zelo jasno pa je
                  bilo povedano, da poračunov ne bo in tega so se tudi zavedali. Tako da ne vem,
                  čemu je potrebno to pregrevanje ponovno. Pričakujem, da bomo še enkrat deležni
                  tega pregrevanja, ko bo seveda, pač v proceduri je predlog za popravek tega člena
                  zakona, se pravi, da bomo ponovno odločali o tem. In sedaj ta odlok je rutinska
                  zadeva, ki ga moramo sprejeti, zato ker smo v zakonu to zapisali. Tako da bi
                  predlagal, da čimprej glasujemo in ne poskušamo s tega mesta sedaj še kakšne
                  volilne točke pridobiti. Hvala lepa.</p>
            </sp>
            <sp xml:id="SDZ1-Redna-38-1996-02-28.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miran Potrč ima besedo.</p>
            </sp>
            <sp xml:id="SDZ1-Redna-38-1996-02-28.sp12">
               <speaker>MIRAN POTRČ:</speaker>
               <p>Najprej bi rad gospodu Kocipru rekel, da odlok moramo sprejeti po zakonu, vsebina
                  odloka pa ni rutinska zadeva. In kot predsednik matičnega delovnega telesa bi to,
                  ne samo lahko, ampak moral vedeti. 159. člen namreč določa, da se vsako leto za
                  februar ugotovi razmerje, ki mora biti najmanj 85%. In govoriti o tem, da je to
                  rutinska zadeva, je neresnica. Res je, da smo se v preteklih letih na tej višini
                  odločali. Doslej nisem slišal, da je kdo kaj drugega formalno predlagal, ampak
                  odlok ni rutinska zadeva. To je najmanj toliko zavajanje javnosti, kot vse drugo,
                  kar je bilo doslej govorjeno.</p>
               <p>Drugo, jaz bi vprašal državno sekretarko - priznam, ni bilo dovolj časa ali pa
                  lahko je tudi moja površnost, ampak bral sem obrazložitev - ali je res zadnji
                  veljavni odlok, ki smo ga sprejemali, objavljen v Uradnem listu številka 71/93? Če
                  je, potem to pomeni, da pač za leto 1995 nismo sprejemali ničesar. In če nismo za
                  leto 1995 sprejemali ničesar, potem pomeni, da takrat, kot bi morali vsako leto
                  nekaj sprejeti, Vlada za leto 1995 nič ni predlagala, in mi v letu 1995 nismo
                  nobenega posebnega razmerja za februar določili; in tudi po mojih informacijah je
                  SPIZ za februar leta 1995 vzel takšno povprečje, kot so ga pokojnine in plače
                  ugotovile in to ni bilo 85%, ampak nekaj preko 87%. In na ta račun v februarju
                  preteklega leta ni prišlo do tistega znižanja pokojnin zaradi sprejema odloka, do
                  katerega bo prišlo, ko bomo in če bomo danes sprejeli odlok na 85%. Tudi to je del
                  resnice in tudi če tega ne povemo, je to zavajanje javnosti. Zakaj Vlada za leto
                  1995 ni predlagala odloka, ne vem. Zakaj se nihče od nas ni sam odločil in rekel,
                  da ga je treba predlagati, tudi ne vem. Ampak takšno je pač dejansko stanje.</p>
               <p>Drugače pa, glede zavajanja javnosti, veste, samo naslednje: ne bi se oglašali, če
                  ne bi neposredno po protestu upokojencev, pa ni protest važen, ampak po sprejemu
                  naše odločitve, bila koncentrirana - jaz trdim dogovorjena s strani Vlade -
                  prisotnost v javnosti, ki so hoteli izničiti vsak pomislek, ki je bil izrečen na
                  tej točki. In reči: poslušajte, upokojenci, zakaj pa delate "kraval", saj se nič
                  ne bo zgodilo. Zakaj govoriti, da se nič ne bo zgodilo, če smo pa tukaj
                  diskutirali o tem, da se bo zgodilo?! In eni mislijo, da je prav, da se zgodi, eni
                  pa da ne. In je bil ves čas govor, pokojnine ne bodo manjše. Poslušajte, govoriti,
                  da pokojnine ne bodo manjše, če smo se mi odločali, tista večina, ki se je
                  odločila, da jih je treba zmanjšati, da bomo prihranili 7 milijard, potem je to
                  zavajanje javnosti! Zakaj je bilo to treba početi?! To je tisto, kar želimo
                  povedati. Naj potem tisti, ki so večinsko to odločitev sprejeli, korajžno povedo:
                  ja, vedeli smo, da moramo iz proračunskih razlogov prihraniti 7 milijard in zato
                  smo jih prihranili s tem, da bodo pokojnine manjše. In to je vse, kar želimo
                  povedati. Vse drugo so pa take polresnice, ki pač bi rade tolažile ljudi, ampak ne
                  bomo jih potolažili, ker pokojninski izpiski bodo prišli - to je vse! Hvala.</p>
            </sp>
            <sp xml:id="SDZ1-Redna-38-1996-02-28.sp13">
               <speaker>PODPREDSEDNIK DR. LEV KREFT:</speaker>
               <p>Gospod Štefan Kociper ima besedo, k besedi se je javil tudi gospod Miroslav
                  Geržina in pa gospod Janez Podobnik.</p>
            </sp>
            <sp xml:id="SDZ1-Redna-38-1996-02-28.sp14">
               <speaker>ŠTEFAN KOCIPER:</speaker>
               <p>No, jaz se še enkrat oglašam k besedi, ker mislim, da res ni potrebe, da s tega
                  mesta tolažimo ljudi,</p>
               <p>kot je zdaj gospod Potrč povedal in v tem smislu sem tudi razumel njegov nastop.
                  Seveda, replika velja pa predvsem na tisto, da je ta odlok rutinska zadeva. Jaz
                  sem govoril o odloku, ki ga moramo sprejeti, ne pa o vsebini odloka. Ne vem, zakaj
                  je potrebna manipulacija oziroma podtikanje tistega, o čemer nisem razpravljal.
                  Jaz sem govoril o konkretni zadevi. Zato pač moram to replicirati.</p>
               <p>Mi je pa zelo všeč, kar je prej gospod Pavlica povedal, da so te rešitve, vsaj
                  tako sem slišal, vendarle pravično narejene in potem ne vem, zakaj še razpravljamo
                  oziroma si ta čas še jemljemo za to, da dopovedujemo, kdo je bolj za te ali one
                  ljudi. Ker to, da smo ves čas jasno povedali in zato so upokojenci tudi
                  protestirali, da bomo na ta način pravičneje uredili in s tem tudi prihranili
                  tistim, ki dajejo v ta sklad, se pravi, da smo razbremenili delodajalce in
                  delavce. To je bila vsa resnica in je bila neštetokrat s tega mesta povedana in
                  jaz bi želel, da bi pri tem ostalo in da ne bi več vznemirjali ljudi prav s temi
                  prerekanji, kdo je bolj za ene ali za druge. Hvala lepa.</p>
            </sp>
            <sp xml:id="SDZ1-Redna-38-1996-02-28.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina. Za njim bo dobil besedo še gospod
                  Janez Podobnik. Izvolite, gospod Geržina. Potem pa še gospod Miloš Pavlica.</p>
            </sp>
            <sp xml:id="SDZ1-Redna-38-1996-02-28.sp16">
               <speaker>MIROSLAV GERŽINA:</speaker>
               <p>Hvala lepa za besedo. Sem slišal, da je bilo že vse povedano, pa mislim, da ni
                  bilo vse povedano. Namreč, če nekdo zagovarja pravno državo, mora zagovarjati tudi
                  to, kar je težko v tem Državnem zboru. Če je bilo rečeno, da lansko leto ni bila
                  narejena sprememba oziroma uskladitev na 85%, lansko leto se je vedelo, da bo
                  težava letos, vendar letos se v skladu z zakonom to predlaga, da se uredi. Ali je
                  to nabiranje točk, ali je to zavajanje koga ali ne? Mislim, da je treba povedati
                  ljudem: pokojnine bodo redno vsak mesec kot so do zdaj bile. To je prva zadeva,
                  katero morajo upokojenci vedeti. Pokojnine ne bodo nižje nominalno kot so bile.
                  Mislim, da upokojenci vedo iz preteklega leta, da so en mesec imeli poračun, to se
                  pravi, da je bilo nekaj več, drugi mesec pa je bilo manj in so tega že nekako
                  navajeni. Po tem predlogu pa naj tega nihanja ne bi bilo več. In to ni
                  zmanjševanje pokojnin, kot je bilo rečeno tukaj, ampak je zmanjšanje povečanja
                  pokojnin ali uravnavanje povečanja pokojnin in privez pokojnin, rasti pokojnin na
                  rast plač. To se dogaja zdaj. Ne pa zmanjšanje pokojnin. Mislim, da je to pa res
                  zavajanje, če rečemo zmanjšanje pokojnin. V letošnjem letu bodo pokojnine nekoliko
                  bolj počasi rasle kot lansko leto. To pomeni to, kar zdaj sprejemamo, ne pa, da se
                  bodo zmanjšale. Seveda če bi se zdaj postavili na konec letošnjega leta, bi rekli,
                  ja, letos so bile pokojnine manjše zaradi tega, ker je bil sprejet ta sklep.
                  Vendar, mi smo na  začetku leta in pravimo: pokojnine bodo rasle nekoliko bolj
                  umirjeno kot do zdaj. To je to. Zdaj pa naj se odloči vsak, kdor hoče, ali gre za
                  pravno državo ali gre za zavajanje v to ali v drugo smer. Še enkrat</p>
               <p>ponavljam, pokojnine bodo redno, to zagotavlja država, in pokojnine ne bodo
                  nominalno manjše kot so bile prejšnji mesec.</p>
            </sp>
            <sp xml:id="SDZ1-Redna-38-1996-02-28.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Za njim bo na vrsti gospod Miloš
                  Pavlica.</p>
            </sp>
            <sp xml:id="SDZ1-Redna-38-1996-02-28.sp18">
               <speaker>JANEZ PODOBNIK:</speaker>
               <p>Gospod podpredsednik, poslanke in poslanci! Ta današnja razprava je na nek način
                  lahko tudi logično nadaljevanje zelo pestre razprave, ki je bila ob tretjem branju
                  spremembe zakona o pokojninskem in invalidskem zavarovanju in vemo, kako se je
                  takrat razprava in tudi sama vsebina končala. Menim, da je razumljivo, da je ta
                  razprava še vedno zelo aktualna in na nek način tudi boleča zato, ker gre za
                  interpretacijo sprememb, ki ste jih, jaz pač tam nisem sodeloval, torej nisem
                  podprl zakona, s spremembo uveljavili. Mislim pa, da je današnja točka dnevnega
                  reda, sprememba tega odloka, priložnost, da vendarle vsaj nekaj naredimo, torej,
                  da slovenskim upokojencem, to je velika številka ljudi v slovenski javnosti,
                  poskušamo dati čimbolj objektivno in realno informacijo, kakšna bo realna slika
                  glede dinamike prejemkov v letošnjem letu. To pa mislim, da bi bilo dobro, če bi
                  uspeli narediti.</p>
               <p>Vlada je dala neko stališče. Jaz bi ga ocenil tako, da je pač vse kar piše, drži,
                  je v skladu s sprejetim zakonom. Seveda sedaj je pa potrebno, kako bodo upokojenci
                  to razumeli. Meni je povsem jasno, točka 2 tega poročila izhaja iz 55. in 56.
                  člena zakona, ki jasno pove, da zaradi razlik v ravni pokojnin, se bodo nekaterim
                  upokojencem, v skladu z zakonom, pokojnine tudi nekoliko znižale. To bi bilo
                  najbolje, da se to pač pove ljudem. Točno pove, katerim ljudem, ki so bili
                  upokojeni, v katerih letih in za koliko se jim bodo pokojnine tudi realno znižale.
                  Mislim, da bi bilo to pošteno, da povemo. Kar se pa tiče globalne ocene, pa je
                  Vlada zapisala. V odstotkih je jasno, kakšen bo učinek spremenjenih določb ob
                  usklajevanju pokojnin v mesecu februarju pri vseh ostalih pokojninah. 2,1%
                  izplačila v februarju. Ta številka je zapisana. Za februar se vidi. Jaz bi bil
                  zelo vesel, če bi uspeli ob tej točki dnevnega reda dobiti vsaj globalno, realno
                  oceno gibanja vseh prihodkov upokojencev v letošnjem letu. Če to dobimo, bomo
                  veliko naredili. Hvala lepa.</p>
            </sp>
            <sp xml:id="SDZ1-Redna-38-1996-02-28.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko gospod Pučnik? Dobro. Gospod Miloš Pavlica ima besedo,
                  potem pa še gospod dr. Jože Pučnik.</p>
            </sp>
            <sp xml:id="SDZ1-Redna-38-1996-02-28.sp20">
               <speaker>MILOŠ PAVLICA:</speaker>
               <p>Čisto v kratki repliki pravzaprav. Tudi sam sem prej govoril o pravičnih rešitvah
                  in govoril sem o pravičnih rešitvah v navezavi s 161. členom zakona, da smo na
                  jasnem. Skratka samo primer, ko gre za izenačitev enakih pogojev za vse
                  upokojence, ne glede na obdobje, v katerem so bili upokojeni. Na to smo tudi v
                  naši poslanski skupini pristali, ker se nam zdi z vidika pravičnosti ta rešitev v
                  redu. Tukaj so tiste kategorije, ki se bodo tukaj usklajevale. Gotovo se nam pa ne
                  zdi v redu, in to je bilo tudi jasno povedano s te govornice v imenu poslanske
                  skupine Združene liste, pač ostale rešitve glede kapitalskega sklada, poračuna in
                  ostale rešitve. Mislim, da tudi ni v celoti resnica to, kar je kolega Geržina
                  rekel. V principu se res ne bo večina pokojnin nominalno znižala. Za neketere
                  kategorije se bo pa prihodnji mesec tudi pokojnina fizično znižala. To gre za
                  tiste iz leta 1995, 1994, 1996, ko bodo upokojeni. Ostale bodo zamrznjene nekaj
                  časa.</p>
            </sp>
            <sp xml:id="SDZ1-Redna-38-1996-02-28.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik, potem pa še gospod Štefan
                  Kociper.</p>
            </sp>
            <sp xml:id="SDZ1-Redna-38-1996-02-28.sp22">
               <speaker>DR. JOŽE PUČNIK:</speaker>
               <p>Spoštovani! Bom čisto kratek. Najprej načelna pripomba. Težave, s katerimi se mi
                  sedaj trenutno ukvarjamo, izhajajo iz žalostnega dejstva, da nimamo sistematičnega
                  pokojninskega sistema. Mi nimamo zavarovalniškega sistema pokojnin, kjer bi se
                  samo revalorizirano preračunavalo vse tisto, kar je kdo od zaposlenih v celotnem
                  obdobju svojega dela plačal</p>
               <p>in v tem smislu bi res šlo za popolnoma jasno pravico, ki je nobena vlada ne bi
                  smela kršiti. Ker pa mi tega sistema nimamo in kot kaže, nimamo niti osnutka tega
                  sistema, upam, da bo novi minister, mlad, sposoben, poln energije, kmalu predložil
                  Državnemu zboru takšen koncept in da se pri tem ne bo oziral na morebitne ugovore,
                  ali je to oportuno iz političnih ali drugih razlogov ali ne in da bi dobili takšen
                  sistem, o katerem bi rekli, in bi lahko tudi pri tem vztrajali, da gre za pravice,
                  ki jih nobena vlada, da gre celo za pravice, ki jih niti parlament ne bi smel
                  nikomur kršiti. Zdaj pa imamo sistem pokojnin, ki v veliki meri spominja na
                  socialne podpore in tukaj seveda tako Vlada kakor večina v parlamentu nenehno
                  posega in administrira to področje. To je prvo. Mi smo te načelne ugovore in
                  zahteve v Državnem zboru že nekajkrat postavili, žal, neke reakcije na to doslej
                  ni bilo.</p>
               <p>Druga, manj načelna pripomba pa se nanaša na preprosto dejstvo. Pričakoval bi, da
                  zaradi vsega vznemirjenja v javnosti <stage>(mi smo imeli tudi demonstracijo
                     upokojencev tu spredaj pred parlamentom)</stage>, da bi se glede na to čutilo
                  pristojno ministrstvo odgovorno in dolžno, da izdela in objavi na eni tipkani
                  strani vse osnovne informacije za posamezne kategorije upokojencev. Rad bi
                  poudaril, tukaj ne gre za splošne kategorije 85% in tako, temveč konkretno, kaj bo
                  posamezna kategorija upokojencev v tem letu konkretno dobila izplačano. To zanima
                  upokojence, ne pa to, ker večina upokojencev se sploh ne zanima, kakšen je naš
                  pravni sistem in podobno. Oni imajo druge probleme. In ministrstvo je dolžno v
                  javnosti reči tako in tako, gre za to in to na osnovi tega zakona, ta kategorija
                  bo dobila to, ta drugo. In se nekaj tipičnih primerov izplačil objavi. Prepričan
                  sem, da bi to vsak dnevnik v Sloveniji rade volje objavil. Te informacije
                  slovenska javnost nima, nimamo je v konkretnih izračunih niti poslanci, kaj šele
                  upokojenci, ki se s temi stvarmi še manj intenzivno ukvarjajo kakor mi.</p>
               <p>Slišal sem, in to bi bilo tudi vprašanje na ustrezni resor, da se je predsednik
                  Vlade odločil, da bo vsakemu upokojencu v Sloveniji poslal pismo, kjer bo
                  približno utemeljil, da je novi zakon zelo socialen in pravičen do upokojencev.
                  Torej sprašujem, ali je to res in ali bo predsednik Vlade to napravil na svoje
                  privatne stroške ali na stroške Vlade in proračuna? Prosim za odgovor na to
                  vprašanje. Če je to napačna informacija, se opravičujem, nisem hotel ničesar
                  podtikati, če je pa to res, bi pa rad dobil jasen odgovor. Hvala lepa.</p>
            </sp>
            <sp xml:id="SDZ1-Redna-38-1996-02-28.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Štefan Kociper, izvolite.</p>
            </sp>
            <sp xml:id="SDZ1-Redna-38-1996-02-28.sp24">
               <speaker>ŠTEFAN KOCIPER:</speaker>
               <p>Hvala lepa. Najprej pozitivna replika, če tako rečem. Gospod Pavlica je prej zelo
                  jasno povedal, v čem je pravičnost tega zakona in to mi je pravzaprav tudi še
                  posebej všeč, ker gospod Podobnik je</p>
               <p>pač zaskrbljeno gledal to drugo točko. Seveda bodo te kategorije, ki so prejemale
                  - zdaj pa bom rekel tako, zaradi Vlade, kot je prej gospod Potrč rekel, da ni
                  reagirala lansko leto z odlokom, niti ni reagirala, ko je   ugotovila ali bi
                  morala ugotoviti, še bolje rečeno, matično ministrstvo, ki ga je vodila ministrica
                  iz njihove stranke - da so nekatere pokojnine bile krivično odmerjene nasproti
                  drugim, se pravi višje, kot so bile, in so ti upokojenci vse doslej prejemali zato
                  višje prejemke, do katerih bi bili upravičeni. Zato se bo tem pokojninam oziroma
                  tem upokojencem tudi za ta odstotek, kolikor je bil višje odmerjen, tudi znižal.
                  In tukaj mislim, da je prav, da s tega mesta zelo jasno povemo, da se ni treba
                  čuditi, ampak se lahko pač ti upokojenci kvečjemu zahvalijo državi, pa nočem nič
                  cinično reči, da tistega, kar je država pač višje odmerila, da ta država ne terja
                  nazaj in da samo zniža te pokojnine na realno raven, da so enakopravno in pravično
                  tudi odmerjene v primerjavi z vsemi drugimi. Torej, ravno tako bi morala ta
                  ministrica tudi ta odlok lansko leto predlagati. In to, kar je gospod Pučnik na
                  koncu razlagal, da je vsakemu upokojencu treba razložiti, kako bo letos prejemal,
                  prej pa gospod Pavlica, mislim, da se pa že malo hecamo s tega mesta. Prvič, ne
                  vemo, kakšna bo rast plač, ali bo pozitivna ali negativna, in potem na koncu tudi,
                  kakšna bo rast življenjskih stroškov. Tako da res zahtevamo tisto, kar pač tudi ni
                  danes predmet razprave, seveda pa ima vsakdo pravico pričakovati po svojih željah.
                  Ta informacija, ki jo je pripravilo ministrstvo, je za poslance dovolj jasna in
                  zgovorna. Hvala lepa.</p>
            </sp>
            <sp xml:id="SDZ1-Redna-38-1996-02-28.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Jože Pučnik, potem pa še dr. Janez
                  Podobnik.</p>
            </sp>
            <sp xml:id="SDZ1-Redna-38-1996-02-28.sp26">
               <speaker>DR. JOŽE PUČNIK:</speaker>
               <p>Gospod Kociper! Vse kaže, da se nisva razumela ali se nisva hotela razumeti. Moj
                  predlog je bil, da ustrezno ministrstvo izdela informacijo in jo objavi v javnih
                  občilih. Ta informacija seveda ni namenjena vsakemu upokojencu posebej, temveč
                  kategorijam upokojencev in teh verjetno ni toliko, da se ne bi - torej kategorijam
                  upokojencev, pri katerih bo letos, na zakonski osnovi, prišlo do sprememb. In če
                  sem že ravno tukaj, prej nisem hotel, gospod Kociper, replicirati pregrevanje,
                  volitve in tako naprej. Prosim, gospod Kociper, ne slediti vašemu predsedniku
                  Vlade, ki je zadnjič v "Studiu ob 17h" razglasil vse težave in vse predloge
                  opozicije v tem letu za pasje bombice, ker je pač volilno leto. Tako preprosto
                  pojmovanje politike ni utemeljeno in tak odnos do opozicije, če je mišljeno to,
                  kaže na moten odnos do parlamentarne demokracije. To bi rad z vso jasnostjo
                  povedal, in ne sledite vašemu predsedniku Vlade na tak banalen način, na način, na
                  nivo, ki je pod njegovim siceršnjim nivojem pri njegovih nastopih v javnosti.
                  Hvala lepa.</p>
            </sp>
            <sp xml:id="SDZ1-Redna-38-1996-02-28.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Podobnik, izvolite.</p>
            </sp>
            <sp xml:id="SDZ1-Redna-38-1996-02-28.sp28">
               <speaker>JANEZ PODOBNIK:</speaker>
               <p>Samo kratka replika gospodu Kocipru. Gospod Kociper je rekel, da sem z
                  zaskrbljenostjo komentiral to drugo točko poročila Vlade, ki govori o ravni tistih
                  pokojnin, ki so se s spremenjenim zakonom nekoliko spremenile. Nisem govoril z
                  zaskrbljenostjo. Nenazadnje sem sam v razpravi ob spremembi zakona te rešitve
                  podprl in to sploh ni sporno, ampak prav na podlagi zadnjih dveh razpravljavcev
                  menim, da bi bilo edino pravilno, da dobimo od Vlade odgovor, koliko pa je teh
                  upokojencev, ki bodo na podlagi te spremembe zakonodaje v naslednjih mesecih,
                  dokler bodo mirovale - piše, koliko časa bodo mirovale, do katere uskladitve,
                  koliko tisoč jih je in da se tem jasno pove, kaj se bo z njihovimi pokojninami
                  zgodilo. Samo to sem želel. Nobene zaskrbljenosti ni bilo, ampak, če bi dobili ta
                  podatek in na ustrezen način to tudi javno objavili, bo morda tudi manj
                  vznemirjanja ljudi in tudi manj manipulacij ob tej zelo občutljivi temi
                  pokojninskega sistema in slovenskih upokojencev. Hvala.</p>
            </sp>
            <sp xml:id="SDZ1-Redna-38-1996-02-28.sp29">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Janez Kopač, potem pa še gospa državna
                  sekretarka.</p>
            </sp>
            <sp xml:id="SDZ1-Redna-38-1996-02-28.sp30">
               <speaker>JANEZ KOPAČ:</speaker>
               <p>Hvala. Rad bi rekel samo to, da je prerekanje o določbah zakona, ki so jih tako in
                  tako vsi podprli, vključno s predstavniki upokojencev, po mojem mnenju
                  brezpredmetno. Edina sporna razlika so bili poračuni. To je jasno vsem in rad bi
                  povedal samo to za ilustracijo. Če se prestavimo za čas približno en mesec vnaprej
                  in če bi tovrstna debata potekala čez en mesec, bi se pogovarjali ravno obratno,
                  ker če bi namreč obveljala rešitev, kakršno je zagovarjala večina opozicije v tem
                  parlamentu, skupaj s predstavniki upokojencev, bi torej obstali poračuni in ker bi
                  bili v marcu mesecu poračuni negativni zaradi zmanjšanja januarske plače glede na
                  decembrsko, bi bil seveda tisti prejemek - ne pokojnina, ampak prejemek v celoti,
                  torej pokojnina plus poračun tokrat negativen, torej minus poračun, bi bili pa
                  odločno nižji od teh, ki jih bodo sedaj dobili upokojenci v februarju mesecu,
                  marcu mesecu in aprilu mesecu, v skladu z zakonom, kakršen je bil izglasovan. Ne
                  znam reči točne številke, koliko nižji bi bil ta prejemek, ocenjujem pa, da bi bil
                  nižji pri povprečni starostni pokojnini za polno pokojninsko dobo za približno
                  10.000 tolarjev. To pa je občutna razlika in to je bilo preprečeno s tem, da je
                  bil zakon izglasovan v besedilu, v kakršnem je bil. Rad bi samo poudaril to
                  razliko, ki nastaja zaradi statističnih kazalcev skozi mesece pri eni ali drugi
                  metodologiji in bi mi lahko kdo očital, da bi bila aprila morda diskusija spet
                  taka, kot je danes oziroma, da bi se zagovorniki ene in druge rešitve ob zakonu
                  hvalili s tem ali onim. Hočem reči samo to, da je po mojem mnenju zelo pomembno
                  ali zelo dobro, da je bila v zakonu sprejeta rešitev, ki bo omogočila nominalno
                  nezniževanje pokojnin. To, da pa ni poračunov v februarju mesecu, je bilo pri
                  zakonu zelo jasno povedano in to seveda mnogokrat tudi razloženo in ni nobene
                  dileme in tega tudi nihče ne skriva. Hvala lepa.</p>
            </sp>
            <sp xml:id="SDZ1-Redna-38-1996-02-28.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima državna sekretarka. Imate repliko? Repliko ima gospod Miran
                  Potrč. Vi imate tudi repliko? Se opravičujem, boste še malo počakali. Gospod Miran
                  Potrč ima repliko.</p>
            </sp>
            <sp xml:id="SDZ1-Redna-38-1996-02-28.sp32">
               <speaker>MIRAN POTRČ:</speaker>
               <p>Hvala lepa. Meni je žal, da moram replicirati, ampak če smo se, vsaj nekateri in
                  jaz tistim, ki so pomagali vsak s svojega vidika osvetliti neki način videnja,
                  nisem nič repliciral. Ampak take debele reči, ki jih tukaj razlaga gospod Kopač,
                  bi rekel, da so pa preko vseh mej, ker na koncu bomo še rekli, da se morajo vsi
                  zahvaliti, ker ne bodo dobili februarja in marca nižje pokojnine. Pojdite se
                  solit! Oprostite, to je pa preko vseh mej. Prvič, ne vemo še niti januarskih
                  podatkov. Drugič, na pamet jih računamo v velikem znesku, da bi ta razlika bila
                  manjša. Tretjič, ne povemo, da bi bila pa sicer v aprilu in maju pa zato toliko
                  večja. Ne povemo, kaj bi se v celem letu zgodilo, ampak en mesec potegnemo ven, ki
                  nam ustreza. Ne povemo, da se bo to zmanjšanje v februarju, po zakonu, vleklo celo
                  leto. Celo leto se bo vleklo. Ne povemo, da dejstvo, da bodo v januarju, če bodo
                  tako kot gospod Kopač trdi, plače padle, da bo to imelo tudi po novem sistemu
                  vpliv, ker dokler ne bo na 85 prišlo, se tudi tega ne bo dvigovalo. Pazite, jaz ne
                  trdim, da govorim edino resnico, ne trdim, ampak samo navajam nekaj dejstev, ker
                  je pa tole, kar je zdaj gospod Kopač rekel, pa res malo predebela, ker na koncu bo
                  pa objavljeno: hvalite boga, da smo vam prihranili in zagotovili, da imate 10.000
                  tolarjev višje pokojnine. Hvala lepa.</p>
            </sp>
            <sp xml:id="SDZ1-Redna-38-1996-02-28.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak za repliko.</p>
            </sp>
            <sp xml:id="SDZ1-Redna-38-1996-02-28.sp34">
               <speaker>ANTON PERŠAK:</speaker>
               <p>Jaz moram povedati, da tudi sodim med tiste, ki niso podprli vseh določb, ne glede
                  na trditev gospoda Kopača, ki imajo zdaj tako zelo pozitiven učinek, po
                  prepričevanju nekaterih. Še vedno seveda mislim, da je nemogoče prepričati ljudi,
                  da je država prihranila toliko in toliko milijard in da bodo oni zato dobili več,
                  ker je prihranila. To je gotovo mimo moje matematične sposobnosti, dopuščam pa to
                  možnost, da v kakšnih iracionalnih sistemih ta možnost obstaja. Tudi to, da morajo
                  biti upokojenci hvaležni za to, da ne bodo več dobivali poračunov, predlagam, da
                  tiste stranke, ki tako mislite, sklicujete zbore volivcev, na katere vabite
                  predvsem upokojence in jim to razlagate, nam ni treba, mi že verjamemo. Kljub temu
                  pa mi nimamo nobene obveze, ker o zakonu mislimo tako kot mislimo, da bi zaradi
                  tega glasovali za ali pa proti temu odloku. Ta odlok je res sam po sebi rutinska
                  stvar, ampak tisto, kar je za njim, še zdaleč ni rutinsko. Hvala.</p>
            </sp>
            <sp xml:id="SDZ1-Redna-38-1996-02-28.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač ima repliko.</p>
            </sp>
            <sp xml:id="SDZ1-Redna-38-1996-02-28.sp36">
               <speaker>JANEZ KOPAČ:</speaker>
               <p>Hvala lepa. Repliciram na nastop gospoda Potrča. Gospod Potrč je rekel, da to, kar
                  sem jaz rekel, je pa seveda res predebela. Ampak zelo natančno sem povedal, da
                  naslednji mesec, torej aprila, bi seveda situacija lahko bila spet obrnjena in
                  verjetno bo. Res je, da podatki o januarskih plačah ta trenutek niso znani, res je
                  pa tudi to, da kolikor poznam statistiko za vsa leta nazaj in niti enega leta mi
                  ne morete dati kot primer</p>
               <p>izjeme, so se januarske plače glede na decembrske, ali pa glede na decembrske in
                  novembrske, znižale nominalno. In torej vsa leta do sedaj, seveda, če bi ta sistem
                  veljal, bi bili negativni poračuni. Zato izhajam iz te predpostavke, da letošnje
                  leto ne bo seveda popolnoma nič drugačno kot pretekla leta in bi negativni poračun
                  bil. <stage>(nekdo govori iz dvorane)</stage> Kako? V zakonu je bilo, da se
                  obračunavajo negativni poračuni, tako kot pozitivni; v drugi obravnavi je bilo to
                  tako sprejeto. To pomeni, da bi prejemki, torej pokojnina skupaj s poračuni ali
                  minus poračuni, če bi bili pač negativni, nihala gor in dol skozi mesece. Z
                  rešitvijo, kakršna je bila izglasovana v tretji obravnavi, to ni tako, ampak so
                  gibanja samo pozitivna; če pa so negativna, pa se poračunavajo na rovaš bodočih
                  prirastkov. Zato seveda ta sistem omogoča večjo stabilnost.</p>
               <p>Še enkrat pa, to je vse spet razprava o zakonu, ki je povsem nepotrebna. Dejstvo
                  je edino to, da pokojnine ne bodo nižje, kot so bile januarja, da pa poračunov ne
                  bo, ker bo neto prejemek posameznega upokojenca seveda glede na januar zmanjšan.
                  Ampak, kot je rekla državna sekretarka Belopavlovičeva, to bi se tako ali tako
                  zgodilo, tudi če bi obveljalo tisto, v manjši meri sicer, tudi če bi obveljalo
                  tudi tisto, kar so predlagali, kar je bilo sprejeto v drugi obravnavi in kar je
                  pač zagovarjal večji del opozicije tudi v tretji obravnavi. Hvala lepa.</p>
            </sp>
            <sp xml:id="SDZ1-Redna-38-1996-02-28.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Vitodrag Pukl, izvolite.</p>
            </sp>
            <sp xml:id="SDZ1-Redna-38-1996-02-28.sp38">
               <speaker>VITODRAG PUKL:</speaker>
               <p>Hvala lepa. Tudi po tem dodatnem pojasnilu gospoda Kopača ne morem slediti njegovi
                  logiki. Vsa zadeva je v tem, da bi se moralo v proračunu prihraniti po enih
                  trditvah 7 milijard, po drugih celo 15 milijard tolarjev, in če je osnovni cilj ta
                  prihranek, od kod potem izvajanja, da pravzaprav upokojenci, tudi če tega ne bi
                  bilo, bi kljub temu dobili ta mesec manjše pokojnine oziroma prihodke <stage>(to
                     je popolnoma vseeno, upokojenec pogleda tisto, kar dobi)</stage>, drugi mesec
                  večje, ampak da bi bilo vse skupaj pravzaprav isto? Gospe in gospodje, to ni res!
                  To ni res! Cilj je prihraniti 7 milijard na račun upokojencev oziroma 15 milijard,
                  in temu cilju, če sledijo tisti, ki so za to glasovali <stage>(mi nismo)</stage>,
                  naj povejo potem, tako je, naj rečejo bobu bob in v tem smislu nastopijo pred
                  upokojenci. Ne pa, da stvar zavajajo na način, ki je res nekoliko že grotesken.
                  Hvala.</p>
            </sp>
            <sp xml:id="SDZ1-Redna-38-1996-02-28.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miloš Pavlica, izvolite.</p>
            </sp>
            <sp xml:id="SDZ1-Redna-38-1996-02-28.sp40">
               <speaker>MILOŠ PAVLICA:</speaker>
               <p>Hvala lepa. Kolega Kopač ima običajno argumentirane diskusije, ki so podprte tudi
                  s številkami, zato me je pravzaprav njegova diskusija močno presenetila danes.
                  Izhajal je iz predpostavke, ki sem jo zasledil pred kratkim v nekem filmu, če bi
                  eden, pa če bi investicije, pa če bi..., pa če bi...se zgodilo marsikaj in mnogo
                  stvari, bi se zgodilo to in to s pokojninami v marcu. Jaz moram reči, da bi,
                  seveda če izhajamo iz predpostavk, da se praviloma plače v januarju znižajo na
                  december, pri čemer seveda imamo ta trend dogajanj šele v zadnjih letih, ko je
                  nižja inflacija <stage>(prej, ko je bila večja inflacija, so se tudi januarske
                     plače na december povečevale)</stage>, če bi se res to zgodilo, bi se morale v
                  januarju plače, zato da bi se zgodilo to, kar predpostavlja kolega Kopač, da bi
                  kar za 10.000 nekatere pokojnine padle, povprečne pokojnine, bi morali januarske
                  plače izjemno znižati v primerjavi z decembrom, kar tam na nivoju 15% in tako
                  naprej, ali pa 10%, skratka, ogromno, če govorimo o poračunih in tako naprej, kar
                  seveda se ne bo zgodilo. Zato seveda je res, da ta rešitev, ki je zdaj v zakonu,
                  zagotavlja, da se nominalno pokojnine v bodočnosti ne bodo zmanjšale, vendar je
                  seveda tudi take podatke izjemno neprijetno in teh podatkov se nameče v javnost
                  mnogo. In jutri, recimo, bo prišel spet tak podatek ven, da je kolega Kopač rekel,
                  če ta rešitev ne bi bila sprejeta, bi bile povprečno pokojnine za 10.000 SIT nižje
                  in evo ti dodatne zmede v tem sistemu! Te podatke se res stresa iz rokava, zato bi
                  bilo ob že zelo zapletenem sistemu poračuna in usklajevanja pokojnin seveda
                  izjemno korektno, da izhajamo samo iz podatkov, ki so znani, brez vseh "čejevskih"
                  predpostavk, ki ta sistem še močno dodatno zapletajo. Zato me je pravzaprav
                  diskusija kolege Kopača precej presenetila.</p>
            </sp>
            <sp xml:id="SDZ1-Redna-38-1996-02-28.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima  državna sekretarka gospa Nataša Belopavlovič.
                  Izvolite.</p>
            </sp>
            <sp xml:id="SDZ1-Redna-38-1996-02-28.sp42">
               <speaker>NATAŠA BELOPAVLOVIČ:</speaker>
               <p>Hvala lepa. Jaz mislim, da ta razprava vseeno zahteva še nekaj pojasnil. Prvič,
                  glede razmišljanj o bodočih pokojninah, je treba povedati nekaj. Mi smo ves čas
                  govorili o tem, da pokojnine ne bodo padale, tudi če bodo padale plače. Skratka,
                  da padcev v primeru padca plač ne bo. In to je tisto, kar je Vlada ves čas
                  sprejemanja tega zakona zagotavljala.</p>
               <p>Glede vzpostavitve razmerja in glede veljavnega odloka ima gospod Potrč prav.
                  Zadnji odlok je bil objavljen v zadnjem Uradnem listu leta 1993 in je bilo takrat
                  vzpostavljeno razmerje za celo leto 1994. Lansko leto se je pravzaprav razmerje
                  nadaljevalo v tisti višini in je bilo v začetku leta resnično to razmerje
                  praktično 87% v primerjavi s plačami.  Če bi ga postavljali na novo, bi ga pač ali
                  znižali oziroma bi bil ta procent takrat toliko večji. Bistvene potrebe, da bi to
                  naredili ni bilo za znižanje, za spremembo pa pravzaprav tudi ne. In zaradi tega
                  lansko leto odlok ni bil sprejet. Letos pa mislim, da je situacija drugačna. Letos
                  sta dva razloga oziroma dva argumenta, da se to razmerje vzpostavi čim prej zaradi
                  tega, ker je začel veljati nov zakon, ki v 20. členu oziroma v 160. členu izrecno
                  določa, da se februarske pokojnine uskladijo, tako da se ugotovi razmerje iz
                  prvega odstavka 159. člena, skratka, to je formalni pravni razlog. Drugič pa
                  mislimo, da je to razmerje tudi koristno vzpostaviti iz preprostega razloga zaradi
                  tega, ker gre praktično v nekem smislu za prerazporeditev sredstev. Masa sredstev
                  ostane ista. Ne glede na to, da bodo nekatere teh pokojnin, o katerih je bilo
                  danes veliko govora, nekaj časa stale, ali da se bodo nekatere na novo merile,
                  bodo pa vse ostale pokojnine v tej masi sredstev v okviru 85% razmerja nekoliko
                  porasle. Skratka, ni samo formalni razlog za to, mislim, da je tudi praktičen
                  razlog, da se to naredi čimprej.</p>
               <p>Glede pomislekov, ki jih je gospod Pučnik izrazil in jih je izrazil že nekajkrat,
                  da mi nimamo sistema zavarovanja v naši državi. Mislim, da je to eden klasičnih
                  sistemov zavarovanja. Mi poznamo v teoriji dva sistema. Bismarckov sistem, ki je
                  naš in je financiran po načelu "pay as you go system" in imamo "Baveridgeov
                  system", ki ga poznajo v glavnem anglosaksonske države. Prvi sistem je zelo
                  podoben, je praktično enak kot ga ima Avstrija ali na primer Nemčija. Res pa je,
                  da je v tem sistemu vgrajenih nekaj anomalij, da so bile vgrajene tudi anomalije
                  kot so poračunavanja pokojnin, da so odmere nekoliko drugačne in to so tiste
                  anomalije, ki smo jih, kot že od vsega začetka govorimo, želeli s spremembami tudi
                  odpraviti, s spremembami v okviru tega zakona, ki ste ga sprejeli pred kratkim in
                  v bistvu s spremembami v okviru neke bolj globalne in celovite reforme
                  pokojninsko-invalidskega sistema, ki smo se je tudi lotili.</p>
               <p>Strinjam se z vašim predlogom, da se pripravi celovita informacija in da se to
                  informacijo da v javnost. Mi smo se sami že ukvarjali s to idejo, moram pa reči,
                  da jo bomo pospešili in da bomo najkasneje do konca tedna tako informacijo
                  pripravili in jo posredovali tudi medijem zato, da bi bilo jasno, kaj se bo v
                  obdobju tega meseca oziroma prihodnjih mesecev s pokojninami dogajalo, da ne bi
                  bilo kakršnihkoli negodovanj oziroma dezinformacij na tem področju.</p>
               <p>Glede predloga gospoda Podobnika, da je potrebno vedeti oziroma naj se seznani,
                  kakšno število upokojencev bo zajeto pod posameznimi kategorijami, ki bodo bodisi
                  stale oziroma se jim bodo stvari na novo odmerjale, te podatke vam bomo
                  posredovali pisno, ker jih moramo natančno dobiti iz Zavoda pokojninskega in
                  invalidskega zavarovanja. Gre za točne številke tistih kategorij, ki so se v
                  posameznih obdobjih upokojili.</p>
               <p>Glede pisma oziroma odgovora v zvezi s pismom gospoda Drnovška upokojencem, pa žal
                  ne morem odgovoriti. Mislim, da to lahko naredi Kabinet predsednika. Hvala.</p>
            </sp>
            <sp xml:id="SDZ1-Redna-38-1996-02-28.sp43">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? <stage>(Ne.)</stage> Zaključujem razpravo.
                  Prehajamo h glasovanju. Glede na to, da na odlok ni bil vložen noben amandma,
                  dajem na glasovanje odlok o določitvi razmerja med povprečno starostno pokojnino
                  za polno pokojninsko dobo in povprečno plačo za leto 1996 v celoti. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je predlog odloka sprejet.</p>
               <p>S tem zaključujem to točko dnevnega reda.</p>
               <p>Vračam se k prav tako prekinjeni <title>7. TOČKI DNEVNEGA REDA - OBRAVNAVA
                     PREDLOGA ZAKONA O PREVZEMU DOLGA IN O IZDAJI OBVEZNIC ZARADI ZAMENJAVE DOLGA PO
                     NOVEM FINANČNEM SPORAZUMU IZ LETA 1988</title>.</p>
               <p>Zakon obravnavamo po hitrem postopku. Razpravo smo v okviru prve obravnave znotraj
                  hitrega postopka prekinili, da bi lahko poslanska skupina Slovenske ljudske
                  stranke prejela tista specificirana gradiva, ki so imela pač oznake, zaradi
                  katerih sicer do njih ni bilo mogoče pred tem priti. In hkrati smo ponudili
                  možnost, da pridobijo ta gradiva tudi vsi ostali, vendar se ta situacija ni
                  realizirala. Sprašujem pa predstavnika poslanske skupine Slovenske ljudske
                  stranke, če so bili ustvarjeni pogoji, zaradi katerih menite, da lahko nadaljujemo
                  delo? Gospod Janez Podobnik ima besedo, izvolite.</p>
            </sp>
            <sp xml:id="SDZ1-Redna-38-1996-02-28.sp44">
               <speaker>JANEZ PODOBNIK:</speaker>
               <p>Hvala, gospod podpredsednik. V poslanski skupini smo proučili nekatere tajne
                  Uradne liste, ki smo jih sinoči prejeli in smo na podlagi tega sprejeli tudi
                  naslednje stališče.</p>
               <p>Na 22. izredni seji Državnega zbora, ki je bila 18. januarja leta 1995, je bil
                  zavrnjen sklep, predlog sklepa poslanske skupine Slovenske ljudske stranke, ki se
                  je glasil: "Z ustavnim zakonom se opredeli stališče Slovenije do inštrumenta
                  tajnega Uradnega lista SFRJ in do obvez, ki iz tega naslova zavezujejo Slovenijo."
                  Žal je bil ta sklep s 30 glasovi za in 25 proti zavrnjen. Trinajst mesecev po tem
                  zavrnjenem sklepu smo dobili na vpogled tajne Uradne liste SFRJ, ki so bili v tem
                  času, kot smo včeraj izvedeli, spravljeni v arhivu Državnega zbora. Ob tem znova
                  opozarjamo, da so predstavniki pogajalske skupine na sejah, predvsem izrednih,
                  nekateri tudi zaprtih sejah Državnega zbora zagotavljali, da se nobeno določilo iz
                  kateregakoli tajnega Uradnega lista neposredno ne nanaša na pogodbe NFS. Zato
                  sprašujemo, katere spremenjene okoliščine so pogajalce navedle na tako drastično
                  spremembo stališča, saj so jih danes sami upoštevali pri sestavi dokumentov, ki
                  spremljajo predlagani zakon? Mi smo tudi na 22. izredni seji navedli primer
                  navodil iz tajnega Uradnega lista, ki so neposredno bremenila banke za prevzemanje
                  rizikov tečajnih razlik za tuje kredite, pripisane podjetjem; to je bil takrat
                  tajni Uradni list 37/86. Tajni Uradni list vključuje Slovenijo v jugoslovanske
                  reprograme; vse od leta 1983 povezujejo Slovenijo v enoten snop jugoslovanskih
                  reprogramov tujih posojil. Ti reprogrami so preprečevali slovenskim dolžnikom
                  odplačilo njihovih alociranih dolgov kljub temu, da so bila slovenska podjetja
                  plačilno sposobna. To pa po naši oceni natančno zato, da je Slovenija nosila
                  glavno breme jugoslovanske zadolženosti.</p>
               <p>Trdimo, da s to separatno pogodbo ne izstopamo iz jugoslovanskega snopa, ampak ga
                  le utrjujemo in priznavamo. Mehanizem, ki je slovensko plačilno moč razporejal na
                  ostalo Jugoslavijo, je bil institut tajnega Uradnega lista. Ta ločeni sporazum
                  potrjuje legitimnost tega instrumenta, ki ga Slovenija kljub osamosvojitvi v
                  šestih letih ni uspela razveljaviti, kar pa je po naši oceni zelo slaba izhodiščna
                  pogajalska pozicija v pogajanjih tako navzven kot v odnosu z ostalimi republikami
                  nekdanje SFRJ. Kako naj nas pogajalci iz, recimo, Zvezne republike Jugoslavije
                  upoštevajo kot neodvisen in samostojen subjekt, ko vidijo, da se še vedno držimo
                  navodil iz tajnih Uradnih listov SFRJ?! Na primer na ta način, da mirno priznavamo
                  Narodni banki Jugoslavije status neprivilegiranega partnerja med dolžniki po</p>
               <p>NFS pogodbi. Minister Mitja Gaspari je na 5. izredni seji marca 1994 izjavil,
                  citiram, "da v nobenem primeru aktivnosti, ki jih je izvajala Narodna banka
                  Jugoslavije, kolikor je njemu znano, niso temeljile na aktih, ki niso bili
                  zakonsko urejeni." Konec citata. Sprašujemo ga, ali šteje aneks k zakonu o
                  spremembi in spremenitvi zakona o zadolževanju v inozemstvu in refinanciranju
                  kreditov v obdobju 1988 do 1996, ki spreminja v tajnem Uradnem listu 26/89 3. člen
                  navedenega zakona za veljavno zakonsko ureditev? Ta aneks namreč spreminja 1. člen
                  zakona, tako da omogoča Narodni banki Jugoslavije, da uporablja deponirane devize
                  za odkup obveznosti, katere je koristila v svojem imenu in za svoj račun.</p>
               <p>Kot sem že povedal, smo uspeli sinoči in tudi v kasnih urah proučiti nekaj tajnih
                  uradnih listov iz obdobja 1988 do 1991. Pri tem bi rad poudaril, da vztrajamo, da
                  bi poslanci dobili vse tajne uradne liste. Tukaj imamo tudi papir, kjer piše, da
                  nas obvešča iz generalnega sekretariata zveznega izvršnega sveta, 19. oktober
                  1990, da Uradni list SFRJ številka 18/90 ne bo distribuiran tistim, ki ga pač
                  dobivajo. Mi smo uspeli preučiti še nekatere starejše uradne liste, ki smo jih
                  dobili danes zjutraj in seveda iz njih smo na hitro ugotovili, da določbe teh
                  uradnih listov govorijo o prevzemu, recimo, iraškega dolga, o prevzemu angolskega
                  in japonskega dolga in če bi mi te uradne liste imeli, ko smo v preteklih letih
                  sprejemali zakone, s katerimi je Slovenija prevzemala, recimo, iraški dolg, s
                  katerimi je Slovenija prevzemala dolg Splošne plovbe iz Portoroža, bi po naši
                  oceni lahko sprejeli boljše zakone kot smo jih. Po preučitvi teh tajnih uradnih
                  listov iz obdobja 1989-1991 smo ugotovili, da se jih večje število nanaša na
                  različne oblike bančnega poslovanja in uvozno-izvoznega poslovanja podjetij.
                  Poudarjamo, da bi za natančno analizo teh uradnih listov potrebovali veliko več
                  časa, kajti ti tajni uradni listi se navezujejo na številne uradne liste bivše
                  SFRJ in če bi želeli videti vse posledice, predvsem finančne posledice za
                  Slovenijo, bi potem ob temeljitem študiju za to potrebovali več časa.</p>
               <p>Naš pregled pa je potrdil neposredno povezavo vsebine odredb s predmetom današnje
                  razprave. Vsaj eno bi omenil. Točka 4 v tajnem Uradnem listu 4/91, to je odlok o
                  plasiranju deviznih rezerv, s katerimi upravlja Narodna banka Jugoslavije. Odlok
                  zadeva plasmaje deviznih rezerv v mešane jugoslovanske banke v tujini. V mešanih
                  bankah je bila manjšinski lastnik katera od slovenskih bank, večinski, s tem pa
                  upravljanje, je bilo v jugoslovanskih rokah. Kot primer navajamo
                  franconsko-jugoslovansko banko, v kateri je bila manjšinski partner Ljubljanska
                  banka.</p>
               <p>Na podlagi naše ocene štejemo za pravilno, da je bila včeraj dana možnost, da smo
                  se lahko poslanci seznanili z vsebino tajnih Uradnih listov. Po našem trdnem
                  prepričanju bi bilo pravilno, da bi oblikovali skupino strokovnjakov, ki bi te
                  tajne uradne liste proučila.</p>
               <p>In ponavljamo naš predlog sklepa Državnemu zboru, da z ustavnim zakonom opredelimo
                  stališče Slovenije do instrumenta tajnega Uradnega lista SFRJ in do obvez, ki iz
                  tega naslova zavezujejo Slovenijo. Hvala lepa.</p>
            </sp>
            <sp xml:id="SDZ1-Redna-38-1996-02-28.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Da ne bo nesporazuma pri uporabi imena "tajni Uradni listi", imenujemo
                  jih pač tako zato, ker imajo to še vedno napisano v svojem naslovu, saj so bili
                  kot taki izdani. Vendar, ti Uradni listi iz prejšnjega obdobja seveda niso več
                  nikakršna tajna gradiva in ta oznaka na njih je v kakršnem koli funkcionalnem
                  smislu brezpredmetna, kar pomeni, da kdorkoli potrebuje to gradivo in te uradne
                  liste, ki se jim še vedno reče tajni, jih lahko dobi v dokumentaciji. To je nekaj
                  podobnega kot pri Tajnem društvu PGC, ki ima tudi to v naslovu, vendar si knjigo
                  lahko izposodite. Toliko, da se bo vedelo, da ti tajni listi niso več tajni, ker
                  to je bilo bistvo vaše zahteve.</p>
               <p>Želi še kdo besedo v razpravi v okviru prve obravnave? Gospod Žaro Pregelj, potem
                  gospod doktor France Bučar in gospod doktor Jože Pučnik. Izvolite, gospod Žaro
                  Pregelj! In gospod Janez Podobnik.</p>
            </sp>
            <sp xml:id="SDZ1-Redna-38-1996-02-28.sp46">
               <speaker>ŽARKO PREGELJ:</speaker>
               <p>Spoštovani! Kot je že gospod Janez Podobnik povedal, smo včeraj, ko smo se uspeli
                  prebiti skozi te uradne liste,  prišli do nekaterih zanimivih ugotovitev. Ena  od
                  teh je tudi ta, da je iz teh uradnih listov, predvsem iz transakcij, ki jih je
                  tako ali drugače opravljala Narodna banka Jugoslavije, kajti večina teh zaupnih
                  glasil je ravno tej banki namenjena oziroma odlokom zvezne vlade, ki se nanašajo
                  predvsem ali na določanje limitov najmanjših in največjih vsot deviz, ki jih
                  morajo imeti banke na svojih računih v tujini ali gre za izvoz blaga v Albanijo
                  predvsem, tudi zelo banalne zadeve so notri. Zelo zanimivi pa so v bistvu tisti
                  odloki, ki odločajo o tem, kako naj banke razporejajo oziroma kje ima Narodna
                  banka Jugoslavije devizne rezerve. Ta gibanja so se pač od leta do leta
                  spreminjala. Zanimivo je recimo zadnje iz leta 1991, ko je iz tega dokumenta jasno
                  razvidno, kakor tudi iz prejšnjih, kajti vsako leto so se ti dokumenti ponavljali,
                  da je Narodna banka plasirala devizne rezerve po določenih prioritetah. Tako je
                  najprej izbirala tiste tuje banke, ki so sodile med največje in so ji lahko nudile
                  tudi dobre obresti in podobno in so ji dale na razpolago devizne rezerve, kadar
                  jih je potrebovala. Toda največ 2% je bilo pri eni sami banki. Zelo zanimivo je,
                  da so posebno mesto imele banke, ki so bile v obmejnem območju, čeprav so jim v
                  zadnjem letu nekoliko zmanjšali delež deviznih rezerv, prej to ni bilo omejeno.
                  Tukaj je bilo zdaj mišljeno samo pol procenta deviznih rezerv, v predhodnih letih
                  so pa imele posebne ugodnosti, ker so kreditirale jugoslovansko gospodarstvo.
                  Zanimiv je tudi podatek, da je lahko četrtino vseh deviznih rezerv Narodna banka
                  plasirala pri jugoslovanskih mešanih bankah, agencijah jugoslovanskih bank in
                  drugih finančnih institucijah v tujini, kjer je bil v vsaj 50%-nem deležu
                  jugoslovanski kapital. In tukaj, poglejte, se da razbrati, da gre očitno za vse
                  tiste posle, ki jih je imela Narodna banka Jugoslavije, za namensko plasiranje
                  kapitala pri tistih osebah, ki jim zdaj pravimo povezane in nas zanima, kdaj bo
                  Vlada zboru predložila spisek teh povezanih oseb. Ne nam reči, da saj imamo tam
                  vpogled. Vi bi morali dati zraven tega gradiva ta spisek. Ta spisek je izredno
                  pomemben. Namreč, ko se bo Vlada odločala, če bo tak zakon sprejet, kot je
                  predlagan, in delila obveznice, bo morala tudi paziti, komu jih bo dala. Zato
                  menim, da bi ta spisek, ki ga minister Gaspari večkrat citira od OFK, moral biti
                  sestavni del tega gradiva, če ne celo zakona.</p>
               <p>Ko smo nekako pregledovali te papirje in ugotovili, na primer zanimiv je tudi
                  podatek, da je 31. decembra leta 1990 bilo kar precej deviznih rezerv bivše zvezne
                  države, če prav razumem gre za približno 10 milijard dolarjev in da so te devizne
                  rezerve v taki ali drugačni obliki še vedno deponirane v tujih bankah, da nekatere
                  tuje banke grozijo, da bodo popolnoma sprostile te devizne rezerve, jasno, ne za
                  naše banke, ampak za srbske. Sprašujem Vlado, ali je mogoče v ta pogajanja z
                  upniki po NFS-u vključila tudi te rezerve, katerih delež oziroma do katerih ima
                  Slovenija nedvomno pravico v določenem odstotku. Namreč, izredno problematično se
                  mi zdi opredeljevati v zakonu rešitev, s katero bo naša država sprejela sicer
                  mogoče korekten delež nekdanjega dolga, če iz teh dokumentov ugotovim, da je
                  praktično vse, kar je bilo na zvezni ravni, bilo v rokah Narodne banke Jugoslavije
                  in njenih finančnih špekulacij in da je praktično v celoti podedovano, ne tako kot
                  je v NFS sporazumu, ampak da se vsi ti dohodki iz teh špekulacij pripisujejo
                  sedanji srbski federaciji. Tu je problem. Zakaj niste vezali tega zakona na
                  poplačilo iz teh deviznih rezerv, ki so deponirane? Vidim, zmajujete z glavo, da
                  se to ne da, toda problem bo ostal namreč odprt.</p>
               <p>Če bi se s tem zakonom popolnoma rešili solidarnostne klavzule, potem bi rekli, da
                  je to dober zakon. Ker pa niste z vsemi upniki takih pogodb mogli skleniti, niti
                  jih ne smete, potem bo ta grožnja po uporabi te klavzule še vedno nad nami, dokler
                  se ne bo pač zgodila neka sodna odločitev na, verjetno Newyorškem sodišču in
                  potem, ker tam imajo pač precedenčno upravo, potem bo veljalo za vse enako. Upamo,
                  da bo takrat ugodno za nas.</p>
               <p>Zaradi tega menim, da je tak akt, kot je predlagan, v bistvu prenagljen. Prav je,
                  da bi na podlagi ustavnih zakonov Republika Slovenija prevzela tisti del dolga, ki
                  je nedvomno alociran, ki vemo, kdo je dolžnik in kdo ga bo tudi plačal. Ta del
                  zveznega dolga pa prosim, je potrebno povezati s sukcesijo, da se ne bi slučajno
                  zgodilo, da bi naša država potegnila kratek konec iz takšnih in drugačnih
                  razlogov. Vemo, da je tudi mirovni proces na Balkanu povezan z določenimi
                  finančnimi obljubami Srbiji in nekatere zahodne države so sicer v političnem
                  žargonu dale to že jasno vedeti. Kaj bomo mi od tega dobili, nam ni</p>
               <p>znano. Vsekakor se pa odločamo za svojevrstno rizično pot, ki je sicer dobra do
                  tistih korektnih upnikov, ki se bodo tudi tega novega sporazuma držali in ga tudi
                  upoštevali. Zelo težko bo pa do tistih, ki k temu sporazumu ne bodo pristopili in
                  ki nas utegnejo tožiti in tako ali drugače špekulirati s temi našimi <stage>(v
                     navednicah)</stage> "dolgovi". Zato, še enkrat poudarjam, je izredno pomemben
                  ta seznam povezanih oseb in v resnici bi morala Vlada, kadar bo izdajala
                  obveznice, če bi hoteli biti popolnoma korektni, priti z določeno ratifikacijo teh
                  dejanj pred Državni zbor, ko bi se jasno vedelo, komu je bilo kaj dano in s tem bi
                  moral soglašati Državni zbor.</p>
               <p>Zato nasprotujem in sem tudi vložil amandmaje, da so sestavni deli tega zakona
                  informativni memorandum in ponudba upnikom, da v bistvu prekoračujemo običajne
                  zakonske uzance v prejudifikacijah mednarodnih sporazumov; to je v resnici
                  mednarodni sporazum. Mednarodni sporazumi se ratificirajo po točno določenem
                  postopku. Zakaj tega nočete uporabiti? Zakaj ste naenkrat tako varčni z zakoni, ko
                  ste jih prej lahko pisali na tone, da ne govorim še v kakšnih drugih dimenzijah?
                  Zakaj kar naenkrat taka bojazen, da bi imeli pač dve ratifikaciji dveh mednarodnih
                  pogodb, tako kot jih imamo tisoč in eno, na vsaki seji vsaj deset? Zakaj kar
                  naenkrat taka bojazen in tako obsežne in zapletene dokumente stlačiti v popolnoma
                  notranji, če lahko rečem, zakon, ki bo imel predvsem učinek za naše znotrajdržavne
                  odnose? Mislim, da tukaj delate v nasprotju s tistim, kar ste obljubljali.
                  Kolikokrat je bilo rečeno, ko smo izražali nezaupanje ob prejšnjih razpravah, od
                  leta 1994 naprej, ko je minister rekel, saj bomo v končni fazi prišli z
                  ratifikacijo pred zbor. Zdaj pa pridete s tako skrito ratifikacijo, v bistvu ene
                  vrste prevara je to v resnici - pravna prevara, ki je sicer možna; pravo tudi to
                  prenese, ni pa pošteno, ni pa lepo. Mislim, da so taki pristopi nekorektni. Upam,
                  da bo Vlada odgovorila predvsem v tem smislu. Jaz si sicer ne delam nobenih
                  iluzij, da je bilo možno v teh pogajanjih prepričati upnike, da imajo sredstva na
                  voljo v depozitih Narodne banke Jugoslavije, vsaj v deviznih depozitih, ker so pač
                  tisti depoziti pri drugih bankah, ki jih spet držijo itd. Zelo zanimivo bi bilo
                  ugotoviti, če imajo ti upniki, ki so na seznamu po NFS sporazumu, tudi nekaj teh
                  depozitov bivše NBJ. Verjetno jih imajo. Iz teh uradnih listov, sicer zaupnih, sem
                  razbral, da jih imajo, ne vem pa, koliko in ne vem, kje. Vi to očitno veste. Veste
                  zato, ker smo dobili tudi uradne liste, kjer so tudi vaši podpisi. Tukaj mislim
                  predvsem na sedanjega ministra za finance. Očitno, ker ste bili del - če rečem
                  temu - zvezne administracije, poznate to dokumentacijo in ni vrag, da je tudi
                  nimate v domačih arhivih. Če so lahko pošteni slovenski generali prinesli
                  originalne vojaške specialke v domovino, ker so bili zavedni, verjetno jih imate
                  tudi vi originalne, ali vsaj kopije pravih podatkov in z njimi lahko operirate,
                  jih pa temu zboru očitno ne želite posredovati. To, da ne veste, kaj je želela
                  takratna Narodna banka, ki je bila dejanski akter celotnega dogajanja v zvezi s
                  koncem bivše zvezne države, mislim, da je sprenevedanje.</p>
               <p>Zato zahtevam, da nam daste jasne podatke, ker jih očitno imate. Prav gotovo jih
                  imate in se ne morete več sprenevedati, da jih nimate. Se pravi, seznam povezanih
                  oseb ste že večkrat omenili, potem pa prosim za seznam tistih bank upnic po NFS
                  sporazumu, ki imajo devizne depozite nekdanje Narodne banke Jugoslavije, kajti to
                  ni tako nepomembno. Če nekoliko širše pogledamo, potem ugotovimo, da se nekdo z
                  nami igra miši, s tem da smo miš mi, ker smo majhna država in ta vloga, čeprav je
                  nekje razumljiva, mi niti približno ni všeč.</p>
               <p>Sprašujem se, zakaj moram biti kot poslanec instrument nekaterih, ki očitno imajo
                  poleg deklarirano nacionalnih ciljev še nekatere druge cilje, za katere ne vemo
                  oziroma jih lahko le slutimo. V kolikor menite, da so te moje besede nepomembne,
                  ali da jih lahko ovržete, jih, prosim, ovržite s podatki. Ne reči: nimamo, ne
                  vemo, kajti na podlagi tega, kar sem uspel to noč prebrati iz teh zaupnih uradnih
                  listov, sem prišel do zaključka, da očitno te podatke imate in jih, prosim, za
                  dobro te države, ne za dobro politike, ne za dobro nas, ki tukaj sedimo, ampak za
                  dobro te države in njene blaginje dajte in pripravite tak predlog, da bo za to
                  državo korekten. Hvala.</p>
            </sp>
            <sp xml:id="SDZ1-Redna-38-1996-02-28.sp47">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod dr. France Bučar. Za njim pa bosta na vrsti še gospod dr.
                  Pučnik in gospod Janez Podobnik.</p>
            </sp>
            <sp xml:id="SDZ1-Redna-38-1996-02-28.sp48">
               <speaker>DR. FRANCE BUČAR:</speaker>
               <p>Hvala za besedo. Spoštovani zbor! Štejem za svojo dolžnost, da povem, kako bom
                  glasoval v tej zadevi zaradi tega, ker javnost ve, tudi iz časopisov vidim, da
                  meni, da je odločitev o tej zadevi ena najbolj pomembnih odločitev, ki jo sploh v
                  tem mandatu ta zbor sprejema.</p>
               <p>Moram pa reči, da sem v dilemi. Odločil sem se, da ne bom glasoval za ta zakon, pa
                  tudi proti ne bom glasoval; v obeh primerih sem enako razdvojen. Kajti Vlada me je
                     <stage>(če vzamem sebe kot del tega zbora)</stage> postavila pred dilemo, v
                  kateri ne morem odločati o zadevi, ki ima izredno dalekosežne posledice. Poskusil
                  sem malo telovaditi skozi ta velikanski sveženj gradiva, na katerega, moram
                  odkrito povedati, da se ne spoznam, kljub temu, da sem se poskušal na nek način
                  skozi prebiti. Preprosto, postavili ste me v položaj, da moram odločati o
                  strokovni zadevi, o kateri nisem kompetenten! In to se mi ne zdi, tudi s strani
                  Vlade, se mi ne zdi fair. To tudi ni fair do tega parlamenta, da ga postavljate v
                  položaj, da mora parlament odločati o stvareh, o katerih absolutno ni kompetenten.
                  Lahko je posameznik iz naših vrst za to kompetenten, ne moremo pa biti vsi, in
                  tudi ni funkcija Državnega zbora, da strokovno odloča; parlament odloča lahko samo
                  vrednostno. Vidite, in ravno zato, da lahko vrednostno odloča, pa tak pristop, kot
                  je bil v tem primeru storjen, ni ustrezen.</p>
               <p>Prvič, nas je Vlada postavila pred dejstvo, da moramo po hitrem postopku odločati
                  o stvari, o kateri preprosto ne moremo odločati, zagrnila nas je s celim "pokom",
                  če smem tako reči, strokovnega gradiva, ki ga ni mogoče v tako kratkem času
                  predelati - in zdaj naj pa jaz odločam! Preprosto zavračam to v bistvu
                  izsiljevanje o odločanju o stvareh, o katerih ne morem odločati.</p>
               <p>S tem svojim nastopom moram reči, in to, poudarjam, ne izražam niti najmanjšega
                  dvoma v absolutno strokovno in moralno kompetentnost ekipe, ki je pripravila to
                  gradivo; to še enkrat poudarjam. V čem je postopek napačen? Če še enkrat poudarim,
                  priznam to kompetentnost, strokovno in moralno, pa vendarle mislim, da je
                  normalno, da je vsaka ekipa, vsak izdelek mora biti tudi soočen na strokovni ravni
                  tudi z drugimi vidiki, ali pravnimi ali finančnimi, ki morajo biti predhodno
                  opravljeni, ne pa v tem parlamentu. Zato me vse diskusije, ki so bile do sedaj
                  izrečene, bodisi kot kritika ali karkoli na račun te ekipe, absolutno ne
                  prepričajo, ker so bile zelo površinske in se je videlo, da o njih govorijo
                  ljudje, ki jih ne razumejo v celoti. Čisto odkrito povedano, tudi tisto, kar je
                  bilo govorjeno, se je videlo, da nekako ne sedi in tudi ne more, ne morem nikomur
                  očitati. Tudi sam bi lahko navedel vrsto pomislekov, ki so se mi porodili, ampak
                  ti pomisleki so zmeraj vprašljivi, zato jih niti ne prezentiram. Poleg tega, jasno
                  se zavedam - jaz sem si, tukajle pred sabo imam, recimo, dal podatke izračunati,
                  ki kažejo, da bi bilo <stage>(pravim pod narekovaji)</stage> "pravično", če bi
                  bila naša obligacija bistveno manjša kot je tule. Dobro, pa to so take relativne
                  stvari, ker namreč, tudi v tej naši diskusiji je bilo stalno zanemarjeno osnovno
                  dejstvo, namreč, da se o pravičnosti sploh ne govori, niti ni problem pravičnost.
                  Mi se soočamo z dejstvom, da smo solidarno odgovorni. Zato je v taki presoji vsak
                  uspeh, ki je nižji od 100, že uspeh. Jaz se tega zavedam, zato absolutno ni mogoče
                  priti z očitkom tej ekipi, češ, lahko bi več dosegli -  mogoče je to res, lahko pa
                  tudi ni, ampak tega jaz ne morem trditi.</p>
               <p>Vidite, zato menim, da mi lahko odločimo samo o nekaterih <stage>(generaliziram
                     zdaj)</stage> osnovnih dejstvih. Prvič, da želimo biti odvezani od te
                  solidarnostne klavzule, da smo pri tem dosegli maksimum kar smo mogli, približno,
                  več ali manj. Samo ti dve vprašanji zahtevata naš jasen odgovor, ki morata biti pa
                  podprti s tem strokovnim gradivom, ki mora biti tudi z druge strani prevrednoteno
                  in pregledano. In potem mora priti, po mojem mnenju, ob tako pomembni odločitvi
                  kot je ta, pred ta zbor vsaj tudi predsednik Vlade in osebno zastaviti svojo
                  avtoriteto in reči: za tem stojim! Vsega tega pa ni. In zatorej prihajamo zopet v
                  tak položaj, da Vlada ostaja anonimna za nekim pomembnim predlogom, enim
                  najpomembnejših, in ga tako rekoč kot kost vrže Državnemu zboru, da o njem odloča,
                  kar strokovno ne more.</p>
               <p>In če bodo iz tega nastale kakršnekoli težave, bo rekla, ja, prosim, to je pač
                  parlament odločil kot najvišja zakonodajna instanca, pa je stvar urejena. Vidite,
                  to preprosto ne gre in jaz odločno protestiram proti takemu načinu posiljevanja
                  parlamenta. In s tem, prosim, ponavljam tisto, kar sem začel, enako ostajam
                  razdvojen, ali prav naredim, da glasujem za stvar, pred katero se Vlada v bistvu
                  distancira in poriva v ospredje ekipo - še enkrat poudarjam, v katere
                  kompetentnost ne dvomim - ali naj se vzdržim glasovanja o tej stvari, pri čemer
                  zopet pomembno odločam o tem, češ-in s tem pravzaprav odločam - nočem, da se ta
                  stvar uredi. Skratka, ostajam razdvojen. In še enkrat pravim, protestiram proti
                  takemu načinu, ki parlament pretvarja v bistvu v neko dekoracijo nečesa, kar se
                  dela izven parlamenta. Hvala lepa.</p>
            </sp>
            <sp xml:id="SDZ1-Redna-38-1996-02-28.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod doktor Jože Pučnik. Izvolite.</p>
            </sp>
            <sp xml:id="SDZ1-Redna-38-1996-02-28.sp50">
               <speaker>DR. JOŽE PUČNIK:</speaker>
               <p>Spoštovani! Naša poslanska skupina je na začetku te obravnave zastavila tudi vrsto
                  pomislekov in ob tej priložnosti bi se zahvalil guvernerju, finančnemu ministru in
                  tudi gospodu Mraku za odgovore. Ugotavljam pa le, da na nekatera vprašanja
                  odgovora ni bilo in zato jih zastavljam še enkrat. Prvo vprašanje, na katero, po
                  mojem mnenju, če sem odgovore pravilno razumel, ni bilo odgovorjeno, je naslednje.
                  Ali ta zakon zagotavlja izločitev vseh oseb bivše Jugoslavije in ne le tistih, ki
                  so trenutno v sedanji Jugoslaviji? Gre konkretno za vprašanja za vse tiste, ki so
                  zunaj, tudi za tako imenovana družbena sredstva, družbeni kapital nakupovali
                  obveznice jugoslovanskega dolga. Omenjam tukaj konkretno Ljubljansko banko,
                  takratno, Safti in vse podobno, kar se je v javnosti v zvezi s temi problemi
                  omenjalo. Torej želel bi odgovor na to.</p>
               <p>Drugič. V zvezi z razlago v zakonu pod točko 2.1.2., v petem odstavku, je govor o
                  osebah, ki so na kakršen način kontrolirane od oseb v bivši Jugoslaviji; mišljena
                  je menda tukaj, če sem prav razumel, samo sedanja Srbija in sedanja Črna gora.
                  Torej je težko razumeti, kaj se pravzaprav razume "na kakršenkoli način biti
                  kontroliran". In, ali se pri tej pravni rešitvi upošteva možnost, ki je v svetu
                  zelo razširjena, je pa na robu legalnosti, namreč ustanavljanje raznih slamnatih
                  firm itn., preko katerih je mogoče stvari zamegliti?</p>
               <p>Naslednje vprašanje, na katero bi rad odgovor, to je pravzaprav zahteva, ki sem jo
                  izrazil, namreč gre za spisek oseb, ki je bil doslej ugotovljen, torej za spisek
                  oseb po tej točki razlage 2.1.2., seveda, z zneski njihovih zahtev na račun
                  Republike Slovenije, in sicer tako kot gre za glavnico, kakor eventualno, kolikor
                  je mogoče to presoditi, za doslej nastale obresti. Mislim, da je nemogoče govoriti
                  tako na teoretičen način o tej kategoriji upnikov. To je potrebno natančneje
                  določiti v obliki seznama. Mislim, da vsaj nek seznam tukaj obstaja, je bil že
                  določen. Glede na to, da se omenja tudi neka kvantifikacija, mislim, da gre na
                  120, 126 milijonov dolarjev, naj bi bila glavnica iz tega kroga, takšna je ocena,
                  torej, če se pride do nekega izračuna, je mogoče priti tudi do spiska, ker tako na
                  pamet se verjetno take številke niso določale. Torej, prepričan sem, da je
                  potrebno ta seznam pridružiti temu zakonu; ne bom rekel, da se vključi v zakon,
                  temveč, da se kot gradivo, kot razlaga k sprejemanju tega zakona, da na razpolago
                  Državnemu zboru.</p>
               <p>Tukaj je bila tudi izražena, ne vem, če je bil to finančni minister, natančno se
                  ne spomnim, bila je izražena ocena, da pravzaprav Slovenija v smislu tega zakona,
                  ki ga zdaj sprejemamo, prevzema približno, mislim, da je bilo rečeno do 24%
                  nelociranega dolga bivše Jugoslavije. Morda sem to napačno razumel, tukaj bi za
                  pojasnilo, čudim se ob dejstvu, da bi Slovenija tako rekoč prevzela tolikšen delež
                  sredstev, ki so bila porabljena v drugih delih bivše federacije in ne v Sloveniji.
                  Zdaj še nekaj, kar je prej gospod Bučar teoretično zastavil, jaz bom samo kratko
                  povedal: poglejte, mi smo postavljeni pred odločanje, Vlada se je odločila, da
                  alibi funkcijo podtakne parlamentu. Gre za zelo težka strokovna vprašanja in gre
                  seveda tudi za, v tem zboru, v tej debati nekajkrat ugotovljeno dejstvo, da Vlada
                  ni dala na razpolago vsega gradiva, ki ga v tej zvezi ima. Naj omenjam akcijo
                  Ljudske stranke v zvezi s temi tako imenovanimi tajnimi uradnimi listi; to se je
                  že lansko leto omenjalo, postavljalo. Takrat nismo dobili odgovora, da to imamo že
                  tako rekoč v hiši, včeraj je bilo to rečeno, pa je znova ugotovljeno, da tudi ni
                  popolno in tako naprej, torej tukaj je neka zmešnjava; bojim se, da gre tukaj za
                  načrtno kaljenje vode in to seveda zavira moje zaupanje do predloženega predloga
                  zakona. Ta zakon zdaj, seveda v mojih laičnih očeh, nastopa kot neka sestavljenka
                  iz, bi rekel, običajnega teksta, kakor da imamo zakon, in iz zelo kompliciranega
                  instrumenta preračunavanja, ki pa seveda daleč presega sposobnosti mojega
                  razumevanja te problematike. Torej, tukaj bi moral pri svojem odločanju graditi na
                  zaupanju tega predlagatelja. Predlagatelj pa kaže, ni pripravljen dati tistega
                  gradiva, za katerega smo tukaj nekateri poslanci spraševali, vsaj sezname
                  ugotovljenih nevezanih oseb in podobne reči. Torej imam občutek, da niso dani
                  pogoji, da bi lahko pri svojem odločanju gradil na splošnem zaupanju do
                  predlagatelja.</p>
               <p>Zato pač na zaključku ugotavljam, da v taki obliki verjetno tega akta ni mogoče
                  podpreti. Bi pa le še eno stvar rekel. Poglejte, mi se tukaj odločamo o zelo
                  usodnih zadevah. Se popolnoma zavedam, da je ta zakon izredno pomembnem, tudi bi
                  ne želel, da bi moje pripombe bile razumljene kot poskus podcenjevanja vseh
                  tistih, ki so mogoče dve leti ali še dalj garali na to problematiko in se pogajali
                  in tako naprej. Jaz si približno lahko predstavljam, da je to zelo naporno in
                  težavno delo. Kljub temu gre pač tukaj za zakon, s katerim bi mi dosegli tudi
                  finančno samostojno Slovenijo. V tem je pravzaprav izreden pomen tega zakona in
                  tudi to bi rad poudaril, se sam zavedam. Ampak, ker je mogoče to zadevo pojasniti
                  in zapreti in to ne v mednarodni pogodbi, kjer mi seveda tukaj ne moremo zdaj
                  ničesar spreminjati, temveč v našem tekstu zakona, je to pač potrebno precizirati
                  in eventualne vrzeli v tem zakonu tudi zapreti. Predvsem pa, in tukaj bi bila
                  pravzaprav pripomba na račun gospoda finančnega ministra, poslanci pa si le, kljub
                  temu, da smo morda v vaših očeh pogosto nekompetentni, čemur tudi ne bi
                  nasprotoval, kar mene zadeva, kljub temu si pa le zaslužimo, da se nam gradivo, ki
                  je na razpolago, tudi dostavi. Pri teh gorah in tonah papirja, ki jih mi dobivamo,
                  bi pa lahko žrtvovali še to; še posebej, ker gre za zakon, ki je izjemno pomemben
                  za našo državo. Hvala lepa.</p>
            </sp>
            <sp xml:id="SDZ1-Redna-38-1996-02-28.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Školč ima repliko, izvolite.</p>
            </sp>
            <sp xml:id="SDZ1-Redna-38-1996-02-28.sp52">
               <speaker>JOŽEF ŠKOLČ:</speaker>
               <p>Hvala lepa, gospod podpredsednik. Jaz bi rad dal pojasnilo v zvezi z današnjim
                  izvajanjem gospoda Pučnika, ki se nanaša na te tako imenovane tajne uradne liste
                  in tudi na vse tisto razburjanje, ki ga je včeraj povzročila moja ugotovitev, da
                  je to pravzaprav vsem dostopno. Jaz se čudim, da se v bistvu ni nihče spomnil, da
                  je bila to ena ključnih tem v prejšnjem parlamentu in da so se o tem tudi sprožali
                  ustavni spori. Opozoril bi vas, da je večkrat bilo o tem govorjeno. Opozoril bi
                  vas pa na pobudo, ki jo je dal poslanski klub Demos Ustavnemu sodišču, da presoja
                  o enem teh dokumentov, ki je bil objavljen v tajnem uradnem listu in Ustavno
                  sodišče je to pobudo zavrnilo. Pomembna pa je seveda utemeljitev, ki daje podlago
                  za to, da mi vseh teh tajnih uradnih listov ne obravnavamo kot tajne uradne liste.
                  In v tej obrazložitvi, da vas ne bi utrujal, piše med drugim: "poleg tega pa
                  neobjavljeni predpisi tudi že prej niso imeli pravne veljave, saj je že prejšnja
                  ustava določala, da morajo biti predpisi objavljeni, preden začno veljati. Objave
                  v zaupnem glasilu, ki javnosti ni bilo dostopno, ni mogoče šteti za skladno z
                  ustavno določbo o objavljanju predpisov" in tako naprej. Tako, da se mi ne zdi
                  korektno, da dolžite mene ali vodstvo zbora za zadevo, ki je popolnoma jasna in ki
                  je bila razrešena pravzaprav na pobudo članov kluba Demos, med katerimi so
                  nedvomno bili tudi tisti, ki so se včeraj zgražali nad mojo ugotovitvijo. Hvala
                  lepa.</p>
            </sp>
            <sp xml:id="SDZ1-Redna-38-1996-02-28.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Za njim bo na vrsti gospod Miran
                  Potrč.</p>
            </sp>
            <sp xml:id="SDZ1-Redna-38-1996-02-28.sp54">
               <speaker>JANEZ PODOBNIK:</speaker>
               <p>Hvala za besedo. Jaz bi se najprej strinjal s stališčem doktor Bučarja, da pri
                  zakonu, ki ima v finančnem smislu posledice blizu milijarde dolarjev, bi bilo
                  edino logično, da bi ga branil predsednik Vlade. Predstavnikom pogajalske ekipe pa
                  bi postavil še dve vprašanji.</p>
               <p>Sinoči sem ponovno pogledal vsa stališča in sklepe, ki smo jih v tem Državnem
                  zboru sprejeli, ko smo obravnavali to problematiko. In 16. sklep na seji, ki je
                  bila 17.3.1994, je bil tudi ta, da se od Vlade zahteva, takrat smo smeli še tako
                  reči, potem smo to nekako omilili, zahtevali smo od Vlade in Agencije za sanacijo
                  bank natančno poročilo o opravljenih poslih konverzije dolga Ljubljanske banke od
                  monetarne osamosvojitve dalje. In na podlagi tega sklepa smo mi prejeli dokument,
                  Državnemu zboru je bil poslan dokument. In v tem dokumentu je nastopala tudi firma
                  Proinvest iz Trsta, ki je na podlagi tega dokumenta opravila vrsto nezakonitih
                  transakcij pri odkupu dolgov. To isto podjetje pa nastopa na spisku upnikov v
                  zakonu, ki ga obravnavamo danes. Na podlagi tega je, po moji oceni, Proinvest
                  primer osebe, za katero bi lahko trdili, da ga je treba izločiti iz tega
                  sporazuma. V konkretnem primeru je Agencija za sanacijo bank in hranilnic dokazala
                  protizakonitost odkupa dolga in sprašujem predstavnike pogajalske ekipe, zakaj ta
                  upnik ni izločen. To je eno vprašanje.</p>
               <p>Drugo vprašanje, o katerem je že govoril dr. Pučnik, pa se seveda tiče spiska
                  sodelujočih upnikov, ki so podprli slovenski predlog o zamenjavi dolga. Na tem
                  spisku se nahaja med drugim</p>
               <p>tudi nekaj firm, ki jim rečemo poštni nabiralniki, s tako imenovanih "off shore"
                  področij. To so tipični primeri firm, ki imajo kategorijo slamnatega moža, torej
                  firm, za katere prave identitete ne moremo odkriti. In tukaj se postavlja ponovno
                  vprašanje, kako vemo, da ne gre za povezane osebe. Namreč, na tem spisku najdemo
                  tudi velike banke <stage>(ena od teh je "Chemical bank")</stage>, ki nastopajo kar
                  večkrat. Kadar banka nastopa v imenu in za račun tretje osebe, je objektivno
                  mogoče, da zastopa tudi slamnatega možna. O tem je tudi dr. Arhar že govoril. In
                  banka se vedno lahko izgovori, da je posel opravila v dobri veri. Sedaj je pa
                  težko vprašanje. Kakšna zagotovila imamo, da se za temi bankami ne skrivajo
                  povezani upniki? Da ta vprašanja niso kar iz trte izvita, mi pa daje argumente
                  tudi današnja pošta, ki sem jo prejel, žal, en dan prepozno. Na predzadnji seji
                  Državnega zbor je bil sprejet sklep, da bomo na naslednji seji Državnega zbora
                  obravnavali tudi problematiko iz dela Kriminalistične službe v zadevi TAM Maribor
                  in med drugim imamo tukaj tudi poročilo SOVE in tako naprej, v katerem govori, po
                  moji oceni, ponovno, to so pa nekatera slamnata podjetja iz Nigerije, ki so
                  prinašala kapital... <stage>(Govor iz klopi.)</stage> Prosim? To je zaupno
                  gradivo, ampak jaz ne govorim o nobenih imenih. In sedaj se sprašujem, ko smo
                  dobili v roke ta papir, ali je to lahko dodatni argument, da dobimo odgovor na ta
                  vprašanja. Mi prej ne moremo tega zakona sprejeti. Mi ga ne moremo. Mi ne moremo
                  tega zakona sprejeti, dokler ne dobimo odgovorov na ta vprašanja. Dr. Arhar mi
                  kima. Mi ne moremo danes o tem zakonu odločati.</p>
            </sp>
            <sp xml:id="SDZ1-Redna-38-1996-02-28.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miran Potrč ima besedo.</p>
            </sp>
            <sp xml:id="SDZ1-Redna-38-1996-02-28.sp56">
               <speaker>MIRAN POTRČ:</speaker>
               <p>Hvala lepa. Menim, da je danes vsaj v delu razprava prišla v tisto vsebino, glede
                  katere se mi zdi vredno tudi oglasiti. Namreč, ko ni več na nekih, ali pa  samo na
                  nekih podrobnostih, na katere tudi jaz odgovoriti ne znam. Zato bom nekaj svojih
                  osebnih pogledov za odločanje o tej stvari povedal. Izhajam najprej iz izhodišča,
                  da novi finančni sporazum obstaja in da je Slovenija, preko takratne Narodne banke
                  Slovenije in sedaj Banke Slovenije, nasproti tujini in bankam, ki so kredite
                  dajale, pač zavezanec. In da se mi doma, se pogovarjamo tako ali drugače, kot
                  Slovenija imamo finančne obveznosti do teh bank in jih bo prej, kasneje, več, manj
                  - treba plačati. In drugo. Da v tem novem finančnem sporazumu obstaja
                  solidarnostna klavzula, ki vsakega zavezanca postavlja v položaj, da lahko pride v
                  situacijo, ko mora sam izpolniti obveznost vseh zavezancev, se pravi celoto,
                  hkrati se pa potem regresno truditi vis-ŕ-vis ostalih; kar je že njegov problem.
                  Se pravi, da obstaja možnost, da bi kateri koli od upnikov pač uveljavil to
                  solidarnostno klavzulo nasproti Sloveniji in rekel, da je treba celoten dolg, ki
                  ga ima Slovenija do njega kot ene banke, poravnati.</p>
               <p>In tretje. Izhajam iz predpostavke, da so pogoji za uveljavitev solidarnostne
                  klavzule že zdavnaj nastopili in da gre sedaj za razumevanje pri upnikih, da
                  obstaja problem s prenehanjem prejšnje države, da obstajajo tukaj popolnoma novi
                  subjekti v zelo različnem položaju, da imajo najbrž tudi sami toliko občutka, da
                  bi bilo skrajno krivično od enega od upnikov terjati vse, ker računajo, da
                  življenje s tistim trenutkom ne bo prenehalo, ampak smo mi država, s katero bodo
                  najbrž imeli interes poslovati tudi v naslednjih desetletjih in stoletjih in bi
                  bila taka poteza skrajno nekorektna, hkrati pa želijo ta problem na nek način
                  rešiti, ko imajo na drugem koncu pa druge, za katere ne vedo, ali bodo kakšno
                  malenkost v tem stoletju, ali tisočletju še, ali eventualno kdaj drugič in
                  kasneje. Če katera teh predpostavk ni točna, bom hvaležen ministru in guvernerju,
                  da bo rekel, da ni, ampak jaz izhajam iz teh. Zato zame politična dilema, ki zares
                  obstaja - pustimo zdaj strokovne - je samo v tem, ali ostati na obstoječem novem
                  finančnem sporazumu in na dejstvih, o katerih sem zdaj govoril, ali pa poskušati
                  iz njega v največji možni meri izstopiti, prevzeti lastno obveznost do tistih, ki
                  bodo na to pripravljeni, to obveznost ustrezno razporediti po letih in vedeti: to
                  sem od danes naprej iz novega finančnega sporazuma dolžan plačati pod temi in temi
                  pogoji. Po mojem se naj bi po tem sprejemala odločitev.</p>
               <p>Kot naslednje bi rekel še to: za mene je bila ta odločitev sprejeta v tem Državnem
                  zboru. To ne pomeni, da ne smemo o tem danes razpravljati, ampak zame je bila
                  sprejeta in to z zelo veliko večino po temeljiti razpravi, kjer so se nekatera
                  vprašanja na enak, podoben, ali malo drugačen način postavljala. Ne trdim, da smo
                  dobili vse odgovore, ker najbrž pri taki stvari dobiti vse odgovore ni tako zelo
                  preprosto. Za mene so bili takrat predstavniki ministrstva, Banke Slovenije
                  pogajalci - da tako rečem - relativno korektni, ko so nas opozarjali, da na
                  nekatera vprašanja tudi sami definitivnih odgovorov nimajo. Recimo, spisek
                  povezanih oseb se bo delal z nekaterimi svojimi zvezami, ki so in bo narejen; ali
                  bo na spisku vsak, ki bi sicer sodil na spisek? Morda bo kdo izpadel, ker
                  preprosto ne bomo prišli do njega. Ali bodo sodišča res sprejela po dosedanji
                  praksi odločitev, da nima pravice tožbe na celoten znesek tista banka, ki ni v
                  okviru dveh tretjin, ki je sprejela spremembo novega finančnega sporazuma? So
                  rekli: po zagotovilu pravnih strokovnjakov, s katerimi smo se konzultirali
                     <stage>(trdimo pa, da so taki, ki se na finančno pravo razumejo)</stage>, je ta
                  predpostavka verjetna. Nihče ne garantira, da bo to 100% res, je pa verjetna in
                  dosedanja praksa tako potrjuje. In nam niso rekli: poslušajte, mi garantiramo za
                  vsako piko in vejico. V nekaterih stvareh so nas postavili v ta položaj, pa smo se
                  kljub temu takrat z veliko večino odločili, da gremo v smer pooblastil za
                  sklenitev novega posla - in v tej smeri so se potem 3/4 leta trudili. Mi smo jim
                  dali tudi grobi okvir, do katerega se lahko ne samo pogajajo, ampak tudi
                  matematično v deležu pogajajo in trdijo, pa mislim da je ta sporazum, ki je zdaj,
                  ves v teh okvirih. Ali bi bilo lahko 0,5% manj - verjemite, da lahko mirne duše
                  trdim, da bi bilo lahko, ampak seveda, dokazati tega ne morem. In jaz sem tudi že
                  bil kdaj, ne finančni, ampak politični pogajalec, pa vem, kako sem bil strašno
                  jezen, ko mi niso čisto nič priznali, da sem naredil <stage>(pa se mi ni to enkrat
                     zgodilo)</stage>, hkrati pa mnogi tisti, ki so sodelovali, slišali, ki tudi
                  niso nič naredili, ampak niti prej mi predlagali, kaj naj naredim, kasneje pa
                  rekli, da je bilo slabo. Skratka, jaz tu nimam kaj drugega, kot preprosto
                  predpostavljam, da v okviru pooblastil je, si želeti, da bi bilo lahko kaj bolje,
                  ampak to realno ni.</p>
               <p>Zato mislim, da je možno razpravljati o tem, ali je ta odločitev prava ali ne,
                  ampak za mene je bila takrat sprejeta. Jaz sem tudi zanjo glasoval in je danes ne
                  bi spreminjal, ker se mi zdi, da bi potem, ne samo pogajalcem dali nepotrebno delo
                     <stage>(recimo, da je to interna stvar, pa ni važno)</stage>, ampak mislim, da
                  bi bilo zelo čudno vis-ŕ-vis tistih dveh tretjin, ki jih najbrž ni bilo tako zelo
                  preprosto mogoče prepričati, da so v nov posel - ker to v bistvu za ti dve
                  tretjini, za mene je to nov posel, izhaja sicer iz novega finančnega sporazuma, ki
                  je popolnoma nov, ki sicer ni napisan v obliki pogodbe, je pa napisan v obliki
                  izmenjave pisem, ki na neki način so tudi pogodba, čeprav te formalne obličnosti
                  nimajo za ti dve tretjini - ki so na to pristale, ker bi bili nasproti njim najbrž
                  čudni, ker bi rekli, kakšna pa konec koncev je država, katere visoki predstavniki
                  so hodili okoli in nas nagovarjali, da naj se na novo sporazumemo in zdaj, ko smo
                  to naredili, pa rečejo, dobro, smo se pač premislili. Ko sem že rekel "a", bi mi
                  bilo hudo, da v tem smislu ne bi rekel še "b".</p>
               <p>Naj naprej rečem. Ne delam si nobenih iluzij, da so s tem rešena vsa vprašanja.
                  Sebi trdim, pa ne bom rekel, da je res. Ne delam si nobenih iluzij, da v okviru te
                  ene tretjine, ki niso bili pripravljeni sprejeti novega aranžmaja, ni koga, ki je
                  zelo slabe volje in bo šel tudi na sodišče, ampak, če bo šel na sodišče, bo šel s
                  svojo terjatvijo, ki je v vsakem primeru manjša od celote in v vsakem primeru je
                  manjša kot ena tretjina. Koliko je, je pa odvisno od tiste banke, ki pač slučajno
                  to terjatev ima. Ne delam si nobenih iluzij, da bo pravda dolgo trajala, nobenih
                  iluzij, da bodo lahko s tako pravdo kakšni stroški, nobenih iluzij, da v tej
                  pogodbi, novi, piše, da bomo te stroške mi plačali, če bodo normalni in nobenih
                  iluzij, da v skrajnem primeru bi izključil možnost, da neko pravdo tudi izgubimo,
                  ampak spet pod predpostavko bistveno manjšega zneska kot je celota; ker najmanj
                  dve tretjini smo izločili.</p>
               <p>Drugo, ne delam si nobenih iluzij, da smo s tem, vsaj kar moje pojmovanje zadeva,
                  rešili problem jugoslovanskega dolga in sukcesije. Za mene niti slučajno ne. V
                  enem delčku ja, ampak to samo v delčku, ki pomeni naš odnos, naše države Slovenije
                  do dela tujih upnikov, nič pa ne naše države ali pa Banke Slovenije do bank drugih
                  držav. Če se in ko se bo - koliko sem tu optimist ali pesimist, ne bi rad nič
                  govoril - ampak recimo, ko se bodo sukcesijska vprašanja razreševala, so ti
                  deleži, ki jih zdaj imamo mi, za mene, preko MMF-a, ki smo jih dosegli in preko
                  bank, ki smo jih dosegli tu, določena usmeritev, prejudic, na katerega lahko
                  računamo, da bi ga v primeru mednarodne arbitraže tudi mednarodni strokovnjaki
                  vzeli kot podlago, ko bi se o njem pogovarjali. Kaj bodo rekli pa tisti, s
                  katerimi moramo mi sukcesijske stvari urediti, jaz ne vem. Oni bodo lahko rekli,
                  da Slovenija mora plačati 100% in lahko bodo rekli. Mi bomo rekli pa nič, ampak
                  potem bo, ali do sporazuma prišlo ali pa ne bo prišlo, pa bo arbitraža, ali se bo
                  pa vleklo še naslednjih 100 let. Torej ne mislim, da smo mi s tem določili sebi
                  neki procent vis-ŕ-vis sukcesije. Nismo ga, tu tečejo stvari naprej, na  žalost
                  slabo,</p>
               <p>ampak takšne so stvari.</p>
               <p>Mislim pa, da je prav povedati, da zame taka odločitev pomeni, da imamo zdaj jasen
                  dolg in da vemo, koliko je Slovenija dejansko dolžna, vsaj kar zadeva več kot dve
                  tretjini. Da v tem primeru nismo v solidarnostni klavzuli in sami izračunamo,
                  koliko, kdaj, v kakšnih obrokih in s kakšnimi obrestmi bomo plačali. In da to le
                  pomeni delček razrešitve jugo-dolga, delček <stage>(glede na to, da gre za
                     mednarodne pogodbe, ne tako nepomemben, ker so mednarodne prav gotovo še
                     pomembnejše kot pa domače stvari)</stage> in da to za pomemben del vis-ŕ-vis
                  vseh bank pomeni, da smo se mi, finančno osamosvojili in imamo z njimi lahko
                  posebne aranžmaje. Pri čemer jaz moram verjeti, ker nimam nobenih drugih podatkov,
                  da taka finančna osamosvojitev pomeni višji "rejting" v odnosih na mednarodnem
                  finančnem trgu. Nikogar ni, ki bi kaj, drugega trdil; ali pomeni za desetinko ali
                  za pol ali tri četrt liberja, to pa jaz, mislim tistega nad liberjem ne vem, ampak
                  najbrž nekaj gotovo pomeni.</p>
               <p>To so vsi razlogi, ki mene prepričujejo, da bom glasoval za to odločitev. Pri tem
                  bi pa rad samo še dve stvari povedal. Glasoval bom iz politične odločitve, ki smo
                  jo že sprejeli, ne pa iz prepričanja, da je vsaka napisana številka, ime, tisto,
                  kar se zadaj skriva, točno. Tega pa ne zahtevam, ker si ne domišljam, da če bi
                  zahteval od pogajalcev gore papirja <stage>(najbrž za tem pa gore papirja
                     so)</stage>, da bi bil kaj bolj pameten kot sem danes, ker na nekatere stvari
                  se malo razumem, na nekatere pa zelo malo ali nič. In ti konkretni posli so taki,
                  na katere, bi upal trditi, se razumem zelo malo ali nič in če bi mi tudi gore
                  papirja dali, zaradi tega ne bi bil čisto nič bolj pameten. Hvala lepa.</p>
            </sp>
            <sp xml:id="SDZ1-Redna-38-1996-02-28.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima guverner Banke Slovenije, gospod doktor France Arhar.
                  Izvolite. Imate repliko na gospoda Potrča? Proceduralno? Izvolite. Gospod Janez
                  Podobnik ima besedo proceduralno.</p>
            </sp>
            <sp xml:id="SDZ1-Redna-38-1996-02-28.sp58">
               <speaker>JANEZ PODOBNIK:</speaker>
               <p>Hvala za besedo. Gospod podpredsednik, jaz bi v skladu z drugim odstavkom 317.
                  člena predlagal, da date na glasovanje moj predlog, da se zapre seja za javnost.
                  Potem bom lahko predstavnikom Vlade in pogajalske skupine postavil še dodatna
                  vprašanja glede povezanih oseb iz gradiva, ki ima oznako "uradna skrivnost -
                  strogo zaupno", prejeli smo ga danes vsi poslanci, tako da vsi ti, razlogi so.
                  Mislim pa, da je to vprašanje tesno povezano z vsebino zakona. Hvala.</p>
            </sp>
            <sp xml:id="SDZ1-Redna-38-1996-02-28.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. To je vsekakor predlog proceduralne narave, o katerem lahko glasujemo.
                  V 317. členu piše: "Državni zbor lahko sklene, da bo določena seja ali del seje
                  Državnega zbora potekala brez navzočnosti javnosti. Sklep o tem sprejme Državni
                  zbor na zaprti seji". Kar seveda pomeni, kolikor jaz to razumem, da bi morali že
                  za glasovanje o tem sklepu sejo zapreti. Predlagam, da naredimo 5 minut odmora na
                  osnovi tega proceduralnega predloga, da se odstranijo vse osebe, ki ne morejo biti
                  na zaprti seji zraven, to se pravi, da se s tem seja zapre. Seveda pa prosim vse
                  poslanke in poslance, da ostanejo tu. Mi bomo namreč glasovali o predlogu
                  proceduralnega sklepa, ki ga je predlagal gospod Janez Podobnik. V skladu s
                  poslovnikom - ponavljam - moramo to opraviti na zaprti seji. Torej, jaz zdajle
                  zapiram sejo in prosim, da se v petih minutah uredi, da bo seja dejansko zaprta.
                  Hvala lepa. In prosim vse poslanke in poslance, da ne odhajajo iz dvorane. O tem
                  boste šele glasovali. Ko boste glasovali, da želite biti na odprti seji, se bo
                  seja ponovno odprla. Če boste glasovali drugače, bo ostala zaprta. Seveda pa
                  prosim, da v dvorano medtem pride dovolj poslank in poslancev, da bomo sploh lahko
                  glasovali, drugače bomo ostali zaprti. Prosim seveda službo, da mi v trenutku, ko
                  bo zaprtost seje omogočena, signalizira, nam to sporočijo, da bomo sejo
                  nadaljevali.</p>
            </sp>
            <stage type="time">(Seja je bila prekinjena ob 12.25 uri in se je nadaljevala ob 16.45
               uri.)</stage>
            <sp xml:id="SDZ1-Redna-38-1996-02-28.sp60">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo z zasedanjem Državnega zbora. Ugotovimo sklepčnost! <stage>(65
                     prisotnih.)</stage> Državni zbor je sklepčen in lahko odloča. Proceduralno ima
                  besedo gospod Ignac Polajnar. Izvolite.</p>
            </sp>
            <sp xml:id="SDZ1-Redna-38-1996-02-28.sp61">
               <speaker>IGNAC POLAJNAR:</speaker>
               <p>Spoštovani gospod predsedujoči, poslanke in poslanci! Na kolegiju predsednika
                  Državnega zbora danes zjutraj smo res rekli, da bi obravnavali 3 točke. Eno smo že
                  dopoldne, drugo smo začeli in je nismo končali. Naš predlog je, da zdaj
                  nadaljujemo to točko, ki smo jo prej prekinili. Zakaj? Zato, ker tisti, ki ste
                  pogledali zakon - o zakonu se je v zadnjih 2 dneh zelo malo govorilo, govorilo se
                  je o vsem drugem -</p>
               <p>boste videli, da je tamle cela vrsta dopolnil, da bo treba verjetno še kaj
                  razčiščevati in racionalno bi bilo, če nam je res do tega v Državnem zboru, da
                  pridemo tule do konca, da ta zakon končamo, potem pa vidimo, ali je sploh še
                  mogoče kaj drugega. Zato prosim, kljub dogovoru na kolegiju, kjer je bil dogovor
                  tak, kot je prej predlagal predsedujoči, vendar zdaj nadaljujemo s tem zakonom. Ta
                  tema se nam zdi zelo pomembna in ne bi bilo prav, da jo zdaj prekinjamo, ker se
                  lahko zgodi, da je ne bomo niti končali. To bi bilo pa verjetno za državo
                  najslabše, kar bi se nam lahko zgodilo. Hvala. Prosim, da daste ta proceduralni
                  predlog na glasovanje.</p>
            </sp>
            <sp xml:id="SDZ1-Redna-38-1996-02-28.sp62">
               <speaker>PODPREDSEDNIK DR. LEV KREFT:</speaker>
               <p>Hvala. Dogovor na kolegiju je bil tak, da vse 3 točke dokončamo na današnjem
                  zasedanju. Zato mislim, da lahko glasujemo samo o vrstnem redu in v takem smislu
                  lahko dam vaš predlog na glasovanje. To se pravi, da najprej dokončamo 7. točko
                  dnevnega reda, kjer smo pri drugi obravnavi zakona - v tem trenutku sicer ni
                  predstavnikov Vlade, ker tega niso pričakovali, kar pomeni, da bi jih morali
                  čakati - in da gremo potem še danes na 37. točko Volitve in imenovanja. To je bil
                  sklep kolegija in mislim, da tu ni nobenega razloga, da bi zdaj Državni zbor
                  sklepal drugače, saj so argumenti ostali isti. Ali želite, gospod Polajnar, da dam
                  vrstni red na glasovanje? Izvolite.</p>
            </sp>
            <sp xml:id="SDZ1-Redna-38-1996-02-28.sp63">
               <speaker>IGNAC POLAJNAR:</speaker>
               <p>Gospod predsedujoči, ko smo razpravljali dopoldne na kolegiju o tej točki, ni bilo
                  nikogar, ki bi pomislil, da bo ta točka, o kateri zdaj razpravljamo oziroma smo
                  razpravljali, trajala toliko časa. Vsi smo bili prepričani, da imamo dela morda za
                  uro ali dve ne pa praktično za cel dan in vas še enkrat opozarjam - ta točka se v
                  bistvu zdaj šele začenja, ko bomo začeli glasovati o posameznih dopolnilih.</p>
            </sp>
            <sp xml:id="SDZ1-Redna-38-1996-02-28.sp64">
               <speaker>PODPREDSEDNIK DR. LEV KREFT:</speaker>
               <p>Hvala. Edino, kar bi lahko naredili, če bi vzeli vaš predlog v celoti, je to, da
                  naredimo odmor, da se sestane kolegij in spremeni svoje stališče. To pa lahko
                  naredi samo predsednik Državnega zbora. Predloga, kot je bil podan, ne morem dati
                  na glasovanje. Upam, da je to jasno, ker je kolegij sprejel stališča in to ne
                  enkrat. Lahko dam na glasovanje samo vrstni red, kako današnji dan potekajo točke.
                  Ali želite to, gospod Polajnar? Na glasovanje dajem predlog, da Državni zbor
                  najprej dokonča 7. točko dnevnega reda, potem pa preide na 37. točko dnevnega reda
                  in jo tudi danes dokonča. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Prehajam na <title>37. TOČKO DNEVNEGA REDA - VOLITVE IN IMENOVANJA</title>.</p>
               <p>K tej točki sem vabil predlagatelje oziroma njihove predstavnike in jih lepo
                  pozdravljam.</p>
               <p>Predloge posameznih predlagateljev ter predloge in mnenja Komisije za volitve,
                  imenovanje in administrativne zadeve ste prejeli. Pod to točko dnevnega reda bomo
                  obravnavali: predloge Sodnega sveta, in sicer: o razrešitvi okrajne sodnice na
                  Okrajnem sodišču v Murski Soboti in o razrešitvi okrajnega sodnika na Okrajnem
                  sodišču v Grosupljem. Dalje. Predloge Komisije za volitve, imenovanje in
                  administrativne zadeve o razrešitvi in imenovanju člana Nadzornega odbora Sklada
                  za financiranje razgradnje Nuklearne elektrarne Krško in odlaganje radioaktivnih
                  odpadkov iz Nuklearne elektrarne Krško, o izvolitvi sodnice za prekrške s sedežem
                  v Radljah ob Dravi - predstojnice organa, o izvolitvi sodnice za prekrške s
                  sedežem v Ljubljani, o izvolitvi sodnice za prekrške s sedežem na Ptuju in o
                  izvolitvi sodnice za prekrške s sedežem v Ljutomeru. Pod to točko bo zbor
                  obravnaval tudi predlog skupine desetih poslancev za razrešitev gospoda Jožefa
                  Školča funkcije predsednika Državnega zbora Republike Slovenije. Prehajamo na
                  obravnavo in sklepanje o posameznih predlogih.</p>
               <p>Predlog Sodnega sveta o razrešitvi okrajne sodnice na Okrajnem sodišču v Murski
                  Soboti. Sodni svet predlaga, da Državni zbor razreši gospo Sonjo Vaupotič-Stolnik
                  funkcije okrajne sodnice na Okrajem sodišču v Murski Soboti. Želi predstavnik
                  Sodnega sveta besedo? <stage>(Ne.)</stage> Predlog je obravnavala Komisija za
                  volitve, imenovanje in administrativne zadeve in zboru predložila poročilo in
                  predlog odloka. Želi poročevalec komisije besedo? <stage>(Ne.)</stage> Želi
                  predstavnik Sekretariata za zakonodajo in pravne zadeve besedo?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Besedo dajem poslankam in poslancem. Želi kdo besedo?
                     <stage>(Ne.)</stage></p>
               <p>Zato dajem na glasovanje predlog odloka o razrešitvi gospe Sonje Vaupotič-Stolnik
                  funkcije okrajne sodnice na Okrajnem sodišču v Murski Soboti. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Prehajam pod b. Predlog Sodnega sveta o razrešitvi okrajnega sodnika na Okrajnem
                  sodišču v Grosupljem. Sodni svet predlaga, da Državni zbor razreši gospoda Janeza
                  Ahlina funkcije okrajnega sodnika na Okrajnem sodišču v Grosupljem. Želi
                  predstavnik Sodnega sveta besedo? <stage>(Ne.)</stage> Predlog je obravnavala
                  Komisija za volitve, imenovanja in administrativne zadeve in zboru predložila
                  poročilo in predlog odloka. Želi poročevalec komisije besedo? <stage>(Ne.)</stage>
                  Želi besedo predstavnik sekretariata? <stage>(Tudi ne.)</stage> Želijo besedo
                  predstavniki poslanskih skupin? <stage>(Ne.)</stage> Želi kdo besedo? Dajem besedo
                  poslankam in poslancem. <stage>(Nihče.)</stage> Zato dajem predlog odloka o
                  razrešitvi gospoda Janeza Ahlina funkcije okrajnega sodnika na Okrajnem sodišču v
                  Grosupljem na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta predlog odloka sprejeli.</p>
               <p>Prehajam na predlog odloka o razrešitvi in imenovanju člana Nadzornega odbora
                  Sklada za financiranje razgradnje Nuklearne elektrarne Krško in odlaganje
                  radioaktivnih odpadkov iz Nuklearne elektrarne Krško. Predlog odloka je v
                  obravnavo zboru predložila Komisija za volitve, imenovanje in administrativne
                  zadeve. Komisija predlaga, da zbor razreši gospoda Franca Černeliča dolžnosti
                  člana in za člana imenuje gospoda Jožeta Muršiča. Želi poročevalec komisije
                  besedo? <stage>(Ne.)</stage> Želi predstavnik sekretariata besedo? <stage>(Tudi
                     ne.)</stage> Želijo besedo predstavniki poslanskih skupin? Besedo dajem
                  poslankam in poslancem. Želi kdo besedo? <stage>(Ne.)</stage></p>
               <p>Zato dajem ta predlog odloka na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo ta predlog odloka sprejeli.</p>
               <p>Predlog odloka o izvolitvi sodnice za prekrške s sedežem v Radljah ob Dravi -
                  predstojnice organa. Predlog odloka je v obravnavo zboru predložila Komisija za
                  volitve, imenovanje in administrativne zadeve. Želi poročevalec komisije besedo?
                     <stage>(Ne.)</stage> Želi besedo predstavnik sekretariata? <stage>(Tudi
                     ne.)</stage> Želijo besedo predstavniki poslanskih skupin? <stage>(Ne.)</stage>
                  Besedo dajem poslankam in poslancem. Želi kdo besedo? <stage>(Nihče.)</stage></p>
               <p>Zato dajem predlog odloka o izvolitvi gospe Branke Brinar za sodnico za prekrške s
                  sedežem v Radljah ob Dravi - predstojnice organa, na glasovanje. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je odlok sprejet.</p>
               <p>Predlog odloka o izvolitvi sodnice za prekrške s sedežem v Ljubljani. Predlog
                  odloka je v obravnavo zboru predložila naša komisija. Želi poročevalec komisije
                  besedo? <stage>(Ne.)</stage> Želi predstavnik sekretariata besedo?
                     <stage>(Ne.)</stage> Besedo dajem predstavnikom poslanskih skupin. Želi kdo
                  besedo? <stage>(Ne.)</stage> Besedo dajem poslankam in poslancem. Želi kdo besedo?
                     <stage>(Tudi ne.)</stage></p>
               <p>Zato dajem na glasovanje predlog odloka o izvolitvi gospe Jelke Klun za sodnico za
                  prekrške s sedežem v Ljubljani. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnice za prekrške s sedežem na Ptuju. Predlog odloka
                  je v obravnavo zboru predložila naša komisija. Želi poročevalec komisije besedo?
                     <stage>(Ne.)</stage> Želi besedo predstavnik sekretariata? <stage>(Tudi
                     ne.)</stage> Želijo besedo predstavniki poslanskih skupin? <stage>(Ne.)</stage>
                  Besedo dajem poslankam in poslancem. Želi kdo besedo? <stage>(Tudi
                  ne.)</stage></p>
               <p>Zato dajem na glasovanje predlog odloka o izvolitvi gospe Nataše Vidovič za
                  sodnico za prekrške s sedežem na Ptuju. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnice za prekrške s sedežem v Ljutomeru. Predlog
                  odloka je v obravnavo Državnemu zboru predložila Komisija za volitve, imenovanje
                  in administrativne zadeve. Želi poročevalec komisije besedo? <stage>(Ne.)</stage>
                  Želi besedo predstavnik sekretariata? <stage>(Tudi ne.)</stage> Želijo besedo
                  predstavniki poslanskih skupin? <stage>(Ne.)</stage> Besedo dajem poslankam in
                  poslancem. Želi kdo besedo? <stage>(Ne.)</stage> Zato dajem na glasovanjem predlog
                  odloka o izvolitvi gospe Vlaste Osterc-Kuhanec? za sodnico za prekrške s sedežem v
                  Ljutomeru. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je ta predlog odloka sprejet.</p>
               <p>Vsem, ki smo jih razrešili in odhajajo na nove delovne dolžnosti se zahvaljujem za
                  opravljeno delo, vsem novo imenovanim pa želim mnogo uspeha na njihovih novih
                  funkcijah.</p>
               <p>Prehajamo <title>NA OBRAVNAVO PREDLOGA SKUPINE 10 POSLANCEV ZA RAZREŠITEV GOSPODA
                     JOŽEFA ŠKOLČA FUNKCIJE PREDSEDNIKA DRŽAVNEGA ZBORA REPUBLIKE
                  SLOVENIJE</title>.</p>
               <p>Predlog je vložila skupina 10 poslancev. Želi predstavnik predlagateljev dodatno
                  obrazložiti svoj predlog? Izvolite. Gospod Žaro Pregelj ima besedo kot predstavnik
                  predlagateljev.</p>
            </sp>
            <sp xml:id="SDZ1-Redna-38-1996-02-28.sp65">
               <speaker>ŽARKO PREGELJ:</speaker>
               <p>Spoštovani! Skupina poslancev, ki smo podpisali predlog za razrešitev predsednika
                  Državnega zbora gospoda Jožefa Školča...</p>
            </sp>
            <sp xml:id="SDZ1-Redna-38-1996-02-28.sp66">
               <speaker>PODPREDSEDNIK DR. LEV KREFT:</speaker>
               <p>Prosim, da ne prekinjate poslanca, ki ima besedo. Izvolite.</p>
            </sp>
            <sp xml:id="SDZ1-Redna-38-1996-02-28.sp67">
               <speaker>ŽARKO PREGELJ:</speaker>
               <p>smo to storili predvsem zaradi nespoštovanja veljavnega poslovnika Državnega zbora
                  pri vodenju seje, ko se je obravnavalo interpelacijo oziroma razrešitev ministra
                  za gospodarske dejavnosti dr. Maksa Tajnikarja. Menimo, da je takrat predsednik
                  Državnega zbora neupravičeno kršil predpisano parlamentarno proceduro pri vodenju
                  razprave in da je na ta način prezgodaj dal besedo tako predsedniku Vlade kot tudi
                  samemu ministru dr. Maksu Tajnikarju.</p>
               <p>Jasno je, kadar je točka odprta, kadar poteka obravnava, dobijo po uvodnih
                  pojasnilih predlagateljev, predsednika matičnega odbora oziroma predstavnika
                  matičnega odbora, Sekretariata za zakonodajo in Vlade, kadar ni sama
                  predlagateljica, besedo poslanci. In tako je tudi razumeti 66. člen poslovnika in
                  tako tudi naj bi razprava potekala.</p>
               <p>Zakaj se je predsednik Državnega zbora odločil drugače, ne vemo, upamo, da bo
                  danes to povedal. Iz sporočila za javnost se tega ne da razbrati. Tudi glavna
                  utemeljitev, da celotna procedura ni popolnoma določena v poslovniku, da pa je to
                  navada evropskih parlamentov, da dajo, kadarkoli želi predsednik Vlade ali
                  minister govoriti, mu besedo, je popolnoma neosnovana. Naš poslovnik zelo jasno
                  določa postopek vodenja razprave in tega se je treba držati.</p>
               <p>Zato menimo, da je predsednik Državnega zbora s tem, ko je preprečil nadaljnjo
                  razpravo in pojasnitev, kakor tudi odgovor na stališča tako predsednika Vlade kot
                  tudi samega ministra, ki je odstopil potem, v bistvu onemogočil poslancem, da bi
                  pojasnili svoje stališče, to je pa eno od osnovnih opravil, ki jih poslanci v
                  zboru imamo, da jasno povemo stališča, ki jih zastopamo, da tudi zaradi tega lahko
                  popolnoma jasno in korektno odločamo. Na ta način, ugotavljamo podpisani, je bila
                  kršena demokratična procedura v tem parlamentu. Tak način, ko se delu poslancev
                  Državnega zbora, in to po navadi opoziciji, onemogoči, da izrazijo svojo voljo
                  oziroma svoje mnenje, s tem se dejansko krši demokratičnost. Vsi ostali razlogi,
                  ki jih navaja tako sam predsednik v svojem sporočilu za javnost kot tudi kasneje
                  na sami Komisiji za volitve in imenovanja, ko se je o tem razmišljalo, ne morejo
                  vzdržati. Ne moremo primerjati odstopa ministra z umikom amandmaja. To je
                  popolnoma neprimerljivo dejanje. Odstop ministra je političen akt. To ni umik
                  amandmaja zaradi takih ali drugačnih razlogov. Mislim, to so popolnoma neosnovane
                  primerjave, ne vzdržijo nobene trezne in tudi kritične presoje naše parlamentarne
                  procedure. Zato menimo, da so vsi razlogi, ki smo jih navedli, še vedno taki, od
                  njih ne odstopamo, in podpisniki menimo, da je potrebno o odgovornosti odločati,
                  se pravi o odgovornosti predsednika Državnega zbora, kar se pa po našem poslovniku
                  izrazi le v obliki odločanja o razrešitvi, kajti drugačnega instrumenta poslovnik
                  nima. Hvala lepa.</p>
            </sp>
            <sp xml:id="SDZ1-Redna-38-1996-02-28.sp68">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog je obravnavala Komisija za volitve, imenovanja in
                  administrativne zadeve, ki je zboru pisno poročala. Želi poročevalec komisije
                  besedo? <stage>(Ne.)</stage> Izmed poslanskih skupin se je javila k besedi skupina
                  Zelenih liberalne demokracije o predlogu za razrešitev. Gospod doktor Janko Predan
                  ima v imenu te skupine besedo.</p>
            </sp>
            <sp xml:id="SDZ1-Redna-38-1996-02-28.sp69">
               <speaker>JANKO PREDAN:</speaker>
               <p>Spoštovani gospod predsedujoči, gospe in gospodje! V imenu poslanske skupine
                  Zeleni LDS želim glede predloga za razrešitev predsednika Državnega zbora
                  povedati:</p>
               <p>1. Gospoda Školča podpisniki predloga obtožujejo, da je prekršil poslovnik, ker je
                  preprečil razpravo prijavljenih poslancev o interpelaciji ministra gospoda
                  Tajnikarja. Poslovnik v nobenem členu ne govori, da predsedujoči ne sme zavrniti
                  razprave o interpelaciji ministra, ki je odstopil. Logično je, da je inštitut
                  interpelacije usmerjen na ministra, ki dela in deluje in ne more biti usmerjen
                  zoper ministra, ki formalno pravno ni več minister.  </p>
               <p>2. Iz predloga za razrešitev navajam "tudi sicer je njegovo vodenje sej pogosto
                  arogantno", konec navedka. Kako je možno aroganco preveriti in strokovno
                  opredeliti kot napako in zato zahtevati razrešitev predsednika? Aroganca se ne da
                  preveriti in tako ne more biti argument za razrešitev. Čudimo se, da nekateri
                  prominentni poslanci, ki so podpisali predlog, tega niso prepoznali. Gotovo so se
                  spraševali o vzročnosti, prepričani, da je končni cilj vsakega dela pojasnjevanje
                  in dokazovanje vzrokov. To pa je past kavzalnega mišljenja. Vedli so se kot tisti,
                  ki so odkrili zaklad a so ugotovili, da to ni pravi zaklad. Zanje je avtoriteta
                  predsednika Državnega zbora odveč. Prenehali so biti celo vljudni, ne zaznavajo
                  razlike v dialogu, ne uporabljajo argumentov in v dinamiki vgrajevanja razlik
                  uporabljajo koncepte sumničenja in obrambe lastne nezmožnosti. Za podpisnike ni
                  več pomembna gibčnost v smislu poslušanja drugih in svojih razmišljanj ne
                  vključujejo v razmišljanje drugih, ampak ta razmišljanja podrejajo ideologiji, ki
                  jo zastopajo. Ni več pomembna orientacija. Prepričani smo, da ne vidijo, da je
                  njihovo vedenje nek zunanji znak ali celo komedija, je pa to edina možnost za
                  vztrajanje. Najbrž je poseben problem naše kulture in karakterja to, da so težave
                  v raziskovanju sanjskega sveta in sveta medsebojne budne realnosti, kot pravi Štih
                  v svoji zadnji knjižici Kratke izmišljene zgodbe. Morda je ta značilnost eden
                  temeljnih kamnov, na katerega se je moč opreti. Žal pa pri nas še ni pesnika, ki
                  bi napisal Sen kresne noči, zato še vedno živimo v strahu pred lastnimi
                  sanjami.</p>
               <p>Znak uspešnega dela je, da se porajajo ideje, nove oblike v formulacijah
                  spoštovanja predpisane procedure in tudi nov način vodenja. Za nekatere je to
                  aroganca in kršenje poslovnika. V naši poslanski skupini tako ne mislimo in bomo
                  podprli gospoda Školča.</p>
            </sp>
            <sp xml:id="SDZ1-Redna-38-1996-02-28.sp70">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Anderlič v imenu Liberalne demokracije
                  Slovenije. Gospod Anderlič, dal sem vam besedo; v imenu poslanske skupine
                  Liberalne demokracije boste govorili. Za vami bo na vrsti gospod doktor Jože
                  Pučnik, potem gospod doktor France Bučar in potem še gospa Maria Pozsonec. To so
                  dosedanje prijave poslanskih skupin.</p>
            </sp>
            <sp xml:id="SDZ1-Redna-38-1996-02-28.sp71">
               <speaker>TONE ANDERLIČ:</speaker>
               <p>Spoštovane kolegice in kolegi poslanci! Kaj je dejanski razlog predloga skupine
                  desetih poslancev za razrešitev Jožefa Školča funkcije predsednika Državnega
                  zbora? Jožef Školč osebno ali uresničevanje v Državnem zboru sprejete večinske
                  politike? Ali je predlog posledica nestrinjanja z njegovim načinom razmišljanja
                  ali je predlog posledica ocene, da je šlo za kršenje procedure? Ali je predlog
                  posledica njegovega slabega dela oziroma vodenja Državnega zbora? Ali bi bilo vse
                  troje skupaj sploh lahko zadosten in utemeljen razlog za to, da mu izrečemo
                  nezaupnico in ga razrešimo te funkcije? Posredovani predlog opozicije je mešanica
                  občutkov, zapažanj in domnev ter odločenosti, da z uporabo vseh sredstev doseže
                  zastavljeni cilj. to je razrešitev predsednika Državnega zbora Republike
                  Slovenije. Običajno so bili tisti in je tisti, ki obtožuje, dolžan, da poskrbi za
                  dokazno breme. Mi pa imamo tu opravka z obratno logiko: jaz te obtožim, ti pa se
                  brani. Metode obtoževanja, diskriditiranja in izločitve so poznane iz zgodovine,
                  ko ni bilo potrebno poskrbeti za nobene dokaze, ko ni bilo potrebno poskrbeti za
                  spoštovanje zakonskih in parlamentarnih pravil. Mar se vračamo nazaj?</p>
               <p>Poslanci Liberalne demokracije Slovenije želimo ravnati samo v okviru procedure in
                  argumentov, zato tudi ugotavljamo, da v zahtevi za razrešitev ni spoštovana niti
                  procedura, še manj pa lahko najdemo argumente za obtožbe, ki so navedene.</p>
               <p>Ko je poslanska skupina pred slabim letom in pol predlagala Jožefa Školča za
                  predsednika Državnega zbora, smo to storili iz prepričanja, da gre za človeka, ki
                  ima dovolj znanja, sposobnosti in izkušenj in zmore tolikšno mero energije in
                  tolerance, da mu lahko zaupamo opravljanje odgovorne funkcije predsednika našega
                  parlamenta. Zavedali smo se, da bo uspešnost opravljanja zaupane mu funkcije
                  odvisna predvsem od njegovih konkretnih ravnanj, pa tudi od pripravljenosti vseh
                  poslanskih skupin in vseh poslancev sodelovati z njim in mu pri tem tudi
                  ustvarjalno pomagati.</p>
               <p>Poslanska skupina Liberalne demokracije Slovenije, katere član je gospod Jožef
                  Školč, bi bila prva, ki bi predlagala Državnemu zboru Republike Slovenije razpravo
                  o njegovi zaupnici, če bi menila, da svoje naloge ne opravlja v skladu s
                  pristojnostmi in v okviru pooblastil, ki mu jih dajeta Ustava Slovenije in
                  Poslovnik Državnega zbora; seveda, če bi imela podlago za takšno potezo v
                  odločitvah Državnega zbora oziroma v konkretnem ravnanju. Kot vodja poslanske
                  skupine Liberalne demokracije sem nemalokrat celo soočen z očitki, da v interesu
                  drugih poslancev in drugih poslanskih skupin mnogokrat spregleda pobude lastne
                  poslanske skupine, ki ji pripada. Toda ko smo o predlogu za njegovo kandidaturo
                  poudarjali, da ima sposobnost in kvalitete osebnosti, ki naj in bi lahko vodila
                  Državni zbor, smo se teh okoliščin zavedali, da bomo slej ko prej tudi soočeni z
                  občutki, ki bodo to potrjevali. In če smo objektivni, v enaki meri razumemo tudi
                  občutke drugih, kadar ne morejo uveljaviti svojih interesov. Problem je samo v
                  tem, da naše odločitve ne morejo sloneti na občutkih. Predsednik je mnogokrat
                  prisiljen ravnati tako, da ni mogoče upoštevati vseh želja in zahtev posameznih
                  poslancev in posameznih skupin. Zato ga v tem popolnoma razumemo.</p>
               <p>Glede na to, da je predsednik Državnega zbora za svoje delo v skladu z določili
                  111. člena Poslovnika Državnega zbora odgovoren Državnemu zboru, spoštujemo
                  iniciativo skupine poslancev Državnega zbora, ki se je odločila, da zahteva od
                  njega pojasnilo v zvezi z opravljanjem funkcije. To je pa tudi edini okvir, v
                  katerem lahko sodelujemo pri obravnavi konkretnega predloga za razrešitev Jožefa
                  Školča funkcije predsednika Državnega zbora Republike Slovenije. Sprejemamo
                  njegova pisna pojasnila z dne 6. februarja 1996, prav tako pa smo prepričani, da
                  so vse odločitve, ki jih je sprejel Državni zbor v konkretnih primerih, ali je
                  predsednik ravnal prav ali ne, zadosten dokaz, da so utemeljitve gospoda Školča,
                  in sicer naše razmišljanje take, ki potrjujejo njegovo ravnanje. Zahtev za
                  preverjanje, ali je ravnal prav ali ne, pa v tem zboru ni bilo tako malo.</p>
               <p>V primeru razprave ob razrešitvi ministra Tajnikarja je predsednik Državnega zbora
                  Jožef Školč po našem mnenju razpravo vodil korektno in v skladu s poslovnikom, ko
                  je po odstopu ministra Tajnikarja ugotovil, da je z odstopom nadaljnja razprava
                  postala brezpredmetna, saj je bil cilj razprave - tistih, ki so vložili
                  interpelacijo - razrešitev ministra Tajnikarja-že dosežen. Odstop pomeni
                  prenehanje funkcije in zanj ni potrebno glasovanje parlamenta, zato bi bila
                  nadaljnja diskusija o tem pravni in politični nonsens.</p>
               <p>V demokratični parlamentarni razpravi ne morejo biti merilo odločanja občutki,
                  simpatije ali nesimpatije, naklonjenost ali nenaklonjenost. Pavšalne, nedokazane
                  ocene lahko s svojo aroganco prizadenejo osebnost posameznika in ne nazadnje
                  njegovo integriteto, zagotovo pa ne morejo prispevati k ugledu tega parlamenta, ki
                  ga sestavljajo poslanci državljanov Republike Slovenije, in šteje 90 članov, 90
                  poslancev. In prav vsem 90 poslancem ustava zagotavlja, da niso kazensko odgovorni
                  ali dolžni kakorkoli pojasnjevati svoja mnenja ali glas, ki ga izrečejo na sejah
                  Državnega zbora ali njegovih delovnih teles. Med njimi je tudi predsednik, ki ga
                  je izvolil ta Državni zbor z večino glasov vseh poslancev. Tudi predsednik ima
                  seveda pravico, da svoje mnenje pove, če je komu všeč ali ne.</p>
               <p>Menimo, da je Jožef Školč vedno varoval integriteto in ugled inštitucije Državnega
                  zbora, tako da je potrpežljivo omogočal številna nastopanja nekaterih poslancev.
                  Prav zaradi tega si je pridobil sloves nepristranskega in doslednega zagovornika
                  spoštovanja poslovniških pravil.</p>
               <p>Zato mi dovolite, da v imenu poslanske skupine Liberalne demokracije, ob
                  upoštevanju odločitev, ki jih je sprejel Državni zbor Republike Slovenije v času,
                  ko ga vodi gospod Jožef Školč, izrazim polno podporo njegovemu dosedanjemu vodenju
                  Državnega zbora Republike Slovenije. V tem smislu poslanska skupina Liberalne
                  demokracije Slovenije tudi zavrača predlog skupine desetih poslancev za njegovo
                  razrešitev funkcije predsednika Državnega zbora Republike Slovenije. Hvala
                  lepa.</p>
            </sp>
            <sp xml:id="SDZ1-Redna-38-1996-02-28.sp72">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik za poslansko skupino
                  Socialdemokratske stranke Slovenije.</p>
            </sp>
            <sp xml:id="SDZ1-Redna-38-1996-02-28.sp73">
               <speaker>DR. JOŽE PUČNIK:</speaker>
               <p>Spoštovani! Socialdemokrati podpiramo zahtevo desetih poslancev za razrešitev
                  predsednika Državnega zbora. Zato imamo v glavnem dva argumenta. Prvi argument je
                  konkreten, se nanaša na nek določen dogodek in je tudi v podpisanem zahtevku
                  naveden. Naj poskušam k temu podati kratek komentar.</p>
               <p>Državni zbor je imel na dnevnem redu ne interpelacijo proti gospodu Tajnikarju,
                  temveč na dnevnem redu je bila točka, torej predlog predsednika Vlade za
                  razrešitev gospoda Tajnikarja. To je prva zadeva. Torej, razpravljali smo o
                  predlogu predsednika Vlade. Državni zbor je ta predlog predsednika Vlade postavil
                  na dnevni red in tema te točke je bila zahteva predsednika Vlade. Gospod Školč je
                  v določeni fazi razprave o predlogu predsednika Vlade dovolil ministru, ne vem, po
                  kakšni komunikaciji, ne vem, kako, da četudi je bilo, mislim, več kot deset
                  poslancev še prijavljenih <stage>(bil je govor celo o 17-ih, ne vem točno, dobro,
                     ostanem nedoločen)</stage>, bilo je še več poslancev prijavljenih za razpravo
                  in tako je prišlo do tega, da je minister, katerega je predsednik Vlade predlagal
                  za zamenjavo, tukaj pred govornico izrazil svoj odstop. Odgovor predsednika
                  Državnega zbora na to zahtevo desetih poslancev je šel približno v tej smeri, da
                  je s tem, ko je odstopil minister, izginila vsaka racionalna podlaga za nadaljnjo
                  razpravo. Prepričan sem, da predsednik Državnega zbora tudi v svojem odgovoru ni
                  uvidel tega, kaj je on takrat na seji naredil. Prvič je pozabil, kaj je bila tema.
                  Tema je bil predlog predsednika Vlade. In drugič, da pravica poslancev, da dobijo
                  možnost razprave o nekem predmetu, ki je bil povsem korektno postavljen na dnevni
                  red, predstavlja neko dobro, ki ga ni mogoče iz kakršnega koli oportunizma
                  enostavno črtati.</p>
               <p>Socialdemokrati očitamo predsedniku Državnega zbora, da je v tistem trenutku zelo
                  samovoljno, v stilu nespoštovanja demokratičnih pravic poslancev Državnega zbora,
                  da govorijo, da razpravljajo o temi, ki je bila tukaj povsem po poslovniku
                  postavljena na dnevni red, predsednik Državnega zbora te pravice ni hotel
                  spoštovati, temveč jo je kršil, tako da je prekinil razpravo, s tem odvzel pravico
                  govora izvoljenim poslancem, ki so se povsem redno in pravilno, v stilu prakse v
                  tem Državnem zboru prijavili k besedi. S tem je po mnenju naših, mojih kolegov
                  napravil hud prekršek in to bi po našem mnenju moralo biti dovolj, ne bi bila
                  potrebna nobena nadaljnja razprava.                                          
                   </p>
               <p>Kljub temu bi navedel še eno stvar, ki sicer v tej podpisani izjavi zahtevkov
                  desetih poslancev ni navedena. Ugotavljam v imenu poslanske skupine, da je pod
                  vodenjem gospoda Školča Državni zbor še naprej izgubljal pomen in ugled v
                  slovenski javnosti. Ko se sprašujemo, zakaj so takšni rezultati pri demografskih
                  raziskavah, seveda najdemo različne odgovore. Ne bi šel v detajle, to bo nadaljnja
                  razprava še lahko pokazala, bi pa omenil enega, ki je po mojem mnenju osnovnega
                  pomena. Parlament je pod vodstvom gospoda Školča postal vedno bolj izključno
                  servis Vlade. Neki, oprostite tujki v izrazu, neko društvo,  "ferajn", ki v bistvu
                  skoči, če pride signal od Vlade, ki opravi nalogo, krši vse roke, ogromno točk smo
                  imeli, kjer so kršeni  v poslovniku določeni roki za vlaganje amandmajev in tako
                  naprej, vse v cilju te strategije, da parlament mora služiti Vladi. In v tem
                  smislu je gospod Školč na viden način to podrejanje parlamenta Vladi stopnjeval in
                  s tem zapustil tudi tisto prizadevanje za objektivno upoštevanje in za objektivno
                  vodenje, ki ga je bilo opaziti pri njegovem predniku gospodu Rigelniku. Mislim, da
                  je to nekaj, kar lahko označimo kot oškodovanje, kot škodljivo za Državni zbor, za
                  parlament Republike Slovenije.</p>
               <p>Naj omenim še eno stvar, ki je novejšega datuma, ki pa sodi v ta okvir. Včeraj ali
                  predvčerajšnjim se je končal rok za razpis, to se pravi, rok za postopek
                  privatiziranja tehničnih služb v Državnem zboru. Prepričan sem, da večina tudi
                  tukaj prisotnih poslancev o tem niti slišala ni. Začelo se je s privatiziranjem
                  teh tehničnih služb čiščenja, na vrsti so mizarske in ključavničarske delavnice
                  oziroma ta oskrbovalnica in kot zadnja naj bi prišla tudi restavracija. To se
                  pravi, vem, da tega ni, kot sem slišal, ni odredil predsednik Državnega zbora, je
                  pa za to vedel in je generalnemu sekretarju, ki izvaja to politiko, menda dal
                  pripombe, ne vem kakšne, to mi ni poznano. Odgovornost je pri predsedniku
                  Državnega zbora. Tukaj se začenja zamenjavati parlament z nekim javnim zavodom za
                  odstranjevanje smeti, za neko komunalno podjetje, kjer ga lahko, če je volja za
                  to, privatiziramo in delamo tisto politiko, ki se na ostalih področjih naše
                  republike tako na veliko izvaja, še celo v parlamentu.</p>
               <p>Odgovornost za to, da o takšnem posegu, tako v varnostni sektor parlamenta, tako v
                  socialne pravice zaposlenih v teh specialnih službah, kakor tudi v sam sistem
                  funkcioniranja parlamenta, ki se pa le po našem razumevanju mora razlikovati od
                  nekega komunalnega podjetja, od nekega servisa, da tukaj preprosto gre, češ bomo
                  pa privatizirali, morda bomo prihranili nekih 100.000 tolarjev in pri tem se ne
                  bomo ozirali niti na pravice zaposlenih, niti na varnostne aspekte, da bodo
                  prihajali ljudje, ki jih bo neka firma pošiljala v parlament, hodili po pisarnah
                  itd.</p>
               <p>Iz tega ugotavljam in s tem bi zaključil, predsednik Državnega zbora je odgovoren
                  za ta postopek, o katerem se, kolikor vem, ni posvetoval niti v kolegiju niti ni
                  tega vprašanja postavil tukaj pred Državni zbor. S tem je znova dovolil ali
                  dopustil, da je njegov generalni sekretar samovoljno posegal tako rekoč v statut
                  samega parlamenta.</p>
               <p>Če bi iz tega zaključil, bi rekel naslednje: tako prvo konkretno dejanje, ki so ga
                  podpisani poslanci navedli kot razlog za zahtevo po odpravi, kakor tudi njegova
                  splošna politika in njegov odnos do parlamenta kot neke temeljne institucije naše
                  republike kaže, da gospod Školč ni imel volje ali pa ni sposoben <stage>(o tem jaz
                     ne bi odločal)</stage>, ni imel volje, želje ali pa ni sposoben se zavedati
                  dignitete take funkcije, ki je druga v tej državi po rangu in se je pravzaprav
                  spustil v malomaren odnos do temeljnih pravic tako poslancev kakor tudi do
                  temeljnega ugleda in statuta slovenskega parlamenta.</p>
               <p>Zato mislim, da je zahteva desetih poslancev upravičena. Poslanci
                  Socialdemokratske stranke bomo to zahtevo po zamenjavi gospoda Školča podprli.
                  Hvala lepa.</p>
            </sp>
            <sp xml:id="SDZ1-Redna-38-1996-02-28.sp74">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima doktor France Bučar za poslansko skupino Demokratske
                  stranke.</p>
            </sp>
            <sp xml:id="SDZ1-Redna-38-1996-02-28.sp75">
               <speaker>DR. FRANCE BUČAR:</speaker>
               <p>Gospod predsedujoči, spoštovani zbor! Skupina Demokratov ne bo podprla predloga za
                  razrešitev predsednika parlamenta, in sicer iz naslednjih razlogov. Država lahko
                  funkcionira samo, če uživa in če ji je zagotovljena stabilnost njenih najvišjih
                  organov oziroma najvišjih institucij. Brez te stabilnosti država ne more normalno
                  funkcionirati. In zaradi tega je v ustavi posebej določen poseben postopek, recimo
                  za razrešitev predsednika države, poseben "impeachment" in nazadnje še Ustavno
                  sodišče. Podobna zaščita je uveljavljena tudi za predsednika Vlade oziroma tudi
                  ministra. In imamo še posebej uvedeno tudi tako imenovano konstruktivno nezaupnico
                  in podobno. Skratka, cilj je bil pri ustavi, da se zagotovi dejansko stabilnost
                  teh institucij, vrhovnih, ker brez tega država ne more normalno funkcionirati. In
                  ena takih pomembnih institucij - pravim institucij in govorim o institucijah, ne o
                  osebi - je tudi institucija predsednika parlamenta. Poglejte, in to je tudi moj
                  očitek, tudi že v samemu poslovniku, da poslovnik nima določb, ki bi to vprašanje
                  posebej urejale. To je pomanjkljivost našega poslovnika. V vsakem primeru je to
                  njegovo stabilnost, te institucije treba zagotoviti. Če hoče predsednik parlamenta
                  opravljati svojo funkcijo ne glede na vsakodnevne spremembe in prepire, lahko tudi
                  rečemo, in konfrontacije političnih strank ali spreminjajočih se interesov, potem
                  mora uživati določeno stabilnost, ki mu jo sicer sedanji poslovnik ne daje. In če
                  hoče z določeno avtoriteto voditi zbor, potem je popolnoma jasno, da mora imeti
                  pravico, da to svojo avtoriteto tudi uveljavi, kajti z nobenim predpisom ni mogoče
                  stvari dokončno urediti. Vedno ostajajo v praksi, ne samo na tem področju, na
                  kateremkoli pravnem področju, ostajajo praznine, ki jih mora nekdo s svojo
                  osebnostjo izpolniti. To velja recimo, zlasti za sodišče, kjer mora sodnik s svojo
                  osebnostjo tisto praznino izpolniti. Poglejte, in tudi v poslovniku ni mogoče do
                  najmanjše podrobnosti opisati vseh situacij. Menim, da je sedanji poslovnik celo
                  preveč podroben, mimogrede. Vendarle, kljub temu so in bodo ostajale praznine
                  oziroma položaji, kjer je treba preprosto presekati, kjer ostajajo dvomi, razlaga
                  taka ali drugačna, kjer ni popolnoma jasno, kaj je treba v takem primeru storiti
                  in zato je potrebna avtoriteta tistega, ki vodi sejo. Če pa tega nima, in ravno
                  zaradi tega lahko potem parlament izgublja svojo avtoriteto, ker se seje
                  spreminjajo v dostikrat brezpredmetno obtoževanje enih in drugih, kjer bi
                  pravzaprav moral predsednik presekati stvari.</p>
               <p>Če smem ob tej priložnosti naše poglede na to vprašanje še posebej izpostaviti,
                  moram reči, da celo premalo avtoritete izvajajo vodje teh sej. Dostikrat predaleč
                  popuščajo različnim konfrontacijam in odhajanje in prehajanje diskusije v
                  medsebojno obtoževanje in praktično zahajajo v smer, ki ni predmet diskusije. Upam
                  si trditi, da je v veliki meri premalo avtoritete pri vodenju teh sej in prevelika
                  lahkost.</p>
               <p>Končno je treba še posebej poudariti to, da v primeru, če vzamemo kot merilo to,
                  kar je zdaj predlog te pobude, teoretično bi potem predsednik parlamenta sploh ne
                  mogel biti iz vrst opozicije, kajti ko se vodilna koalicija ali stranka ne strinja
                  z neko odločitvijo predsedujočega, ki je slučajno član opozicije, ga preprosto
                  odpihne, po domače povedano; preprosto glasujemo, če vam ne bo všeč. Dejstvo je,
                  da ravno v teh primerih medsebojnega obračunavanja in tudi legitimne borbe med
                  strankami, dostikrat poteka prav v izkoriščanju poslovnika. In če dopuščamo take
                  možnosti, da se preprosto različna mnenja o poslovniku in različno tolmačenje,
                  kadar gre za sporne stvari, uporabi za pobudo za razrešitev, potem je popolnoma
                  jasno, da ta institucija ne more več opravljati svoje funkcije, ki jo po ustavi
                  mora opravljati.</p>
               <p>Zato menimo, da je izpodkopavanje te funkcije praktično izpodkopavanje stabilnosti
                  države in ene njenih najpomembnejših institucij. In s tega stališča naša
                  Demokratska stranka presoja to vprašanje ne iz osebnega, ampak dejansko
                  institucionalno. Hvala.</p>
            </sp>
            <sp xml:id="SDZ1-Redna-38-1996-02-28.sp76">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Maria Pozsonec.</p>
            </sp>
            <sp xml:id="SDZ1-Redna-38-1996-02-28.sp77">
               <speaker>MARIA POZSONEC:</speaker>
               <p>Spoštovani! V imenu narodnosti tudi sama ne bom glasovala za zamenjavo predsednika
                  Državnega zbora. Kljub temu, da priznavam, da je procedura mati demokracije,
                  menim, da je predlagani ukrep proti predsedniku Državnega zbora, gospodu Jožefu
                  Školču, neupravičen in prestrog. Prvič, ni samoumevno, da je kršil poslovnik.</p>
               <p>Drugič. Če bi se to dokazano tudi zgodilo, s tem ni bila narejena nepopravljiva
                  politična škoda, torej najtežja kazen ni utemeljena. Razprava o TAM-u bi se lahko
                  in se tudi bo opravila, ker je konec koncev tudi potrebna. Sama sem tudi za to, da
                  nobena finančna nepravilnost ne ostane prikrita, nekaznovana, kajti, če se to
                  dogaja z našo vednostjo, nosimo moralno odgovornost zanjo. Vedno bom podprla
                  razprave o TAM-u, o Papirnici Krško in o kateremkoli drugem podjetju, kjer prihaja
                  do nepravilnosti ali obstaja nevarnost, da ta podjetja za bagatelno ceno preidejo
                  iz delavčeve v tuje roke. Sem za argumentirano razpravo, ne pa za stihijsko ob
                  odstopu gospoda ministra Tajnikarja, ki je tudi zaslužil, da je dostojanstveno
                  odšel.</p>
               <p>Četrtič. Ob vsej tej aktivnosti glede zamenjave predsednika parlamenta se mi
                  postavlja vprašanje, koliko je vredno poštenje in dostojanstvo človeka. Ne
                  sprašujem, koliko je vredno dobro ime politikov, kajti vem, da je to najcenejše
                  blago. Menim, da bi morala imeti tudi politika človeški obraz v interesu celotne
                  Slovenije in bodočih rodov. In prava, poštena politika ne bi smela blatiti in
                  uničiti dobrega imena predsednika institucije, ki simbolizira državo. Posebno že
                  zato ne, ker tega ne zasluži kot človek in niti kot politik. Slovenski parlament
                  ima v osebi gospoda Školča pokončnega, poštenega in udarnega predsednika, ki
                  slovensko državo tudi zunaj naših meja uspešno zastopa na diplomatskem področju.
                  Spoštuje ga mnogo politikov v Evropi in zakaj ga ne bi še mi, ki smo ga
                  izvolili.</p>
            </sp>
            <sp xml:id="SDZ1-Redna-38-1996-02-28.sp78">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Gospod dr. Franc Zagožen
                  za poslansko skupino Slovenske ljudske stranke. Izvolite.</p>
            </sp>
            <sp xml:id="SDZ1-Redna-38-1996-02-28.sp79">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke podpira predlog
                  skupine poslancev za razrešitev predsednika Državnega zbora, gospoda Školča. Ne iz
                  politikantskih ali iz kakršnihkoli drugih razlogov, ne glede na to, da je ta
                  Državni zbor imel velike težave že pri njegovi izvolitvi, velike pomisleke. Torej,
                  takrat smo izvolitev, čeprav smo ji nasprotovali, kljub temu sprejeli, jo
                  spoštovali in pričakovali tudi od gospoda Školča, da se bo kot predsednik
                  Državnega zbora vendar trudil, da bo deloval v skladu s pomenom takega mesta, te
                  funkcije, te institucije. Prav zaradi ugleda institucije Državnega zbora menimo,
                  da Državni zbor potrebuje osebnost, ki svojo avtoriteto gradi predvsem na
                  sposobnosti dobrega in demokratičnega vodenja, ob polnem spoštovanju poslovniških
                  pravil. Menimo, da je gospod Školč kršil poslovnik. Večkrat smo to ugotavljali,
                  večkrat je Državni zbor, z večino sicer, stopil na stran predsednika, in mu dal
                  pri razlagi poslovnika prav. To, razumemo, večina pač lahko stori. Ampak
                  ponavljajoče se kršitve te vrste jemljejo ugled tako predsedniku kot Državnemu
                  zboru v celoti. Torej, ker se zavedamo velikega pomena funkcije predsednika
                  Državnega zbora za delovanje demokracije in za ugled te institucije, zaradi tega
                  na predlogu vztrajamo in ga bomo podprli. Hvala.</p>
            </sp>
            <sp xml:id="SDZ1-Redna-38-1996-02-28.sp80">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? <stage>(Ne.)</stage></p>
               <p>Najprej, da bodo stvari jasne, v dosedanji razpravi, ko imajo besedo predstavniki
                  poslanskih skupin, so bili navedeni nekateri razlogi za razrešitev, ki jih v samem
                  predlogu ni. Jaz nisem in tudi ne bom tega na nikakršen način prekinjal ali
                  komentiral, moram pa samo povedati, da tisto, kar ni del predloga, seveda tudi ni
                  del razprave, vsakdo pa se lahko za svojo odločitev pač odloči na osnovi razlogov,
                  ki jih sam ima. Zato sem sprejel to razpravo in je nisem prekinjal, moram pa
                  povedati, da s tem, kar ni v predlogu, ni možno danes predloga razširjati, drugače
                  bi morali začeti z novimi roki in z novo razpravo.</p>
               <p>In drugo. Naj bo stvar še tako kočljiva, moram povedati, da v razpravi, ki jo bom
                  odprl zdaj za vse poslanke in poslance, bo seveda gospod Jožef Školč dobil besedo
                  pač takrat, ko bo zanjo zaprosil, ne glede na vse drugo, ker mislim, da ima, ne
                  zato, ker je poslanec in predsednik Državnega zbora, ampak zato, ker teče beseda o
                  njem in njegovem opravljanju funkcije, pravico, da dobi besedo v razpravi takrat,
                  kadar sam meni, da je primerno, da poseže v razpravo in odgovarja na tisto, kar mu
                  je bilo naslovljeno. V vsakem primeru pa bo dobil seveda pravico do besede na
                  koncu, tako kot vsak, ki se ga obravnava na ta način in mu jo bom takrat tudi
                  uradno ponudil. Če pa koga zanima, kako bi ravnal v primeru, da bi medtem gospod
                  Jožef Školč odstopil, mu bom pa povedal, če me bo vprašal.</p>
               <p>Besedo imajo torej poslanke in poslanci. K besedi se je javil gospod Žarko
                  Pregelj. Izvolite. In gospod Peter Petrovič.</p>
            </sp>
            <sp xml:id="SDZ1-Redna-38-1996-02-28.sp81">
               <speaker>ŽARKO PREGELJ:</speaker>
               <p>Spoštovani! Imel sem namen čisto drugače začeti svoj nastop, pa so me nekatere
                  izredno literarne in pesniške predstave predstavnikov poslanskih skupin kar nekako
                  presenetile, tako da skoraj ne morem mimo njih. Pa naj bo kakorkoli, lahko
                  govorimo o senih kresne noči, toda žal v tej dvorani nisem take noči še nikoli
                  doživel, sem pa doživel že nekaj noči dolgih in ostrih jezikov, to pa ja. In pač
                  temu primerno je tudi ta naša zahteva lahko nastala in tako tudi lahko obravnavamo
                  te zadeve.</p>
               <p>Opažam, da je "obramba", bom rekel, v navednicah seveda, veliko poudarjala
                  predvsem zadnji odstavek, ki smo ga predlagatelji pripisali res nekako pod nekim
                  čustvenim vplivom, ker smo bili pač osebno prizadeti. Ampak to je človeško.
                  Dokazovati aroganco, lahko bi jo dokazali, lahko bi iskali po magnetogramih kupe
                  in kupe dogodkov, če lahko tako rečem, ko se je ta aroganca izkazala, ampak to ni
                  bilo tako pomembno. Pomembno je bilo tisto, kar smo napisali kot glavno, to je pa
                  kršitev poslovnika, kršitev procedure. Samo po sebi taka kršitev ne bi bila
                  pomembna, če bi bila pri nepomembni zadevi, če bi bila zgolj neka formalna
                  kršitev. Šlo je pa v bistvu za neke vrste politični manever in tako ga je treba
                  tudi razumeti. Ta politični manever je bil nekajkrat v tem zboru že odigran, samo
                  z nekoliko drugačnim scenarijem. Ne spomnim se sicer natančno, mislim, da je šlo
                  za izredno sejo, ko po nastopu predlagateljev, predvsem Vlade, pa posameznih
                  strokovnjakov, ne vem več natančno, ali je šlo za banko ali je šlo za javne
                  dolgove, v glavnem v tem okviru naj bi se odprla razprava. Razprava se je odprla,
                  tako da so nastopile poslanske skupine, potem se je pa naenkrat razprava nehala.
                  Nehala se je tako, da je takrat nekdo predlagal in je večina, se pravi
                  parlamentarna večina je odločila, da se preneha razpravo in da je točka s tem
                  končana, da je šlo pač zgolj za predstavitev. To je bilo prvikrat, da se je vzela
                  manjšini, opoziciji, beseda s preglasovanjem večine. Tokrat pa niti ta instrument
                  ni bil uporabljen, ampak je predsednik zbora sam, sicer avtoritarno, bi rekel
                  gospod Bučar, odločil, da je točke konec in jo je zaključil.</p>
               <p>Po poslovniku ima sicer to pravico, toda takrat, ko opravi celotno proceduro, ki
                  jo določajo členi od 66. naprej. Ko se izčrpa seznam prijavljenih poslancev, ko se
                  tudi po pozivu predsednika ali predsedujočega nihče več ne javi k besedi in ko se
                  opravi glasovanje, se lahko točka zaključi. Če ni glasovanja, se pa zaključi prej,
                  nikakor pa ne z ugotovitvijo, kajti te pravice po poslovniku predsednik zbora
                  nima; če je še taka avtoriteta, je nima. On ne more razsojati, kdaj je neka točka
                  končana, s tem ko meni, da pač zdaj ni več predmeta, se pravi, da zdaj, ker je
                  minister odstopil, da zdaj se pa ne da več o njem razpravljati. To je nesmisel. To
                  je konstrukt, v celotnem zagovoru predsednika Državnega zbora, je to čisto navaden
                  konstrukt, ki ga ne more podkrepiti z nobenim poslovniškim določilom, na katerega
                  bi se lahko navezoval. Zato si je potem pomagal z nenavadnim prijemom, pogledal je
                  širše, svetovno evropsko in ne vem kako še in ugotovil, da ni potrebno spoštovati
                  procedure v 66. členu, saj v njej ni določeno, kdaj lahko dobi besedo predsednik
                  Vlade oziroma minister, kar pa tudi ni potrebno, ker imajo v sodobnih parlamentih
                  v okviru parlamentarnega sistema predsednik in člani Vlade vselej pravico
                  nastopati v parlamentu in imajo praviloma pri tem prednost pred poslanci. Kje je
                  to zapisano, kdaj je bilo to dogovorjeno v tej državi? Nikoli. Ustava je jasna:
                  najvišji organ države je parlament, takoj za ljudstvom. Tako v ustavi piše.
                  Nikakor pa to ni Vlada, Vlado izvoli parlament.</p>
               <p>In zato menim, da ste, predsednik zbora, v tem segmentu zlorabili svoja
                  pooblastila, da ste zlorabili poslovnik in tudi v obrazložitvi ste špekulirali.
                  To, kar vi predlagate, je možno v določenih predsedniških sistemih. Takrat pa res
                  ima predsednik države, ki je hkrati tudi ministrski predsednik, vedno takoj
                  besedo, kadar jo hoče. Ampak imajo taka pravila ali pa se tako obnašajo. Pri nas
                  se pa do sedaj tako nismo obnašali in to, kar vi uveljavljate, uveljavite čisto
                  nekaj na novo. V tem primeru ni šlo za razsojanje v smislu obrazložitve
                  poslovnika, ampak je preprosto šlo za razsojanje v smislu oziroma v vlogi
                  razsodnika. V tem primeru za to ni predsednik Državnega zbora pooblaščen. In tukaj
                  gre iskati naš glavni očitek, ne v vsej tisti spremljevalni dikciji, ki smo jo pač
                  zapisali zraven zahteve za razrešitev. Dilema, ali je razrešitev pravi ukrep ali
                  ne, je brezpredmetna. Drugega ukrepa ni. Poslanci smo stalno primorani upoštevati
                  vodenje predsednika oziroma predsedujočega zbora in to več ali manj tudi delamo. V
                  našem parlamentu se redkokdaj zgodi, da si nekdo vzame besedo takrat, kadar mu je
                  predsednik ne da oziroma da ne neha govoriti, ko predsednik ugotovi, da ne more
                  več govoriti, ker mu je potekel čas in podobno. So mogoče malenkostni zamiki, toda
                  nikakor ne, da bi se dogajalo, kot se je zgodilo v prejšnjem sklicu, ko je enkrat
                  pa res moral predsednik tedanje skupščine, ker govornik ni hotel nehati govoriti
                  pa tudi izključitev mikrofona ni pomagala, ker je imel zelo močan glas, preprosto
                  ustaviti sejo in je on sam šel iz sejne dvorane. To se v tem sklicu, za sedaj
                  lahko potrkamo, še ni zgodilo. Toda, očitati nam, da smo uporabili zelo težak
                  instrument, ker ni pač milejših, je nesmiselno.</p>
               <p>Za razrešitev je, jasno, potrebno zbrati določeno število glasov. Podpisniki si ne
                  delamo nobenih iluzij, da bo toliko ostalih poslancev tudi za naš predlog. Je pač
                  tako, večina je večina. To bomo mi popolnoma korektno sprejeli. Tudi ne mislimo,
                  da se bo s tem svet podrl. Poskušali bomo po svojih najboljših močeh predsednika
                     <stage>(v navednicah povedano)</stage> še naprej "prenašati", se bomo poskušali
                  v podobnih zapletih nekako dogovoriti z njim, če bo upošteval naše predloge. Zelo
                  težko je pa predsedniku Školču včasih dopovedati, da je dolžan dati na glasovanje
                  proceduralni predlog. Kajti tudi v teh primerih, in tukaj gre včasih iskati
                  njegovo aroganco, sam presoja, ali je proceduralni predlog primeren za glasovanje
                  ali ne. To je bilo tudi v tem primeru, ko smo ugotovili, da si razlaga poslovnik
                  po svoje ali pa vsekakor drugače, kakor smo si ga razlagali mi, preprosto
                  ugotovil, da sicer je bila res preprečena razprava delu poslancev in da so ti
                  menili, da je bilo s tem grobo poseženo v njihove pravice, da pa to ni nič takega.
                  Sicer smo zahtevali, da to svojo razlago da v potrditev Državnemu zboru, ampak on
                  tega ni storil, saj ni bilo nobene potrebe, ker o tem ni bilo mogoče glasovati;
                  spet na podlagi razlage, da je minister odstopil, da ga ni več in da tako ali tako
                  on lahko da besedo ministru kadarkoli on hoče. Mimo poslovnika seveda. Tu to ne
                  gre. Če bi to vsaj takrat naredil, predsednik Državnega zbora, in bi večina
                  odločila, da ima predsednik prav, bi mi tako kot že tisočkrat ugotovili, da ima
                  večina vedno prav in bi bili tiho. Ne bi se preveč vznemirjali ali kaj podobnega
                  počeli. Tako da tudi tega instrumenta ni hotel uporabiti, ki ga lahko uporabi po
                  poslovniku in ki ga lahko tudi poslovnik, na podlagi 3. člena, v bistvu
                  zavezuje.</p>
               <p>Menim, da je tako izgovarjanje, ki ga razberemo iz tega sporočila javnosti oziroma
                  odgovoru na naš predlog, da smo ga lahko dobili samo od gospoda Školča. Torej,
                  tukaj se vidi njegov pristop, ne bom rekel njegov karakter, ampak njegov credo v
                  bistvu. Gre za način komuniciranja z ostalimi, tudi s poslanci in tega se ne da
                  očitati. Tukaj tudi nima smisla sedaj preveč na dolgo razpravljati, ali je bilo
                  prav, da se je predsednik odločil za tako razlago ali ne. Jasno je, da v svoji
                  vlogi ne more priznati napake, ker potem bi se vse podrlo. Bi pa bilo tako
                  priznanje bistveno bolj razumljivo kot trmasto vztrajanje na stališčih, ki v
                  bistvu niso v skladu s poslovnikom.</p>
               <p>Če mi dovolite, bi še enkrat poudaril, da sem razumel celoten manever kot v
                  resnici politični manever. Zakaj politični? Zato, ker se je že večkrat zgodilo, da
                  poslanci, sploh poslanci opozicije, nismo imeli možnosti nikoli replicirati, ne
                  kakorkoli drugače direktno odgovarjati predsedniku</p>
               <p>Vlade. Predsednik Vlade je najbolj zaščiten funkcionar v tej državi. Še predsednik
                  države bo dobil preko pisma bralcev lahko več dopisov, kot jih lahko dobi
                  predsednik Vlade v parlamentu direktno od poslancev, po normalni parlamentarni
                  poti. To je nenavadno. Ali se nikoli niste vprašali, predsednik Školč, da v vseh
                  zahodnih parlamentih so predsedniki vlade ves čas na sejah, da v vsakem trenutku
                  res dobi besedo, ampak zato, da odgovarja na vprašanja, na zahteve, na predloge,
                  na obtožbe poslancev oziroma članov parlamenta? Saj so znane podobe iz, na primer,
                  angleškega parlamenta, ki je zelo popularen, kar se tega tiče, in deluje že kar
                  gledališko, s kakšno pozornostjo in s kakšno vehemenco mora prvi ministrski
                  predsednik v bistvu odgovarjati. Pri nas to ni možno. Gospod Drnovšek je redka
                  dobrina v tej državi, kot kaže <stage>(razumite to v prenesenem pomenu)</stage>.
                  Njemu se ne sme ničesar reči, ničesar se mu ne more oporekati. In vi ste, kot
                  predsednik zbora, odigrali to vlogo, da ste ga zaščitili, da niste dovolili
                  replik, da niste dovolili, da bi predvsem poslanci in poslanke opozicije pojasnili
                  svoja stališča do odstopa ministra, če ste že postopek tako izpeljali, da ste dali
                  ministru prej možnost, da je odstopil, kot pa bi do konca lahko mi pojasnili svoja
                  stališča. In tudi ugovor, da, saj ministra več ni s tem, ko odstopi - še vedno je,
                  dokler ni izvoljen novi, saj mora opravljati tekoče posle v svojem ministrstvu! In
                  zato bi bilo prav, da bi slišal do konca, kaj smo menili o njegovem delu. Namreč,
                  to ni tako nepomembno. Večkrat slišimo, tudi ob sedanjih zadnjih odstopih, da so
                  ministri <stage>(to sicer iz nepreverjenih krogov, tako da moram to
                     poudariti)</stage>, da so nekateri ministri marsikdaj v svojih zadnjih dnevih
                  opravili ogromno dela, predvsem finančnega, seveda. Zato ni tako nepomembno, kaj
                  se o njem pove, kaj se o njem ugotovi. In ta vaš manever, to je tisto, kar je bilo
                  narobe. Proceduro se da razumevati na različne načine, toda v tem primeru je
                  jasno, in ste se zavestno odločili, da jo boste kršili in s tem tudi preprečili,
                  da bi izrazili svoje mnenje, da bi lahko polemizirali, predvsem s predsednikom
                  Vlade, kakor tudi z ministrom, ki je odstopil.</p>
               <p>Za konec še moj pogled na stališča matičnega odbora. So dokaj pavšalna, popolnoma
                  mi je pa nerazumljiv ta sklep. Ne vem, kaj misli Komisija za volitve in imenovanja
                  s tem sklepom, ali ga misli predlagati Državnemu zboru, ali ga je sprejela za
                  lastno veselje. Sklep se glasi takole: "Glede na to, da očitek, ki ga poslanci
                  navajajo v predlogu za razrešitev predsednika Državnega zbora, ni imel osnove v
                  odločitvah Državnega zbora, niti Komisije Državnega zbora za poslovnik, kar velja
                  tudi za konkreten primer postopka v zvezi z razrešitvijo oziroma odstopom ministra
                  dr. Maksa Tajnikarja in njegova ravnanja od prevzema mandata predsednika Državnega
                  zbora, Komisija Državnega zbora za volitve, imenovanja in administrativne zadeve
                  ne podpira predloga skupine desetih poslancev" itn. Popolnoma nerazumljiv sklep,
                  razen zadnjega, da ne podpira predloga za razrešitev, kar bi bilo čisto dovolj.
                  Ves tisti uvod oziroma preambula k temu zadnjemu delu stavka je pa popolnoma
                  nerazumljiv in nepotreben. In kakšna osnova bi morala biti? Ne razumem, kakšno
                  osnovo ste imeli v mislih in bi bilo prav, da bi predstavnik komisije to tudi
                  pojasnil, kajti sicer razumem lahko tak sklep kot popolno ignoranco tega, kar
                  jasno v našem predlogu piše. Piše točno, kateri členi poslovnika so bili kršeni po
                  našem mnenju in je jasno izražena zahteva, postopek je pa jasno določen s
                  poslovnikom: razrešitev poteka po enakem postopku kot imenovanje. In tukaj ni
                  nobenih dvoumnosti, popolnoma jasni postopki, popolnoma jasne odločitve v smislu
                  procedure.</p>
               <p>Če dovolite, bi končal. Če povzamem: tudi če večina ne bo enakega mnenja kot je
                  naš predlog, upam, da bo ta dogodek oziroma to dejanje, ki ga danes v bistvu
                  razčiščujemo, pripeljalo do tega, da noben predsedujoči, pa tudi gospod Školč, če
                  bo še predsednik zbora, ne bo zlorabil postopka oziroma poslovniške procedure v
                  take politične namene, kot jih je tokrat. To je moja največja želja, bolj kot
                  karkoli drugega. Hvala lepa.</p>
            </sp>
            <sp xml:id="SDZ1-Redna-38-1996-02-28.sp82">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Peter Petrovič. K besedi sta se prijavila še gospoda
                  Tone Partljič in Ignac Polajnar. Izvolite.</p>
            </sp>
            <sp xml:id="SDZ1-Redna-38-1996-02-28.sp83">
               <speaker>PETER PETROVIČ:</speaker>
               <p>Gospod predsedujoči, spoštovane kolegice poslanke, gospodje poslanci! Najprej
                  mogoče res, da nekaterim ali nekomu ni razumljivo in jasno, kaj in kako je
                  mišljeno v sklepu KVIAZ-a, jaz ga popolnoma jasno razumem in sem ga tudi podprl in
                  ga tudi zdaj, se strinjam z njim.</p>
               <p>V zvezi s predlogom o razrešitvi predsednika Državnega zbora, ker smo z datumom
                  1.2.1996 dobili in lahko prebrali, smo danes pravzaprav slišali že celo vrsto
                  zanimivih zadev, recimo nespoštovanje poslovnika, nadalje kršenje demokratične
                  procedure oziroma pravic poslancev, odnosi z Vlado, ne vem, do predsednika Vlade
                  itn., lastninjenje v Državnem zboru. Pri vseh teh, da tako rečem, navedbah, ki so
                  se pojavile danes, mi ne zamerite, za popestritev tega resnega trenutka, manjka
                  samo še to, da obtožimo gospoda predsednika, da je kriv, ker je uvedel alkohol v
                  naši restavraciji, ki ga je predhodnik, ki je bil tako odličen, ukinil. Ampak
                  gremo k resnim stvarem.</p>
               <p>Predlog za razrešitev predsednika Državnega zbora kaže na 111., 244. itn. člene
                  poslovnika. Moram reči, da sem temeljito prebral in se poglobil v sporočilo za
                  javnost, ki je bilo posredovano 6.2.1996 in sem se dal tudi podučiti o določenih
                  stvareh. Moram reči, da mi je popolnoma jasno, da me je prepričalo in na začetku
                  naj torej takoj rečem, da zato zavračam predlog skupine desetih poslancev, ker
                  menim, da je predsednik Državnega zbora lepo pojasnil zadeve in sploh izraženo je
                  tudi z nekaterimi drugimi izjavami poslancev, da seveda ne gre za kršitve oziroma
                  za navedbe v tem smislu, kakor jih lahko najdemo v predlogu za razrešitev
                  predsednika. Znana je situacija v zvezi s točkami dnevnega reda tiste 37. seje, v
                  kateri seveda so se zgodili tako navedeni zapleti. In če seveda analiziramo
                  zadevo, odstop tudi ministra, tako tudi, če hočete, poslanca ali kogarkoli, ima
                  ekskluzivno oziroma izrecno prednost pred drugimi dejanji. To je seveda tudi jasno
                  oziroma lepo pojasnjeno na 4. strani v sporočilu za javnost oziroma v teh
                  odgovorih in seveda govori o tem, da je odgovor na to nedvomno pozitiven, torej,
                  da lahko minister nastopi v parlamentu in odstopi, kadar hoče itd. No, če je to
                  res tako, in jaz sem prepričan in trdim, da je, potem seveda je gospod predsednik
                  Državnega zbora nesporno ravnal razumno in smiselno. Vprašanje se namreč
                  postavlja, ali se o že izvršenem dejanju lahko še razpravlja, ali je smiselno in
                  sploh potrebno? Najbrž res ne in taka je bila tudi odločitev.</p>
               <p>Eno je stvar postopka in nesporno tudi skupina desetih poslancev in tudi ostali
                  seveda imajo legitimno pravico, da so vložili predlog za razrešitev in da tudi
                  uporno vztrajajo na navedbah, ki jih lahko v tem tekstu na eni strani
                  preberemo.</p>
               <p>Drugo pa je spoštovanje druge strani, če hočete, vsakega od nas, še prav posebej
                  pa predsednika Državnega zbora in tudi gospoda Školča v osebi. Ker že v navedenem
                  sporočilu za javnost stojijo vse razlage in navedbe - torej stojijo in so
                  pozitivne - lahko sklepam, da gre skupini poslancev za druge cilje, nemara za
                  omajanje teže in pomembnosti same institucije, torej Državnega zbora, posledično
                  pa nemara tudi še za kaj več. Mislim, da to niti ni prvič opaženo. Dejstvo je, da
                  smo v predvolilnem obdobju, zdi se mi pa tudi, da je ravno zaradi tega trenutka ta
                  napad izrabljen tudi še bolj grobo, kot bi bil nemara sicer, na nek način pa tudi
                  nestrpno. Če bi bilo ogroženo delovanje Državnega zbora, recimo, zaradi
                  neprimernega, slabega, če hočete, pristranskega vodenja, še predvsem pa, če
                  želite, predsednika, potem bi to nesporno ugotovilo še kaj več poslancev, ali tudi
                  poslanska skupina, ali nemara bi o tem razpravljali tudi na samem kolegiju. Jaz ne
                  vem in ne poznam česa takega.</p>
               <p>Naj danes že omenjeni zadnji odstavek v predlogu za razrešitev še malo
                  pokomentiram. Tu berem 2 stvari, dve misli: "Že doslej je velikokrat pri vodenju
                  Državnega zbora kršil temeljna pravila." Kolikor se spomnim, če je bil kadarkoli
                  tudi predsednik osebno opozorjen na kršenje ali na nejasnosti, je to vedno dal na
                  glasovanje in potem se je Državni zbor s svojim glasovanjem izrekel o tem in
                  mislim, da se je izrekel vedno tako, kot je bilo tudi zastavljeno s strani samega
                  predsednika.</p>
               <p>In drugi del govori: "pa tudi sicer je njegovo vodenje sej žaljivo, pogosto
                  arogantno" itd. Recimo, da gre tukaj za stil, če hočete tudi, nek način
                  avtoritete, nek način odnosov do samih poslancev, ki so težko obrazložljivi, ali
                  jih je težko izmeriti, kot smo danes že slišali. Samo za primerjavo - zame je nek
                  novinar napisal, da sem vase zaprt poslanec. Recimo, da me to ni prizadelo in bi
                  bil tudi pravi nesmisel, če bi zaradi tega postal žalosten, ali da bi potegnil
                  kakšne konsekvence. To je pač stvar ocene okolja. Mi vsi delamo v javnem in
                  odprtem okolju. Verjemite mi pa, da imam nekaj izkušenj z vodenjem in da je
                  nesporno nemogoče voditi tako, da nisi avtoritativen, ali recimo za druge kdaj pa
                  kdaj tudi aroganten. Zato menim, da naše ideje, odločitve in reakcije ne morejo
                  sloneti na občutkih, simpatijah, slabih dnevih itd.</p>
               <p>Kot sem že povedal, se s predlogom skupine 10 poslancev ne strinjam, zato bom
                  glasoval proti temu predlogu. Prepričan sem celo, da je gospod Školč pravi
                  predsednik v tem trenutku tega našega Državnega zbora, saj zmore kljub vsemu
                  veliko mero strpnosti, zmore razsodnost in se kljub okoliščinam, v katerih delamo,
                  trudi za visoko avtoriteto našega Državnega zbora. Hvala.</p>
            </sp>
            <sp xml:id="SDZ1-Redna-38-1996-02-28.sp84">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Partljič, za njim bo na vrsti gospod Polajnar.</p>
            </sp>
            <sp xml:id="SDZ1-Redna-38-1996-02-28.sp85">
               <speaker>TONE PARTLJIČ:</speaker>
               <p>Hvala lepa za besedo. To sem si pripravil nekako v zagovor, če tako rečem, Jožefa
                  Školča, misleč, da se bo tu bliskalo in da bo prišlo do strašnega spopada, kot v
                  kakšni pravi interpelaciji. Mogoče sem se celo prenaglil, ko sem se prijavil. Pa
                  zdaj, ko sem že tu, bom vseeno nekaj povedal. Nekako se mi je zdelo ob zaključku
                  diskusije spoštovanega gospoda Žareta Preglja, kot da tudi ti, ki so podpisali, so
                  se nekako že vdali, da pač ne bo konec sveta, da imajo pa željo, da bi iz tega
                  Školč kaj prinesel, da bi ga izučilo, s čimer bi se celo utegnil z vami strinjati,
                  da ni za nikogar dobro, če kaj sliši tudi negativnega o sebi, četudi je res ali ni
                  res, ampak da vidi, kako ga pač ljudje vidijo in doživljajo, vsi. Tako da mogoče
                  zdaj res prave besede obrambe niso potrebne, kaj šele kakšni slavospevi. Ker tudi
                  tu se malo z vami strinjam, o literarnosti, ker kot so nekateri moji predhodniki
                  govorili dobro o Školču, se mi je zdelo, kot da smo na pogrebu, pa govorimo samo o
                  najboljših lastnostih. Pa vidim, da si Jože tega še ne zasluži. Tudi za vse nas je
                  dobro, da res drži ta pregovor, da se vsaka juha ne poje tako vroča kot se je
                  skuhala, in recimo, da je vsaka stvar torej za nekaj dobra.</p>
               <p>Vseeno pa me ima in izkoriščam priložnost, zdaj se mi dogaja, da tretjič govorim
                  tako, za Školča. V prvi skupščini, ko ni bil izvoljen, potem drugič v tej, ko je
                  bil izvoljen, kljub trojni koaliciji, in se mi zdi, z enim glasom večine, in zdaj.
                  Upam, da se ne bom nikoli več za njega oglaševal, niti nisva starostna vrstnika,
                  nisva ne sošolca, nisva imela skupne usode, in sem ga srečal v poslanskih klopeh.
                  Zanimivo pa je res, to moram priznati, da ga od prvega dne cenim, kakor cenim
                  seveda tudi koga, ki ni v istih političnih skupinah, kot se zdaj jaz nahajam. Se
                  spomnim, ko smo izvolili gospoda Školča, so mi nekateri prijatelji, recimo tudi
                  nekateri okoli "Nove revije", ki pa jih spoštujem, tudi mogoče ne vseh, nekatere
                  pa nedvomno, govorili, da Školč ni primeren že zaradi tega, ker predstavlja tisti
                  tip mladega politika, ki mu je bilo postlano, ki je bil najboljši pionirček, pa
                  najboljši mladinec, kot da je tudi živel stalno v izobilju - ne vem, od kod ta
                  neka iluzija, ki mogoče tudi ne bi bila slaba zdaj, čeprav je drugačna - in da
                  pravzaprav še ni izkusil življenja ali pa, da ni delal nobenega pravega dela. Mi
                  smo vsi nekaj delali, bili v poklicih, tu so pa neki politiki, ki so kar od
                  rojstva politiki. Jaz, če mislimo, da je politika poklic in da se morajo zanj
                  ljudje izobraziti, in če želimo imeti kvalitetne politike kot poklic, se mi zdi
                  naravnost odlično, da se je med nami, ki smo prišli, recimo, iz prejšnjih poklicev
                  sem, da je neko pametno razmerje teh in da upam, da bomo čez čas imeli politike,
                  ki bodo znali svoj posel. Mi se ga vsi pravzaprav tu učimo in mislim, da smo
                  zaradi tega tudi smešni dostikrat. Učijo se ga seveda tudi predsedniki z nami vred
                  in predsedujoči, sem prepričan. Vendar se mi prav tak tip mladega politika zdi
                  perspektiven in se mi zdi kvaliteta.</p>
               <p>Drugo - seveda niti nimam pravice niti ne želim biti polemičen, zlasti do tistih,
                  ki so govorili v imenu poslanskih skupin - moja izkušnja je, da se predsednik
                  izrazito upira, da bi bil parlament servis Vlade. Mislim, da celo kdo drug prej
                  popušča, mogoče predstavniki poslanski skupin ali kdo, kot pa predsednik Školč. Vi
                  nedvomno berete v časopisih, da obstaja kot nekakšna tenzija med njim in med
                  predsednikom stranke oziroma premierom, gospodom Janezom Drnovškom. Mislim, da sem
                  to bral ne vem kolikokrat ali pa vsaj insinuacije v zvezi s tem. Sam sem seveda na
                  poslanski skupini, pa tudi ob kakšni drugi priložnosti bil velikokrat priča, da
                  res prihaja med njima do verbalnih spopadov, ko noče Školč pristati, da bi bil
                  parlament servis Vlade. Noče dati točke na dnevni red, če ni bilo pravi čas
                  pripravljeno in kadarkoli popustimo vsi skupaj, navsezadnje mi vsi razpravljamo o
                  dnevnem redu in ga sprejemamo, se nam res nič kolikokrat zgodi, da moramo jemati
                  točke dnevnega reda, ker niso dobro pripravljene. Vedno takrat je bil pravzaprav
                  pred tem predsednikov spopad z Vlado. To smo očitali tudi prej, ko je bil še kdo
                  drug v Vladi. V Drnovškovi Vladi je bil tudi na primer gospod Pučnik in ve, kako
                  se tudi z one strani lahko dela in kako se pritiska; čeprav ne pomnim, da bi to vi
                  kot podpredsednik kdaj počeli. To priznam. Ampak kar ta pavšalna obsodba s strani,
                  se mi zdi,  ker jaz tako stvar vidim, da absolutno ne drži. Absolutno ne drži.
                  Morda drži kdaj, kadar preprosto nisem bil zraven. Velikokrat sem pa preprosto
                  bil.</p>
               <p>Sam nekako menim, da uglajeni Školč prispeva k temu, da ima naš parlament ugled.
                  Duhovitost, ki mu je nihče ne zanika, znanje, ki ga nikoli ne razkazuje, razen
                  kadar je nujno, doslednost in razgledanost, se mi zdi, da še nisem slišal, da bi
                  mi nekdo rekel, vi poslanci ga v parlamentu nič ne lomite, ste odlični, škoda, da
                  kvari imidž Državnega zbora Školč. Ali se vam zdi, da so odmevi v javnosti taki?
                  Ali so morda drugačni?</p>
               <p>Jaz sem na primer gospodu Preglju, brez ironije, v 98% hvaležen za njegove
                  številne prihode semkaj in na opozarjanje na poslovnik. In v resnici večkrat vi
                  opozarjate na nedoslednosti poslovnika kot predsedujoči in tudi predsednik. Zdi se
                  mi zelo koristno, da imamo takega človeka tu, čeprav bi si lahko pridobil tudi
                  vzdevek pikolovec, ampak mislim, da je to prav. Seveda pa nas včasih tudi
                  gnjavite, ko štiri ali petkrat isto stvar poskušate razložiti, ampak to štejem v
                  dobro. Mislim, da na ta način mora biti. Ampak, da bi komu predsednik jemal
                  besedo, ne dajal možnosti, da tu nastopa, poglejte pogostost tistih, kolikokrat so
                  bili tu zunaj, koliko ur so tu pregovorili, pa boste videli, da so to morda ravno
                  tisti, ki trdijo, da pravzaprav opoziciji ne daje dovolj možnosti.</p>
               <p>O tem, kako je on aroganten, sem na nek način začuden. Ne bi rad omenjal kakšnega
                  imena, ker gospoda Hvalice ni tu, ampak se vi sami spomnite, da včasih še niti do
                  konca ne pove proceduralnega vprašanja, in ko se ugotovi, da to proceduralno
                  vprašanje ni korektno, že med potjo vpije: proceduralno vprašanje. In nikogar od
                  nas to ne moti. Ali smo kdaj svojemu kolegu rekli: "Čuj,  kako se obnašaš?" Vi
                  boste pa zdaj nekomu, ki se mi zdi, da je kultiviran, pravzaprav naprtili
                  neprimerno obnašanje v tem zboru. To se mi pa zdi, da v resnici, tam me je nekdo
                  opozoril na pregovor, ki ne vem, ali je krščanski ali ne, da pogosto odpuščaj
                  drugim, sebi nikoli. Mi bi torej v Školčevem primeru - nikoli mu ne odpusti nič,
                  sebi pa odpustimo vse. Za nivo Državnega zbora smo krivi vsi skupaj in seveda tudi
                  ti, ki vodijo.</p>
               <p>Jaz zdaj za konkreten primer, tudi če je sporen, vidite pa, da ga eni razumemo
                  tako, drugi tako, se mi zdi, da je nekajkrat predsednik takrat opozarjal na
                  naslednje, da če je točka potrebna, da se ob predlogu za razrešitev gospoda
                  Tajnikarja govori bodisi o Vladi, bodisi o odgovornosti premiera, je nič
                  kolikokrat opozoril: se strinjam, pripravite zahtevo, pripravite material, bomo na
                  naslednji seji to obravnavali kot posebno točko. Ali pa morda z mojim spominom
                  nekaj ni v redu. Zato mislim, da ni bil manever in ni bila nobena stvar zamolčana
                  in je še vedno priložnost, da se to tudi opravi.</p>
               <p>Rekel bom še to, čemur se boste morda nekateri posmehovali, je moja subjektivna
                  ocena. Ob velikih ali pomembnih obletnicah smo imeli mnoge govornike in tudi
                  dvakrat govornika v tem Državnem zboru gospoda Školča. Niti enkrat mi ni bilo
                  nerodno za njegov govor, nasprotno, zdel se mi je lucidnejši kot misli nekaterih
                  drugih državnih predstavnikov. Mislim, da je z mladostjo in z neobremenjenostjo
                  pravilneje komentiral to, kar smo pravzaprav nekoč dali skozi ali kar danes
                  čutimo. Se mi zdi, da ob taki stvari ne bi kazalo na to pozabiti. Zaradi
                  predsednika nam ob njegovem javnem nastopanju zagotovo še ni bilo nerodno. Kdaj pa
                  mi je že bilo za koga.</p>
               <p>Tudi ne vem, ali je Školč vodil tisto sejo, ko je moj prijatelj Zmago zahteval od
                  nekoga, da si preobleče kravato, kar gotovo ni v nobenem poslovniku, kako mora
                  biti kdo oblečen in smo bili tiho in smo to vzeli kot nekakšno šalo na znanje, tu
                  pa bomo sedaj nekomu, ki se bori za ugled parlamenta, ga poskušali
                  degradirati.</p>
               <p>Iz teh razlogov ga na nek način branim. Sem prepričan, da ne bo vedno imel
                  najvišjih funkcij in tudi se mi ne zdi prav nič slabo, če gre v življenju gor ali
                  dol. Krivično pa se bi mi zdelo kot človeku, da bi se ga na nek način za neko
                  stvar prijelo.</p>
               <p>Sam pa moram reči, da mi je po svoje ljub ta predsednik tudi zato, ker ima smisel
                  tudi za kulturo. To, da lahko dobim za novo leto za darilo knjigo, da imamo
                  likovno razstavo in da se je kultivirala podoba parlamenta, se mi zdi dimenzija,
                  ki niso pogoste pri politikih.</p>
               <p>Druga stvar je, da mu ne uspe in mislim, da bomo to lahko oziroma bodo v
                  naslednjem parlamentu sprejeli, da se res postavimo pokonci tudi proti temu, ko se
                  sprejema proračun, koliko se da denarja za ureditev navsezadnje tudi te dvorane,
                  ki gotovo ni primerna temu, kar je prej gotovo upravičeno govoril gospod Pregelj,
                  da tu pravzaprav ne more biti nastopanja, ne more biti soočenja z dramo kot v
                  gledališču, soočenja z dvema strankama ali dvema, recimo, junakom in antijunakom,
                  če vzamemo Vlado in nas, ker je to stara socialistična parlamentarna dvorana.
                  Nikoli se še nismo zavzeli, niti nismo predsednika podprli niti v tistih
                  koalicijah, ko smo sprejemali proračun, da bi dali denar in naredili to dvorano
                  tako kot želite. Gotovo tudi ni včasih prav lepo tu gor sedeti.</p>
               <p>Zato si na nek način mislim, da o aroganci, manevrih itd. v zvezi s tem človekom
                  ni razloga, da govorimo.</p>
            </sp>
            <sp xml:id="SDZ1-Redna-38-1996-02-28.sp86">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar, za njim bo dobil besedo gospod dr.
                  Jože Pučnik.</p>
            </sp>
            <sp xml:id="SDZ1-Redna-38-1996-02-28.sp87">
               <speaker>IGNAC POLAJNAR:</speaker>
               <p>Hvala lepa. Spoštovani! Najprej replika gospodu Partljiču, ki pravi, da je bil
                  izvoljen kljub trojni koaliciji z enim glasom večine. Moram reči, da takrat
                  koalicija ni delovala, ker je bil izvoljen mimo naše volje, skoraj, bi rekel, mimo
                  naše vednosti na začetku, ker smo imeli takrat veliko pomislekov tudi zato, ker se
                  je takrat marsikaj zgodilo z Liberalno demokracijo. Imela je že podpredsednika in
                  še vse druge zadrege, tako da mirno lahko tu rečem, da ga mi nismo podprli in ni
                  bil v tem koalicijskem načrtu. Torej, ni bil koalicijski kandidat, zato je večina
                  manjša kot bi morda bila.</p>
               <p>Ne bom branil predsednika Školča. Bi pa razdelil res na dvoje. Eno je oseba,
                  sedanji predsednik Državnega zbora, drugo pa je funkcija, o kateri je govoril dr.
                  Bučar. Zdi se mi pomembno ti dve stvari razločiti. Če se spomnite, v naši
                  poslanski skupini, pa tudi sam osebno, smo bili kritični do nekaterih dejanj
                  sedanjega predsednika Državnega zbora. Tako za tem pultom sem ga nekajkrat
                  opomnil, bil deležen tudi njegove ne jeze, ampak kakšne besede potem,
                  prijateljske. Še večkrat sem imel pripombe na kolegiju predsednika Državnega
                  zbora. Mislim, da kolegij predsednika Državnega zbora je mesto, kjer se te stvari
                  morajo razčiščevati. Drugo mesto, kjer bi se morala postopkovna vprašanja
                  razčiščevati, in v tem primeru menda gre za nek postopek, istočasno pa seveda tudi
                  za nekaj drugih zamer, ki jih imajo recimo pobudniki, drugo mesto je pa torej
                  lahko poslovniška komisija ali pa še kaj drugega. Zamer seveda imamo lahko veliko,
                  takih ali drugačnih. Mi smo jih tu sproti pripovedovali in jih bomo tudi poslej
                  pripovedovali kateremukoli predsedniku, če se kdaj še pojavimo skupaj, recimo, v
                  tem Državnem zboru - zaradi tega, ker mislimo, da je treba sproti te stvari
                  razreševati.</p>
               <p>In tu prehajam zdaj na tisto drugo, bom rekel plat, ali ima funkcijo predsednika
                  Državnega zbora. In ni dobro seveda, da preveč spenjamo skupaj ali lepimo osebo
                  predsednika in funkcijo predsednika. In v tem smislu seveda je treba pritrditi
                  tudi tistemu, kar govori doktor Bučar, da gre vendarle za neko stabilnost in ta
                  stabilnost zagotovo je zagotovljena, če imamo recimo v mandatu enega predsednika
                  Državnega zbora. To se v tem mandatu sicer ni zgodilo, vemo, zakaj. Jaz bi lahko
                  rekel, da mi je žal za prejšnjim predsednikom, ker je uvedel prohibicijo in sem
                  bil nekoliko žalosten, ko smo spet v Državnem zboru dobili drugačen red, ampak to
                  sploh ni nič v zvezi z zamero itn. <stage>(govorim zgolj tisto, kar sem jaz sam
                     doživljal)</stage>. Pravim pa, da bi bilo verjetno zelo nesmotrno, ko bi se
                  Državni zbor zdajle zelo veliko ukvarjal s tem vprašanjem, ki se mu pravi zaupnica
                  predsedniku Državnega zbora ali nezaupnica, ali vsi grehi predsednika Državnega
                  zbora, ali pomanjkljivo opredeljene pristojnosti predsednika Državnega zbora.
                  Zakaj se mi zdi o tem razpravljati zdajle nekoliko vprašljivo? Zato, ker smo zelo
                  blizu konca tega mandata, smo se pa v tem Državnem zboru odločili, da bi radi še
                  kaj postorili. Na kolegiju, kot veste, se veliko razpravlja o tem in tam smo vsi
                  za to, kaj vse je še potrebno narediti. In v naši stranki smo prepričani, da ta
                  Državni zbor ima še kar nekaj nalog, ki bi jih bilo dobro opraviti in meni je samo
                  žal ali tudi naši poslanski skupini, da nismo prejle nadaljevali s tisto točko, ki
                  je danes zagotovo bolj bistvena kot pa to, o čemer se zdaj pogovarjamo. Ker
                  Državni zbor, dokler je sposoben sprejemati zakone in druge odločitve, po mojem
                  prepričanju deluje ne glede na to, ali je zdaj predsednik najboljši ali ni
                  najboljši. In je res škoda, da prej tega našega predloga Državni zbor ni sprejel
                  in se zdaj tule zares vrtimo sami okrog sebe in ne delamo tistega, kar bi bilo
                  morda bolj potrebno. Bolj potrebne bodo pa seveda še nekatere stvari v tem
                  Državnem zboru in po našem prepričanju je ena teh zagotovo vprašanje naše zunanje
                  politike, vroča tema, ki bo povezana, kot vemo, tudi s kakšnimi kadrovskimi
                  vprašanji.</p>
               <p>Zato, ker v naši poslanski skupini smo prepričani, kako pomembno je, da Državni
                  zbor še kaj dobrega postori in ker tudi nismo znotraj koalicije imeli nobene
                  besede, ko je šlo za vprašanje o novem predsedniku, tudi nismo dajali posebnih
                  navodil poslancem. Moje prepričanje pa je, da naj Državni zbor do konca tega
                  mandata opravi delo, ki si ga je naložil ali ki si ga bo še naložil, ker ne
                  verjamem, da so poslanci tako iz opozicije kot iz koalicijskih vrst že zadovoljni
                  z vsem, kar je zdaj že predvideno, da bo v Državnem zboru, ampak moje prepričanje
                  je, da se bo še kaj naložilo temu Državnemu zboru. In prav je, če se mu naloži,
                  prav je, da to delo tudi opravi, ampak bi bilo dobro, da bi potem res čas
                  posvetili temu delu, ne pa drugim vprašanjem, ki so lahko tudi pomembna, ampak
                  zagotovo ne toliko.</p>
               <p>In če bi že morali razpravljati o predsedniku Državnega zbora, bi bilo seveda
                  veliko lažje, pa sem prepričan, tudi bolj, z večjo težo, ko bi razpravljali na
                  način, ki je sicer predviden v ustavi za predsednika republike ali pa morda za
                  predsednika vlade. Hvala lepa.</p>
            </sp>
            <sp xml:id="SDZ1-Redna-38-1996-02-28.sp88">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik. Za njim bo dobil besedo gospod
                  Miran Potrč.</p>
            </sp>
            <sp xml:id="SDZ1-Redna-38-1996-02-28.sp89">
               <speaker>DR. JOŽE PUČNIK:</speaker>
               <p>Spoštovani! Imam samo dve kratki pripombi, pravzaprav repliki. Prva replika velja
                  dr. Bučarju. On je tukaj zelo prepričljivo, resno, utemeljeno, razlagal avtoriteto
                  najvišjih funkcij, pri tem pa, to obžalujem, pozabil tudi povedati, da avtoriteta
                  institucije se ne gradi na izvajanju oblasti, temveč predvsem na spoštovanju
                  pravil igre, ki jih neka institucija sprejme po demokratičnem postopku.
                  Avtoriteta, ki ne spoštuje pravil igre, zaide prej ali slej v avtoritarnost. Če
                  odvzemanje pravice do razprave poslancem Državnega zbora, ki so se povsem pravilno
                  prijavili k besedi, pomeni za dr. Bučarja malenkost, je to seveda njegova presoja.
                  Jaz to obžalujem, mislim, da je tukaj v veliki zmoti, je pa to seveda njegov
                  problem, ne problem kogarkoli drugega.</p>
               <p>Druga pripomba velja gospodu Partljiču. Gospod Partljič je kot znan slovenski
                  humorist zelo veselo, vzpodbudno začel in je pravzaprav slavospeve, ki so jih
                  tukaj zapeli gospod Anderlič, gospod Predan, gospod Petrovič, lepo pravilno ocenil
                  za pripravljene govore na pogrebu. To mi je bilo zelo všeč, samo, vse naslednje je
                  pa potekalo po drugi plati. Gospod Partljič je na koncu prav isto vižo ujel,
                  dokazal, da je pravzaprav strankarska ljubezen močnejša od dobre volje, da je
                  pravzaprav meso verjetno nekoliko močnejše od duha, in je na nek način prav tako
                  zapel neke vrste slavospev, ki sem ga, seveda, ker je v lepi slovenščini, z
                  velikim zanimanjem poslušal. Ali ga je pri tem vodila mogoče pisateljska
                  daljnovidnost, da se le obeta kakšen politični pogreb tukaj, to bi pa prepustil
                  njemu, mogoče bo to lahko razložil.</p>
               <p>In še en stavek, čisto resno. Spoštovane kolegice in kolegi, vem, večina lahko vse
                  doseže. Naš nekdanji kolega, dr. Rupel, je tukaj nekoč s te govornice tudi
                  povedal: večina odloča, kaj je resnica. To je povedal slovenski intelektualec.
                  Dobro. Res je, tudi tukaj bo odločala večina. Samo, jaz bi vas pa le prosil, da se
                  zamislite nad ozadjem in nad konsekvencami take mentalitete, takega vzorca
                  razmišljanja, ki vodi do tega, da je odvzem besede v parlamentu malenkost. Zakaj
                  bi tega ubogega mladega človeka zdaj zaradi tega nekje mu delali težave, kakor je
                  povedal kolega Partljič?! No, poglejte, to je mentaliteta, ki vodi marsikam.
                  Kršitev procedure je huda zadeva za vsakega od nas, verjetno se marsikdo od nas
                  tudi tukaj pregreši, ampak če to dela predsednik Državnega zbora in potem v svojem
                  odgovoru ni niti sposoben dojeti, kaj je napravil, če to vzame kot malenkost, kot
                  nekaj, kar se pač naredi - gospod Bučar bi morda rekel, da se vzpostavi avtoriteta
                  - potem vidim žalostno za prihodnost te, tako pojmovane demokracije.</p>
            </sp>
            <sp xml:id="SDZ1-Redna-38-1996-02-28.sp90">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Potrč, za njim bo na vrsti gospod Bavčar.</p>
            </sp>
            <sp xml:id="SDZ1-Redna-38-1996-02-28.sp91">
               <speaker>MIRAN POTRČ:</speaker>
               <p>Hvala. V poslanski skupini smo se odločili, da kot poslanska skupina ne nastopimo.
                  Vsebina te razprave, z redkimi izjemami - pri tem mislim gospoda dr. Bučarja - me
                  skorajda prepričuje, da smo ravnali prav. S predlogom, ki so ga vložili poslanci
                  za razrešitev predsednika Državnega zbora, pa tudi s to razpravo, smo uprizorili
                  ne razpravo, ampak predstavo, ki najbrž ni posebej kakšen prispevek k dviganju
                  ugleda Državnega zbora. Nas so mnogi posamezniki ob tej razpravi spraševali, kaj
                  boste naredili zdaj, ko ste v opoziciji. Naš odgovor je bil: zaradi tega, ker smo
                  v opoziciji, do predsednika Državnega zbora nimamo nobenega novega odnosa. Mi smo
                  v opoziciji proti Vladi in kadar bo šlo za vprašanje Vlade in ministrov, se bomo
                  opozicijsko obnašali; predsednik Državnega zbora je predsednik Državnega zbora s
                  tako ali drugačno večino po volji potrebne večine poslank in poslancev in prehod v
                  opozicijo do predsednika Državnega zbora nam ne daje nobenih obvez. In iz tega
                  razloga nimamo nobene potrebe, da bi se opozicijsko obnašali in opozicijsko
                  ravnali. V tej smeri dajemo tudi prav razmišljanjem, ki jih je rekel dr. Bučar.
                  Hkrati pa moram reči, da tudi sam menim, da je vsebina predloga, pa tudi odgovori
                  ali zagovori, ki so bili dani, da bi bila veliko bolj primerna za ugled Državnega
                  zbora, če bi bili kdaj posamično na kolegiju, pa tudi na Državnem zboru, kadar
                  imamo neko temo, ki govori o metodah našega dela, pripravljeni kaj več
                  razpravljati. Takrat se nam zdi to nepomembno. Neko priložnost, ki je pa politična
                  in nima nobene dejanske zveze z vprašanji, ki so formalno sicer napisana, pa potem
                  poskušamo izrabiti za politične cilje, ne pa za formalno obravnavo nekega
                  predloga. Menimo namreč, da bi bilo v zvezi z delom Državnega zbora možno kaj
                  spregovoriti ne v zvezi, ali samo v zvezi s predsednikom, da bi o vprašanju,
                  koliko smo dosledni ali ne v naših lastnih procedurah bilo možno kaj spregovoriti,
                  da bi bilo prav spregovoriti tudi o tem, koliko so dovolj odločni v varovanju
                  svoje avtoritete in v normalnem delu Državnega zbora predsedujoči. In v osnovi je
                  mnenje v poslanski skupini, da bi morali to avtoriteto krepiti, ne pa zmanjševati,
                  ker samo to omogoča normalno delovanje Državnega zbora. Da bi bilo prav
                  razmišljati tudi, kako mnogokrat ravnamo poslanci, ko nam praktično ni nič
                  neprijetno, če zavestno ravnamo mimo procedure in čakamo, ali nas bo kdo na to
                  opozoril ali ne, pod predpostavko: saj nam kot poslancem procedure ni treba
                  poznati, poznati jo mora samo tisti, ki neposredno vodi Državni zbor; kar po mojem
                  tudi ni</p>
               <p>prav in nam ni v poseben ugled.</p>
               <p>Zaradi tega bi bilo mnogo bolje o takih vprašanjih razpravljati na drug način.
                  Politični cilji, ki so neposredno povezani z vsebino tega predloga pa po našem
                  prepričanju ne kažejo ravno na željo, da bi se stvari izboljšale, ampak so res
                  bolj povezane z na pol izmišljenimi ali pa na pol zapisanimi argumenti.</p>
               <p>Ko smo razmišljali še nadalje o našem ravnanju, smo menili, da je sicer vsaka
                  stranka v Državnem zboru soodgovorna tudi za to, kako bo Državni zbor ravnal, pa
                  vemo, kakšna je bila doslej mnogokrat sklepčnost, prisotnost, obstrukcija, iskanje
                  raznih, tudi nekorektnih, rešitev, da bi se delo Državnega zbora otežilo. In
                  menimo, da je v prvi vrsti odgovornost za avtoriteto in normalno funkcioniranje
                  Državnega zbora tudi na trenutni vladajoči koaliciji. Moram reči, da je moj
                  zavesten razlog, da se nisem oglasil prej, bil tudi ta, da sem počakal, ali bodo
                  sploh kaj rekli predstavniki Krščanskih demokratov. Moram reči, da sem skrajno
                  razočaran nad tem, kar so povedali, ker bi pričakoval, da se bodo vsaj v tem
                  primeru, ko so zelo zadovoljni po javnih izjavah, da gre končno za pravo
                  koalicijo, potrudili in ščitili tudi tisto institucijo, mislim, Državni zbor, ker
                  za to gre, ki je ta trenutek poleg Vlade prav gotovo je ena od institucij v
                  državi.</p>
               <p>To so vsi razlogi, zaradi katerih smo se tudi mi v Državnem zboru odločili, da
                  najraje ob tej politikantski igri mnogih strank, tudi zadnje imenovane, ne bi
                  sodelovali. In to je tudi naš osnovni dogovor. Hvala.</p>
            </sp>
            <sp xml:id="SDZ1-Redna-38-1996-02-28.sp92">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Bavčar. Izvolite.</p>
            </sp>
            <sp xml:id="SDZ1-Redna-38-1996-02-28.sp93">
               <speaker>IGOR BAVČAR:</speaker>
               <p>Spoštovane kolegice in kolegi! Podpiram stališče in sporočilo, ki ga je v zvezi s
                  predlogom 10 poslancev izdal predsednik Državnega zbora Jožef Školč. Mislim, da so
                  bila ta stališča s stališči poslanske skupine Demokratske stranke Slovenije, s tem
                  kar je povedal dr. Bučar, pravzaprav so postala še bolj razumljiva in sodim, da
                  predlagateljem ni uspelo dokazati kršitve poslovnika. Prav tako menim, da, ko smo
                  se o tem pogovarjali že na Komisiji za volitve, imenovanja in administrativne
                  zadeve, predlagatelji niso zbrali dovolj dokazov in da kljub temu, da je samo
                  izjemoma, kot smo bili poučeni, v pravu navada, da dokazno gradivo zbira zoper
                  obtožbo obtoženec, ti predlagatelji niso storili vsega, da bi pri pristojnih
                  institucijah tega Državnega zbora sprožili ustrezne postopke. Tako kot sem na
                  KVIAZ-u predlagal, da zavrnemo ta predlog, tako bom tudi danes glasoval zoper
                  njihov predlog.</p>
               <p>Bolj kot predlog 10 poslancev se mi zdi danes zanimiva razprava. Ne samo, da
                  podpisniki sedaj sami priznavajo čustveno reakcijo, ki jih je navedla k temu
                  predlogu, nekateri seveda v teh diskusijah ne varčujejo s hudimi obtožbami. Moj
                  kolega Jože Pučnik je znan po tem, da v zanosu, ki vodi k posameznim dejanjem,
                  zgreši včasih take čustvene pripise, bi rekel Žare Pregelj. Pri interpelaciji
                  proti obrambnemu ministru, se boste spominjali, da je v nekem takem zanosu povedal
                  nekaj zanimivih podrobnosti o telefonskih pogovorih tretjih oseb. V tem primeru,
                  ko je pojasnjeval stališča Socialdemokratske stranke, mu je ušel tudi stavek, ki
                  je izrecno pravil tako: "Školčeva kršitev je dovolj, ne bi bila potrebna nobena
                  nadaljnja diskusija". Mar ni ravno s tem gospod Pučnik najbolj jasno ubranil
                  Školčeve argumente in pravzaprav pristal na postopek, ki ga Školču očita, pri
                  čemer je seveda odstop ministra Tajnikarja dejstvo, očitana kršitev poslovnika pa
                  po mojem mnenju nedokazana. Kolega Partljič se čudi, da tukaj ni bliskov in strel.
                  Moram reči, da se jaz ne čudim, ker jih ne more biti in me to pravzaprav tudi
                  veseli. Ne preseneča me umik, ki ga čutim ob besedah podpisnikov tega predloga.
                  Recimo, besede gospoda Preglja:  "Ne nam očitati teže instrumenta, ki ga
                  predlagamo; ni milejših". Ali pa drugih njegovih besed, ko pravi: "Če bi tedaj
                  glasovali in bi bilo izglasovano drugačno mnenje, bi bili popolnoma tiho". To je
                  po mojem mnenju nekaj povsem drugega kot primerjati taka stališča z obtožbami o
                  odvzemu pravice govora ali pa totalitarne geste, o čemer so govorili nekateri
                  podpisniki tega predloga na seji Komisije za volitve in imenovanja. Me pa
                  preseneča, da se pomanjkanje argumentov v teh diskusijah skuša nadomestiti z
                  diskusijo o, recimo, organizaciji snažilske službe v parlamentu. To je tisto, kar
                  digniteto te institucije najbolj prizadeva in bi svetoval, da se glede teh
                  vprašanj za tem govorniškim odrom, da se s tem v zvezi ne diskutira. Moram seveda
                  vzeti v zaščito tudi svojega strankarskega kolega in dolgoletnega prijatelja
                  doktor Rupla in v njegovo zaščito povedati in poudariti, da je za tem govorniškim
                  odrom, za katerim stojim, predstavnik in šef ali pa, bom rekel, eden od ključnih
                  govornikov Socialdemokratske parlamentarne skupine, v imenu neke pričakovane
                  večine na prihodnjih volitvah, ki je seveda ne bo, obljubljal aretacije. To je
                  seveda nekaj povsem drugega kot očitek o odvzemu pravice govora. Hvala lepa.</p>
            </sp>
            <sp xml:id="SDZ1-Redna-38-1996-02-28.sp94">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod doktor Jože Pučnik, potem bo na vrsti gospod
                  Miroslav Geržina, potem pa še gospa Vika Potočnik.</p>
            </sp>
            <sp xml:id="SDZ1-Redna-38-1996-02-28.sp95">
               <speaker>DR. JOŽE PUČNIK:</speaker>
               <p>Pripomba na gospoda Bavčarja. Seveda me je, glede na to, da je zelo blizu in sam
                  govorim, kot vsi starejši, naglušni ljudje nekoliko glasno, sigurno dobro razumel,
                  ampak namenoma napačno interpretiral. Moja teza je bila, ki jo lahko ponovim: sam
                  očiten prestopek, ki so ga podpisali poslanci, zadošča, razprava o drugih
                  pomanjkljivostih, sploh dodatnih pomanjkljivosti sploh ne bi bila potreba. Torej,
                  prosim, ne tako obračati. Jaz vem, da se, če uporabim Partljičev izraz, pač
                  vključujete v to vrsto "nagrobnih" govorov in slavospevov, to je pač verjetno
                  logika, ki jo sprejemate, to je seveda vaša stvar. Kar zadeva gospoda Hvalico, ki
                  je bil tukaj omenjen <stage>(njega ni tukaj)</stage>, zato si bom dovolil samo dva
                  stavka o tem povedati. On je dejansko izrekel takrat pod "če", da se bo tudi v
                  Sloveniji razčiščevala materialna odgovornost za kršitve zakonov; nič drugega ni
                  povedal. In jaz mislim, proti temu tudi ničesar ni potrebno pripomniti. To bi
                  morali zdaj in to bi morali jutri tako in tako, in pojutrišnjem tako in tako
                  uveljavljati, če se hočemo držati pravnega sistema. Hvala lepa.</p>
            </sp>
            <sp xml:id="SDZ1-Redna-38-1996-02-28.sp96">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miroslav Geržina ima besedo.</p>
            </sp>
            <sp xml:id="SDZ1-Redna-38-1996-02-28.sp97">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik. Spoštovani kolegi poslanci in
                  poslanke! Bom se oprl na gospoda Partljiča. Rekel je, da je tudi gospod Školč,
                  tako kot ostali, ki smo šli iz drugih poklicev, izučen za politiko. In sem bil
                  zadovoljen včasih, ko je bil v poslanskih klopeh. Včasih smo mu rekli tudi
                  "kurjač", ko je prinesel gor bencina 25 litrov, 50 litrov, in s tisto svojo
                  vehemenco in mladostnim žarom je tudi dal ton temu delu, ki je včasih tudi težko.
                  Vendarle, ti hvalospevi, ki so bili danes, mislim, da je treba kljub temu reči
                  kakšno besedo še o tem, kako se je obrnil, ali se je primerno obrnil k temu, kot
                  je bil prej, bi rekel, v žaru in zanosu, poslanec in ko je danes predsednik
                  Državnega zbora. Namreč, sam sem glede na to, da je šolan politik, ne kot ostali,
                  ki smo prišli iz drugih poklicev, menim, da bo postopal približno tako kot njegov
                  predhodnik, umirjeno, umirjal, ampak včasih mu spodrsne. Namreč, privošči si,
                  namesto da vzame besedo, pride pred govornico, s svojega mesta komentira,
                  vehementno včasih zajedljivo. To ne sodi zraven. Mislim, da sem imel sam nekatere
                  proceduralne predloge, tudi ko je šlo za glasovanje, če se spomnite, ko sem
                  zahteval in predlagal, da se da časovni rele na glasovalno napravo, da bi se
                  izognili tudi dejanjem, ki niso primerna za predsedovanje. Namreč, naprava je tako
                  narejena, da včasih, če želiš, da uloviš več glasov v svojo korist, lahko naloviš
                  več časa, včasih lahko pritisneš prej. In mislim, da tak način dela ni
                  primeren.</p>
               <p>Hvalospevov je bilo toliko, da bi rekel, če ne bi bil naš predsednik, gospod
                  Školč, mlad še, da bi lahko bila nominacija za prvega slovenskega svetnika,
                  vendarle mislim, da to ni tako. In to, kar je bilo danes rečeno, da vsaka, dobro,
                  je reklama, danes reklamiramo gospoda Školča pred slovensko javnostjo, to, mislim,
                  da nam na bo zameril. Je pa nekaj dobrega. Mislim, da je tisto dobro, kar je bilo
                  rečeno, da kot predsednik, kot inštitut, ne pa kot oseba Jožef Školč, da ta res
                  umirja ta parlament, da poskrbi za njegov boljši sloves tudi s tem, da ne daje, ne
                  dirja, po moje, občutek imam, da ne bo kdo zameril, pa lahko tudi zameri, namreč
                  občutek imam, da tekmuje s svojim predhodnikom. Ne to, da je takoj na prvi klic
                  kurir Vlade, tega občutka res nimam, vendarle tekmuje ali sam s seboj ali pa s
                  svojim predhodnikom, da bo več postoril, kot je storil njegov predhodnik. Namreč
                  način, po katerem ta parlament dela, ko tečejo seje odborov isti dan dopoldne,
                  potem pa seja Državnega zbora, pa seje drugih odborov in komisij zopet popoldne,
                  mislim, da to ni normalno. In če zahtevamo poslanci oziroma vodje poslanskih
                  skupin oziroma kdo iz parlamenta in Vlada, da se čim več stvari da na kup in da
                  jih je treba čim več postoriti, jaz mislim, da to pa je njegovo delo, da tukaj
                  konje ustavi in reče - toliko lahko naredimo na dan, na teden, na mesec. Če si bo
                  to vzel k srcu, to si ni vzel do zdaj k srcu, čeprav so bile večkrat pripombe na
                  to, da bo imel smisel tudi današnji popoldan, ko smo ga reklamirali - pa naj vzame
                  to, če smo ga reklamirali tudi kot nekakšno obvezo, da bo zadeve, o katerih smo
                  govorili, ki  nam ostalim poslancem niso všeč, da bo mogoče spravil v red. Hvala
                  lepa.</p>
            </sp>
            <sp xml:id="SDZ1-Redna-38-1996-02-28.sp98">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Vika Potočnik, izvolite.</p>
            </sp>
            <sp xml:id="SDZ1-Redna-38-1996-02-28.sp99">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Strinjam se z gospodom Geržino, da bomo
                  najverjetneje morali eno sejo posvetiti občutkom in občutenjem. Takrat bom
                  predlagala sicer, da je seja zaprta, se bomo lahko bolj temeljito pogovorili, kaj
                  kdo misli. Zdi se mi pa, da se moramo vrniti nazaj k enemu resnemu predlogu, ki je
                  bil vložen, institutu parlamentarne demokracije, ki ima ime predlog za razrešitev
                  predsednika Državnega zbora.</p>
               <p>Spoštovane poslanke in poslanci, ko sem vzela ta list, sem mislila, da sem vzela
                  kakšen dokument iz starih časov, da mi je prišel dokument iz tistih časov, ko je
                  bila ena partija in to edina, ki je z metodami in besednjakom, ki je v tem tekstu,
                  to so "hude kršitve, grobo poseganje, osnovna procedura se je kršila, temeljne
                  pravice in določila poslovnika so se kršila." Edino, kar so predlagatelji
                  naredili, so naredili to, da so izpustili tekst, ki govori: s tem je vznemirjal
                  javnost in žalil čustva najvišjih predstavnikov oblasti. Če ne zamerim tega
                  podpisnikom, kot so gospod Podobnik, gospod Hvalica, gospod Poljšak, moram
                  povedati, gospod Pučnik, da zamerim vam, da ste podpisali takšen tekst. Konstrukt,
                  ki ste ga naredili in uporabili najtežji institut parlamentarne demokracije, je
                  podoben tistemu, ki ste mi ga cel čas razlagali, da ste vi bili žrtev takšnih
                  konstruktov in takšnih obtožb.</p>
               <p>Zato, spoštovane poslanke in poslanci, ne zamerite mi, da vam rečem to, da s tem
                  in s takšnim načinom in tekstom, ki ste ga nam napisali za predlog za razrešitev,
                  ne samo, da smešite slovenski jezik, ker se vidi, da ga tukaj ne poznate, smešite
                  tudi resne institute parlamentarne demokracije, to je institut nezaupnice,
                  institut interpelacij in seveda razrešitev. In mislim, da s takšnim načinom krnite
                  ugled in seveda smešite tudi parlamentarno demokracijo med ljudmi. Hvala.</p>
            </sp>
            <sp xml:id="SDZ1-Redna-38-1996-02-28.sp100">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospa Jana Primožič, pa javil se je še
                  gospod Žaro Pregelj.</p>
            </sp>
            <sp xml:id="SDZ1-Redna-38-1996-02-28.sp101">
               <speaker>JANA PRIMOŽIČ:</speaker>
               <p>Hvala lepa za besedo, gospod predsedujoči. Drage poslanke in poslanci! Ena prvih
                  informacij ob predlogu za razrešitev predsednika Državnega zbora, gospoda Školča,
                  je bila, da ni ravnal v nasprotju s poslovnikom, ampak da so posamezne kršitve le
                  značajske napake. Tak odgovor se mi zdi, milo rečeno, smešen. In tudi ta slavospev
                  Liberalnih demokratov kot skupine in nekaterih posameznikov, o osebnosti gospoda
                  Školča, z vsem njegovim znanjem, ki ga ne pokaže, njegovim izjemnim smislom za
                  kulturo, njegovo izvirnostjo in inovativnostjo pri načinu vodenja, ki jo nekateri
                  razumejo kot aroganco, o tem ne bi govorila, ker so take navedbe pretiravanje, če
                  ne že tisto, kar sem na začetku povedala.</p>
               <p>Mislim pa, da je prav, da se tudi kot parlament vprašamo, kakšno je vodenje
                  oziroma organizacija dela v Državnem zboru. Ker za to večkrat ni priložnosti
                  drugje, pri drugih točkah, bi vseeno rada ob tej točki povedala nekaj pripomb na
                  delovanje Državnega zbora oziroma te stvari, ki sodijo pod glavno prioriteto
                  oziroma pristojnost predsednika Državnega zbora.</p>
               <p>Mislim, da se je pod njegovim vodstvom na žalost še bolj stopnjevala
                  neorganiziranost dela v Državnem zboru. Pri tem mislim na sklicevanje sej od danes
                  na jutri, na istočasno sklicevanje sej odborov. Primer je bil recimo v torek, 13.
                  februarja, sama sem članica štirih odborov oziroma komisij in vse štiri seje so
                  bile sklicane na isti dan in isto uro. Mislim, da je naloga predsednika Državnega
                  zbora tudi ta, da poskrbi za usklajevanje sej, kar se na žalost v vseh teh treh
                  letih ni dovolj učinkovito storilo. Tudi njegovi komentarji pri vodenju sej,
                  mislim da nikakor niso pristojni in primerni za predsednika Državnega zbora. Na
                  žalost se to, lahko si priznamo vsi skupaj, dogaja zelo pogosto in mislim, da je
                  prava beseda, ki so jo nekateri uporabili, da so ti komentarji večkrat arogantni.
                  Dokaz za slabo organizacijo in vodenje sej je tudi to, da smo imeli, mislim da
                  enako število, če ne že več, izrednih kot pa rednih sej. To lahko kaže na slabo
                  planiranje dela ne le Vlade in posledično Državnega zbora, ampak tudi, ob tem se
                  lahko vprašamo to, ali je bilo dovolj poskrbljeno, da je parlament ugledno in
                  umirjeno zakonodajno telo, ne pa le servis Vlade.</p>
               <p>Ob koncu bi rada povedala samo še to mnenje, da o osebnosti gospoda Školča pač ne
                  bi govorila, menim pa, da spoštovani gospod Školč kot oseba ni vreden toliko, da
                  bi zato rušili ugled parlamenta. Hvala lepa.</p>
            </sp>
            <sp xml:id="SDZ1-Redna-38-1996-02-28.sp102">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj ima besedo.</p>
            </sp>
            <sp xml:id="SDZ1-Redna-38-1996-02-28.sp103">
               <speaker>ŽARKO PREGELJ:</speaker>
               <p>Spoštovani! Repliciram gospe Viki Potočnik, ko se je spotaknila ob dikcijo
                  predloga za razrešitev, ko našteva, da smo porabili preveč težkih pridevnikov in
                  podobno. Predlog je napisan v tekočem slovenskem jeziku in tega ne morete
                  oporekati, več ali manj tudi slovnično pravilno. Če vas pa motijo besede kot so
                  hudi, grobi in podobno, je to vaša osebna stiska, gospa Potočnikova. Očitno nimate
                  drugih argumentov, kot da se spotikate ob to. Ta instrument nam je dobro poznan in
                  vemo tudi, kdo ga je uporabljal, pa smo sedaj že kje drugje tudi srečali in vemo,
                  kako so te stvari tekle, zato je čisti nesmisel, da želite zdaj v bistvu s takim
                  vrednotenjem tega predloga, ki je v resnici popolnoma korekten, nekako
                  razvrednotiti to razpravo. Da so pa ti pridevniki korektno uporabljeni, prosim,
                  poglejte določila 66., 67. in 70. člena poslovnika, kakor tudi 71. člena. Gre za
                  popolnoma natančno določen postopek vodenja razprave. Malo stvari, veste, je v tem
                  poslovniku tako eksaktno napisanih, samo še del procedure sprejemanja zakonov in
                  nekaj določil v zvezi z volitvami in glasovanjem. Vse ostalo pa je veliko bolj
                  nenatančno in zelo v široko zastavljeni dikciji. Se pravi taki dikciji, ki ima
                  lahko več pomenov oziroma različne razlage. Ta del je pa popolnoma jasen.
                  Struktura vodenja razprave teče praktično na enak način, odkar je bil prvi
                  demokratični parlament izvoljen leta 1990. Ni bistvenih razlik. Ne vem zakaj se
                  sedaj spotikate v to dejstvo, ki se je tokrat zgodilo. Jasno sem povedal, kako
                  razumem ta dogodek. Razumem ga kot politični manever. Tako je bil tudi storjen.
                  Preprečena je bila razprava. Ne primerjati umika amandmaja, sem rekel, z odstopom
                  ministra. Tudi zakon se lahko umakne samo na koncu razprave po odločanju, in sicer
                  po prvi ali pa po drugi obravnavi. Ne morete reči, da v bistvu zgolj umik ministra
                  pomeni zaključek razprave. Ne, tega določila v poslovniku ni. Tudi o tistem, ki se
                  umakne s položaja, lahko poslanci povemo svoje mnenje. To pravico imamo. Zato smo
                  pač uporabili take izraze in ne nam tega oporekati.</p>
            </sp>
            <sp xml:id="SDZ1-Redna-38-1996-02-28.sp104">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Marijan Poljšak, potem pa še gospod Jožef
                  Kopše.</p>
            </sp>
            <sp xml:id="SDZ1-Redna-38-1996-02-28.sp105">
               <speaker>MARIJAN POLJŠAK:</speaker>
               <p>Samo na kratko bom povedal eno misel. Ne mislim ponavljati, ker sem malo poslušal,
                  večine nisem poslušal, mislim, da je bilo argumentov dovolj tukaj povedanih, ampak
                  kar je bilo prej povedano, to ni napad na Liberalno demokracijo. Vi bolje veste
                  kot mi, mi ki smo zunaj beremo in vemo, da je več struj v Liberalni demokraciji.
                  Vzemite to kot možnost, da se, to je napad na tisto strujo, ki ji pripada gospod
                  Školč. Predvsem se lahko zgodi, da lahko ne uspe napad na njega in da bo druga
                  linija. Saj bo vaš glavni predsednik, saj bo gotovo od Liberalne demokracije.
                  Dajmo možnosti za politične spremembe na političnem prostoru. V strankah se stvari
                  spreminjajo na političnem prostoru. To je normalna politika. Sedaj je priložnost,
                  da se bo kaj zgodilo; če se pa bo, bomo pa videli.</p>
            </sp>
            <sp xml:id="SDZ1-Redna-38-1996-02-28.sp106">
               <speaker>PODPREDSEDNIK DR. LEV KREFT:</speaker>
               <p>Gospod Jožef Kopše ima besedo.</p>
            </sp>
            <sp xml:id="SDZ1-Redna-38-1996-02-28.sp107">
               <speaker>JOŽEF KOPŠE:</speaker>
               <p>Gospe in gospodje! Dobro, slabo, izmišljeno, resnično - vse je bilo povedano več
                  ali manj tukaj. Pred glasovanjem bi opozoril kolegice in kolege na 106. člen
                  ustave Republike Slovenije in ga bom prebral: "V primeru trajnega zadržka, smrti,
                  odstopa ali drugega prenehanja predsednikove funkcije do izvolitve novega
                  predsednika funkcijo predsednika republike začasno opravlja predsednik Državnega
                  zbora. V tem primeru je treba razpisati volitve itd." Zadnji odstavek pa pravi:
                  "Predsednik Državnega zbora začasno opravlja funkcijo predsednika republike tudi
                  med zadržanostjo predsednika republike."</p>
               <p>Ne glede na to, da tega predsednika republike ni v simbolu, je pa legitimno
                  izvoljen z veliko večino, bi bilo zelo težko, če bi današnji predsednik Državnega
                  zbora v kakršnem koli primeru moral zamenjevati predsednika republike. Hvala
                  lepa.</p>
            </sp>
            <sp xml:id="SDZ1-Redna-38-1996-02-28.sp108">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač ima besedo.</p>
            </sp>
            <sp xml:id="SDZ1-Redna-38-1996-02-28.sp109">
               <speaker>JANEZ KOPAČ:</speaker>
               <p>Hvala lepa. Moj kratek nastop bo replika na več razpravljavcev, vključno z
                  zadnjim, pa predvsem prej na gospoda Preglja. V tem parlamentu se čedim predvsem
                  velika oholosti posameznih razpravljavcev. Politika je izpostavljena raznim
                  ciničnim nevarnostim, vendar si mora ravnovesje vzdrževati z moralnimi principi, s
                  strogostjo do samega sebe in odgovornostjo do družbe, ki jo vodimo, če si
                  izposodim nekatere besede Draga Jančarja. Ravnovesje pa je treba vzdrževati tudi s
                  skromnostjo oziroma vsaj ne s pretiranim izražanjem svoje oholosti. Cinični
                  nevarnosti, ki nam tu v Državnem zboru neprestano preti, sta - vidim - vsaj dve.
                  Ena je absolutno neznanje in njegovo vehementno izražanje, kar smo morali trpeti
                  danes večji del zasedanja Državnega zbora ob neki drugi točki dnevnega reda. In
                  druga cinična nevarnost, ki jo vidim, je omalovaževanje vsakršnih moralnih in
                  institucionalnih avtoritet. Brž ko privolimo v ta cinizem, zemlja postane puščava,
                  kajti vrhovni princip je le še goli pohlep po oblasti in moči, v imenu česar je
                  mogoče storiti praktično vse. V primeru predsednika Školča - poniževati,
                  odstraniti, predvsem pa, kar se mi zdi mnogo bolj pomembno, pri čemer se sklicujem
                  na besede gospoda Bučarja, zreducirati funkcijo predsednika parlamenta na
                  brezimnega moderatorja. Če bi nekateri od današnjih razpravljavcev kdaj spremljali
                  zasedanje angleškega parlamenta, bi videli, kaj pomeni predsednik parlamenta.
                  Videli bi, da je to pravzaprav poslovnik z imenom in priimkom, kajti tam nimajo
                  napisanega poslovnika in beseda predsednika parlamenta je seveda odločujoča,
                  brezprizivno.</p>
               <p>Rad bi pa rekel samo še eno stvar. Če se pogovarjamo o konkretnem tekstu zahteve
                  za razrešitev oziroma obrazložitvi razrešitve, ki jo je z zanimivo analizo
                  predstavila kolegica Vika Potočnik. Povedal bi rad samo anekdotično analizo, ki jo
                  je podala ob gledanju televizijskega prenosa tistega dogodka, torej točke
                  razrešitve ministra Tajnikarja, moja 6-letna hči. Doma si večkrat vrti otroške
                  pesmi in ena od njih govori tudi o tem, kako so gozdne živali pokopavale lovca in
                  je pač vsaka tam nekaj postorila, lisica je plesala itd. Pesmica se zaključuje z
                  verzom, da "volk je pa zatulil, ker je pogreb zamudil." In s temi besedami je
                  komentirala izpade poslanca Hvalice potem, ko ni mogel več skakati tistega dne po
                  političnem truplu nekdanjega ministra Tajnikarja. Hvala.</p>
            </sp>
            <sp xml:id="SDZ1-Redna-38-1996-02-28.sp110">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Pregelj.</p>
            </sp>
            <sp xml:id="SDZ1-Redna-38-1996-02-28.sp111">
               <speaker>ŽARKO PREGELJ:</speaker>
               <p>Spoštovani! Replika gospodu Kopaču - izredno presenetljiv obrat, gospod Kopač, če
                  ste nam po dolgih letih skupnega delovanja v tej dvorani prišli nekaj povedat o
                  skromnosti. Upam, da mislite tudi zase skromnost, pa ne samo pri besedah, ampak
                  tudi pri dejanjih. Vemo, za kakšne zadeve ste imeli včasih prav malo opravičil,
                  razni "eri" in podobno.</p>
               <p>Kar se pa tiče predloga, da ne bi imeli poslovnika, to v tem parlamentu visi že
                  kar nekaj časa. Verjetno bi bila to idealna rešitev. Bilo bi konec proceduralnih
                  problemov, predsednik bi imel vedno prav. Sam sem nekoč že zelo resno razmišljal,
                  da bi spisal tak poslovnik. Ostalo je pa vse skupaj pri tem, ko sem ugotovil, da
                  bi moral spremeniti ustavo in verjetno za to ne bi uspel pridobiti dvetretjinske
                  večine. Ta poslovnik bi bil najbolj enostaven. Imel bi samo en člen. V njem bi
                  pisalo: "Predsednik zbora ima vedno prav in odloča sam." In to bi bilo očitno
                  napisano na kožo. Hvala lepa.</p>
            </sp>
            <sp xml:id="SDZ1-Redna-38-1996-02-28.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Želi besedo predsednik
                  Državnega zbora, gospod Jožef Školč? Besedo ima predsednik Državnega zbora,
                  izvolite.</p>
            </sp>
            <sp xml:id="SDZ1-Redna-38-1996-02-28.sp113">
               <speaker>JOŽEF ŠKOLČ:</speaker>
               <p>Hvala lepa. Lahko mi verjamete, da težje poslušam te stvari, ki so hvala, ker sem
                  vseh drugih že nekako navajen, bodisi ko sedim v klopi, bodisi iz zgodovine, še
                  največkrat pa takrat, ko vodim sejo. Kakorkoli, zdi se mi v tem trenutku potrebno
                  odgovoriti samo na tisto, kar je bilo predmet očitkov. Menim, da tisto, kar je
                  bilo napisano na podlagi 111. člena in so dobili vsi poslanci, do konca odgovarja
                  na vse te očitke in menim seveda, da sem dolžan tudi zaradi avtoritete predsednika
                  na to odgovoriti ravno zaradi tega, ker se poskuša meni, ki sedaj to funkcijo
                  opravljam, pripisati, da naj bi to avtoriteto zlorabil. Sam sem med tistimi, ki
                  vedno govorijo, da je zelo važno, da ljudje, ki nastopajo v javnem življenju,
                  bodisi da gre za poslance bodisi da gre za druge, da se zavedajo omejitev, ki jih
                  prinaša njihova funkcija. In ravno tako se jaz zelo natančno zavedam omejitev, ki
                  jih meni kot predsedniku parlamenta narekuje parlament oziroma poslovnik, se
                  opravičujem, in do neke mere se mi zdi smiselno, da je potrebno streči tudi
                  pričakovanjem o tem, kako se naj ta predsednik vede, čeravno menim, da to ni
                  najbolj pomembno.</p>
               <p>Dovolite, da odgovorim samo na tisto, kar je bilo predmet obtožb v obrambo
                  avtoritete, ne česa drugega, drugače mi ne bi bilo potrebno sploh v tem trenutku
                  tukaj nastopati.</p>
               <p>Po vloženi interpelaciji poslancev o delu in odgovornosti ministra za gospodarske
                  dejavnosti doktorja Tajnikarja, v kateri so interpelatorji že pred opravljeno
                  splošno razpravo zahtevali glasovanje o nezaupnici ministru in bi ta, če bi bila
                  izglasovana, pomenila tudi razrešitev ministra, se pravi po vložitvi zahteve za
                  interpelacijo, je bil predsednik Vlade tisti, ki je predlagal razrešitev ministra
                  Tajnikarja. In zato, tako kot je bilo nekajkrat povedano in kot vsakdo rad pozabi,
                  je najprej o tej situaciji razpravljal kolegij Državnega zbora. In na sejo
                  Državnega zbora sta bili uvrščeni obe točki: kot prioritetna razrešitev; če
                  razrešitev ne bi uspela, interpelacija. V obeh primerih bi seveda na koncu
                  glasovali o tem, ali bo dr. Tajnikar še naprej minister ali ne. Seveda je bila
                  prediskutirana tudi situacija, kaj se zgodi, če minister odstopi. In nedvoumno je
                  bilo rečeno, da ima odstop zmeraj prednost v teh treh postopkih ugotavljanja
                  odgovornosti. In tisti, ki zelo natančno spremljate poslovniške razprave, boste
                  lahko našli že leto nazaj spis poslovniške komisije, ki tudi govori o tem, kaj se
                  zgodi v primeru odstopa. Se pravi, situacija, ko imamo trikrat možnost, da nekdo
                  preneha ministrsko funkcijo, vsakič pomeni, da ko jo preneha, ni možno sprožiti
                  naslednjega postopka. V tem je vsa logika tega, te moje odločitve. In zato je bila
                  razprava o razrešitvi brezpredmetna v tistem trenutku, ko je minister Tajnikar
                  odstopil. Ni bilo koga več razrešiti, minister je pač odstopil. In velja še to
                  povedati, da ima minister v vsakem trenutku pravico odstopiti, celo pri točki, ki
                  se ne nanaša na njegovo odgovornost; lahko zagovarja nek zakon in lahko v tistem
                  trenutku pač ponudi - ne ponudi, odstopi - in ko se zbor seznani s tem odstopom,
                  njemu funkcija ministra preneha.</p>
               <p>Zdaj se vračam k tej obravnavi. Obravnava točke razrešitev ministra je potekala v
                  skladu z zaporedjem, ki ga določa 66. člen poslovnika Državnega zbora. Po
                  predlagatelju, ki je bil v tem primeru predsednik Vlade in Sekretariatu za
                  zakonodajo in pravne zadeve, oba pa nista želela besede, matično delovno telo pa o
                  tem predlogu ni razpravljalo, in po poslovniku tudi ni dolžno, so besedo dobili,
                  kot se boste spomnili, najprej predstavniki poslanskih skupin, nato pa poslanci, v
                  nekem trenutku predsednik Vlade in minister za gospodarske dejavnosti in lahko
                  rečem, tudi po vrstnem redu prijav; če upoštevam tisti naslednji člen, o katerem
                  menim govoriti, ampak to je irelevantno. V 66. členu poslovnika Državnega zbora,
                  katerega kršitev se mi očita, ni izrecno določeno, kdaj lahko, razen za uvodno
                  obrazložitev, dobi besedo predsednik Vlade oziroma minister, na katerega se nanaša
                  predlog za razrešitev. In to tudi ni potrebno. In to je tista situacija, o kateri
                  se je pač govorilo, da če se parlament ukvarja s tem, da rešuje neke probleme in
                  jih rešuje v komunikaciji z Vlado, je zelo nenavadno, če predstavnik Vlade ne more
                  dobiti besede, če predsednik Vlade ne more dobiti besede. Takega parlamenta jaz na
                  svetu ne poznam, kjer bi predstavniki Vlade nekje sedeli in bi jih lahko za to ali
                  ono obtoževali, bi jih lahko ne vem kaj spraševali, oni pa ne bi mogli odgovoriti
                  do tistega trenutka, ko bi se poslanci naveličali govoriti v dvorani. Takega
                  parlamenta na svetu ni. Če ga poznate, če poznate tak red, prosim, povejte. In v
                  tem smislu seveda se mi zdi sklicevanje na to, da je potrebno parlamentarno
                  demokracijo organizirati primerno temu, kar poznajo po svetu, tudi v Sloveniji
                  nadvse pomembno. In to, moram vam reči, da je bilo zame, ki sem se začel s
                  politiko ukvarjati res relativno zgodaj, nisem pa šolan politik, kar je bilo tu
                  nekajkrat rečeno, zmerom nekje vodilo, da se vidi, kako družbene konflikte
                  rešujejo drugje. In model parlamentarne demokracije je bil tisti model, ki me je
                  motiviral za to, da sem tudi marsikatero stvar v življenju riskiral za to, da je
                  do teh sprememb prišlo. Za to ne polagam nobenemu računa, ker sem to delal iz
                  največjega veselja in predvsem seveda iz prepričanja.</p>
               <p>Kar se tiče postopka, o katerem govorimo, sem dolžan najprej povedati, da nihče od
                  poslancev ni protestiral, niti nasprotoval takrat, ko sem dal besedo predsedniku
                  Vlade, niti ni protestiral takrat, ko je dobil besedo minister Tajnikar. Da lahko
                  pojasnim svoje ravnanje v zvezi z očitki, ki so mu jih izrekli z ene strani
                  poslanci in z druge strani je pač nekaj razlogov za razrešitev navedel predsednik
                  Vlade. Tisto, kar je pri tem zelo bistveno, je to, da na podlagi ustavne in
                  poslovniške ureditve je mogoče sklepati, da ministru preneha funkcija z dnem, ko
                  je Državni zbor na seji obveščen o odstopu. V takšnem primeru Državni zbor le
                  ugotovi, da je ministru prenehala funkcija, ta pa ima pravico svoj odstop tudi
                  obrazložiti. In kot je bilo že v stališču poslovniške komisije, na katero se
                  sklicujete, ugotovljeno, in kot je tudi praksa po svetu, je odstop enostranska,
                  nepreklicna izjava volje, ki je posebej uveljavljena za nosilce javnih funkcij v
                  demokratičnih pravnih sistemih in ima prednost pred drugimi oblikami uveljavlja
                  politične odgovornosti, to je tudi pred predlagano razrešitvijo ali interpelacijo.
                  Glede na to, da ima minister nedvomno pravico nastopiti v parlamentu in odstopiti,
                  pri tej ali pa tudi pri katerikoli drugi točki, mu ni mogoče prepovedati, da bi v
                  trenutku, ko ga izbere, podal odstopno izjavo. In ko sem sam ugotovil, da je
                  minister Tajnikar odstopil in je s tem postala nadaljnja razprava tako o predlogu
                  za razrešitev kot o interpelaciji nepotrebna, po moje tudi nesmiselna, so nekateri
                  poslanci, ki so bili še prijavljeni k razpravi, ampak poudariti moram, da ne v
                  skladu s prvim odstavkom 67. člena poslovnika <stage>(tisti, ki ga poznate, boste
                     vedeli, o čem ta člen govori)</stage> in tudi nekateri drugi, ki s tem
                  postopkom niso bili zadovoljni. In so trdili, seveda, da jim je bila preprečena
                  razprava in kršene njihove pravice, da jim v demokratičnem parlamentu ni bilo
                  omogočeno pojasniti in predstaviti svojih mnenj in stališč o razrešitvi oziroma
                  odstopu ministra oziroma o nekih širših situacijah, ki so se dotikale razrešitve
                  ministra. Potem seveda nastopi ta, za nekatere spet sporna situacija, ko so
                  zahtevali, da svojo razlago potrdi pač zbor. In tega predloga, verjemite mi, pač
                  nisem mogel dati na glasovanje in to v skladu s prvim odstavkom 70. člena
                  poslovnika, saj gre v tem primeru za zadevo, o kateri ni mogoče glasovati,
                  preprosto ni mogoče glasovati. In kot je praksa, o odstopu ministra ni mogoče
                  razpravljati, saj se zbor z njim le seznani oziroma ga pač ugotovi. Zahteva po
                  razpravi o odstopu ali celo zahteva po mnenju matičnega delovnega telesa, kar je
                  bilo takrat tukaj zahtevano v zvezi z njim, bi bila pravni, politični in tudi
                  vsebinski in proceduralni nonsens. To je pač logika tega, da parlament pripelje
                  vsako stvar do konca. In če ima, kot rečeno, na dnevnem redu dve možnosti, kako
                  se, da uporabim neprimeren termin, znebi ministra, da pa minister izkoristi tisto
                  možnost, ki jo ima sam nedvomno zmeraj na razpolago, da odstopi, sta s tem obe
                  točki izčrpani. To velja pač povedati.</p>
               <p>Drugo je vprašanje nadzora nad delom Vlade, nad področjem in tako naprej, tudi
                  posameznega ministra. Zato ima vsak poslanec, ne samo pozicijski, pravico in
                  verjetno tudi dolžnost, da ministre in Vlado nadzoruje. Instrumenti parlamentarne
                  kontrole dopuščajo vložitev predloga za novo interpelacijo, seveda zoper Vlado ali
                  kogarkoli drugega, za ustavno obtožbo, za nezaupnico Vladi, za zahtevo po
                  parlamentarni preiskavi ali pa podobno, kot je na tej seji storil kasneje
                  poslanec, gospod Podobnik, da postavi vprašanje in potem v skladu s poslovniškimi
                  določili zahteva spet razpravo. Kot se boste spomnili, je bila ta možnost
                  izkoriščena, zbor jo je izglasoval in na seji, ki smo jo začeli včeraj, je bilo na
                  dnevni red uvrščeno to, da se razpravlja o drugih vidikih zapleta v TAM-u. In so
                  seveda tudi drugi instrumenti, kako se pride do tega, da se razpravlja o tem, kaj
                  se je dogajalo do tistega trenutka, ko je minister Tajnikar odstopil.</p>
               <p>Drugo so potem splošne trditve, da sem doslej že večkrat kršil določila
                  poslovnika. Te trditve nimajo konkretne navedbe in nimajo obrazložitve, nedvoumne,
                  vsaj v tistem papirju, ki podpira ta predlog za razrešitev. In moram povedati tudi
                  še enkrat to, da je bilo marsikdaj sproženo vprašanje kršitve, da se je o tem,
                  kadar je bilo možno, glasovalo in da se je zbor odločil pač, da je predsedujoči,
                  bodisi sem bil to jaz, bodisi je to bil eden od podpredsednikov, sprejel to
                  razlago. Nobeden je ni zavrnil. Postopek za ugotavljanje kršitve pa teče na nek
                  način tako. Seveda bi se dalo enako ugotoviti tudi iz mnenj, ki jih je dala
                  poslovniška komisija in velja povedati, da v tem primeru pač ni bilo sproženo
                  hipotetično vprašanje, kot sami veste, o konkretnih kršitvah poslovniška komisija
                  ne razsoja. Hipotetično vprašanje je bila možnost, ki je bila ponujena poslancu,
                  ki je spraševal po konkretni kršitvi in jo ni uporabil; ali ni imel zadosti
                  energije ali meni, da je ta odgovor ustrezen, je druga zadeva.</p>
               <p>Stvari, ki so bile danes tukaj rečene in mislim, da je nekorektno, da se do njih
                  opredeljujem, vsekakor pa moram vsaj nekaj reči, da ne bi ostalo v zraku, v zvezi
                  s tem hišnim redom itn., da to ni pristojnost predsednika Državnega zbora. Državni
                  zbor imenuje generalnega sekretarja in mu da pooblastila, da določene stvari
                  ureja. To vsi veste in tudi, kolikor vem, je neka diskusija o teh stvareh tekla na
                  KVIAZ-u.</p>
               <p>Drugi očitek je bil o tem, da moram jaz zagotoviti, da je predsednik Vlade vedno
                  na razpolago poslancem. Lahko vam zagotovim, da je povabljen na vsako sejo. To je
                  tisto, kar je moja dolžnost. Seveda je bilo vprašanje tega velikega števila
                  izrednih sej. Tudi za to moram reči, da jih vodstvo zbora oziroma sam nisem
                  skliceval, z izjemo tistih, ki se nanašajo na veto, ki ga da Državni svet. Nobena
                  izredna seja ni bila sklicana na mojo pobudo. V tem primeru pa sem seveda dolžan,
                  da poskrbim, da Državni zbor čimprej odloči o tem postopku. Večina izrednih sej je
                  na zahtevo Vlade, včasih posameznih skupin, poslanskih, včasih tudi posameznih
                  odborov.  </p>
               <p>In da rečem še za konec, da zadnje navedbe v predlogu za razrešitev, da je moje
                  vodenje sej pogosto arogantno, za poslance žaljivo in nedostojno funkcije
                  predsednika, ne nameravam komentirati, saj v tem primeru ne gre za kršitev
                  poslovnika, ampak je to, tako kot je bilo tu že rečeno, stvar osebne prizadetosti
                  ali pa razumevanja.</p>
               <p>Za konec bi pa rekel še to, da v vseh teh dnevih, ko je to viselo v zraku, se je
                  marsikaj dogajalo okrog te odločitve. Mogoče bi bilo bolje, da se tega vzdržim, pa
                  se ne bom, iz preprostega razloga, da mi lahko verjamete, da verjamem, da sem
                  ravnal prav in da nisem pripravljen zatajiti bodisi svojega političnega stališča,
                  zato da bi me kdo podprl, niti nisem pripravljen s komerkoli kupčkati za to mesto,
                  ki mora biti izvzeto iz špetirjev, ki so politični. Po tej plati bi ravnal skrajno
                  nekorektno do zbora, če bi se pustil v to igro ujeti, v katero me je poskušal
                  marsikdo v teh 14 dne ujeti. Hvala lepa.</p>
            </sp>
            <sp xml:id="SDZ1-Redna-38-1996-02-28.sp114">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše, potem pa še gospod Žaro Pregelj.</p>
            </sp>
            <sp xml:id="SDZ1-Redna-38-1996-02-28.sp115">
               <speaker>JOŽEF KOPŠE:</speaker>
               <p>Kolegice in kolegi, gospod predsedujoči! Kolega Školč, prvi poslanec tega zbora,
                  predsednik Državnega zbora je tukaj jasno in glasno <stage>(do sedaj nisem
                     omenjal, niti nisem sodeloval, razen tistega kratkega intermezza v tej
                     razpravi)</stage> zagovarjal svoja stališča. Jaz sem bil eden izmed tistih
                  prijavljencev, ki so točno po 67. členu, prvem odstavku, bili prijavljeni za
                  razpravo in nisem prišel. Papir je napisan, papir je bil oddan in je bila
                  prijavnica oddana, upam, da je arhivirana, in nisem prišel na vrsto. Odločitev
                  predsednika Državnega zbora je bila, da da besedo, in s tem pet ali šest
                  prijavnic, to bo bolje od mene vedel predsednik Državnega zbora in sekretarka
                  Državnega zbora, je bilo izpisanih prijavnic, koliko so bile v redu, za mojo
                  trdim, da je bila, na točko, namen in za razpravo po poslovniku, je bila njegova
                  osebna odločitev, da prej da ministru Tajnikarju besedo. Problem odhoda ministra
                  Tajnikarja in eventualnih razprav, toliko več ali manj argumentiranih ali pa celo
                  neargumentiranih razprav, ni bil v tem. Za mene je precedens bil <stage>(moram
                     zdaj reči, po govoru predsednika Državnega zbora)</stage> to, da je dajal kljub
                  prijavnicam, ne vem koliko je bilo pravilno izpolnjenih, ministru možnost, da je
                  dal to. Rekel je, da ni bil opozorjen kot predsednik Državnega zbora. To, gospod
                  Školč, ne drži. Jaz sem dvakrat posredoval pri gospe Veliščkovi med trajanjem
                  razprave, tudi ob samem  klicu, ko ste dovolili gospodu Tajnikarju besedo, sem
                  posredoval in mislim, da je gospa Veliščkova dolžna posredovati mnenja vam ravno s
                  tem namenom, da ne bi slučajno izpadel iz razprave. Situacija o TAM-u, TAM in
                  situacija okrog TAM-a je toliko pomembna, da se je gospod minister Tajnikar po
                  mojem osebnem mnenju umaknil, tudi z vašo pomočjo, brez razprav in brez dokaznih
                  sredstev. Vendar kljub temu mi vemo, da ta razprava ni končana in da se v raznih
                  točkah in v sami točki o TAM-u še nadaljuje. To bodo pokazale naslednje razprave.
                  Vendar gre za sam postopek. Vi ste se, gospod predsednik odločili, da daste
                  prednost pred pravilno <stage>(ne govorim za ostale)</stage> prijavljenim
                  poslancem ministru Tajnikarju. To je za mene vsa situacija, ki je bila v tistem.
                  Bila je gospa Veliščkova opozorjena, dvakrat sem pri njej posredoval, jasno, vas
                  ne morem motiti pri vodenju zbora. Če bi to počel v klopi, kar sicer včasih
                  počnem, bi me verjetno pravilno utišali, zato sem posredoval tam, kjer je
                  potrebno. Tako, da vi sedaj niste govorili resnice, ali pa niste dobili
                  posredovanih mojih protestov. Hvala lepa.</p>
            </sp>
            <sp xml:id="SDZ1-Redna-38-1996-02-28.sp116">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Pregelj.</p>
            </sp>
            <sp xml:id="SDZ1-Redna-38-1996-02-28.sp117">
               <speaker>ŽARKO PREGELJ:</speaker>
               <p>Spoštovani! Gospod predsednik Državnega zbora, gospod Školč - vaš zagovor ima
                  sicer vsebino, ima tudi nek smisel, toda je napačen. Vi ste kršili 282. člen
                  poslovnika. Takrat, ko ste presodili, da je minister odstopil, ste dali nekaj na
                  dnevni red mimo pravil dnevnega reda. Namreč, po 282. členu ste dolžni uvrstiti
                  odstop ministra, se pravi, obvestilo o odstopu ministra na dnevni red redne seje
                  Državnega zbora najkasneje v enem tednu od prejema obvestila o odstopu. Ali ste to
                  storili? Niste mogli, ker je bil dnevni red že sprejet. Torej celoten vaš ni nič
                  zagovor vreden. Vi se ne morete izgovarjati, ker to je zgolj izgovarjanje, da ste
                  lahko prekinili točko, se pravi, da ste lahko prekinili razpravo, ker takega
                  pooblastila po poslovniku nimate - preprosto ga nimate. Ko je točka dnevnega reda
                  sprejeta, ko se začne obravnava po 66. členu poslovnika, potem mora teči do konca,
                  do odločanja. Vi bi lahko samo ugotovili, da ni več podlage za odločanje.
                  Preprosto ni bilo več podlage za odločanje. To bi bila vaša ugotovitev. Nikakor pa
                  ni mogla biti ugotovitev, da ni možna več razprava, ker je minister odstopil. Tu
                  ste naredili napako in to je glavna napaka, ki ste jo tukaj storili; ne glede na
                  to, kar je gospod Kopše poudaril, da ste neupravičeno dali besedo predsedniku
                  Vlade, kajti o tem težko presojam, kajti vrstni red prijavljenih imate vi in vi
                  dajete besedo. To je po poslovniku res, toda prekiniti točko dnevnega reda, jo
                  lahko prekinite in se potem mora nadaljevati, zaključiti pa je ne morete, dokler
                  ni zaključena po poslovniku, ali s končanjem odločanja ali s sprejemom ugotovitve,
                  da ni podlage za odločanje. In tu ste naredili napako. Niste je naredili
                  nenamensko; mislim, da je to vsem jasno. Namen je bil odvzem besede predvsem
                  poslancem opozicije, kajti dobro ste se zavedali ne samo, da bi govorili o TAM-u,
                  predvsem bi verjetno kakšno krepko rekli predsedniku Vlade. In tukaj je bil srž
                  vsega. In, prosim, ne se skrivati za proceduralno logiko, ker v resnici je šlo za
                  politični manever. Hvala.</p>
            </sp>
            <sp xml:id="SDZ1-Redna-38-1996-02-28.sp118">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? <stage>(Ne.)</stage> Ali želite ponovno besedo,
                  gospod predsednik? Izvolite. Besedo ima predsednik Državnega zbora gospod
                  Školč.</p>
            </sp>
            <sp xml:id="SDZ1-Redna-38-1996-02-28.sp119">
               <speaker>JOŽEF ŠKOLČ:</speaker>
               <p>To je sicer povsem nepotrebno, ampak glede na to, da velja tukaj neko pravilo, da
                  ima prav tisti, ki zadnji govori, bom v naprej povedal, da ne bom še enkrat
                  govoril, tudi če se bo še kdo kasneje javil.</p>
               <p>Velja pa odgovoriti na ti dve stvari, ki sta bili rečeni. 67. člen poslovnika, o
                  katerem sem govoril, govori naslednje: "Prijave k razpravi je treba vložiti pisno
                  pri generalnem sekretarju Državnega zbora pred pričetkom razprave itd." Teh prijav
                  pred pričetkom razprave ni bilo. Mislim, da celo niti ene ali največ ena. Vse
                  prijave so prihajale na mizo predsednika med razpravo. Zato ste gospod Pregelj
                  popolnoma korektno ugotovili, da o tem, kdo je bil kdaj na vrsti, smo vedeli samo
                  za mizo predsednika. Moram pa vam tudi povedati, da je bil k besedi prijavljen
                  tudi minister Tajnikar. To je eno. To je tudi odgovor gospodu Kopšetu.</p>
               <p>Kar se tiče te vaše opombe o 283. členu, mislim pa, da ste verjetno mislili na
                  282. člen, ki govori o odstopih ministra. Povedati vam moram, da piše tako:
                  "Predsednik Vlade o svojem odstopu ali odstopu ministra obvesti predsednika
                  Državnega zbora. Predsednik Državnega zbora uvrsti odstop predsednika Vlade na
                  dnevni red seje Državnega zbora najkasneje v enem tednu od prejema obvestila o
                  odstopu. Z odstopom predsednika Vlade preneha tudi funkcija ministrom." Mi smo
                  bili v situaciji, ko je odstopil minister. Bili smo na seji in pri točki, ko smo
                  razpravljali o razrešitvi ministra. Jaz se ne morem delati, da sem spregledal to,
                  da je minister odstopil in sklicevati novo sejo, zato da bom Državni zbor o tem
                  obvestil. To bi bilo po moji presoji nespametno.</p>
               <p>Nadalje ste rekli nekaj, kar menim, da tudi nima povezave s to točko, da naj bi
                  sam preprečil to nadaljnjo razpravo zato, da se ne bi govorilo o TAM-u, o
                  predsedniku Vlade Drnovšku itd. Gospod Pregelj, kot natančno poznate poslovnik, če
                  bi vi hoteli o tem govoriti in če bi jaz vzdrževal avtoriteto na način kot zahteva
                  gospod Bučar, vam ne bi smel dovoliti govoriti o tem. Na dnevnem redu je bil
                  namreč predlog za razrešitev ministra Tajnikarja v tistem trenutku in ne bi bilo
                  dovoljeno govoriti o čem drugem. Hipotetično reči, da niste vi mogli govoriti o
                  drugem, pomeni v bistvu nespoštovanje procedure oziroma poslovnika. Toliko v to
                  pojasnilo. Tako sem ravnal zmeraj.</p>
               <p>Zahvaljujem se vam za to potrpežljivost, ampak menim, da ko nekdo citira člene
                  poslovnika, da je potrebno, da jih tudi prebere in jih korektno uporablja. Hvala
                  lepa.</p>
            </sp>
            <sp xml:id="SDZ1-Redna-38-1996-02-28.sp120">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo. Na
                  podlagi prvega odstavka 247. člena poslovnika Državni zbor glasuje o razrešitvi
                  predsednika Državnega zbora po enakem postopku, kakor je določeno za njegovo
                  izvolitev. V tretjem odstavku 244. člena poslovnika, ki ureja postopek izvolitve
                  predsednika Državnega zbora, pa je določeno, da je glasovanje tajno. Tajno se
                  glasuje z glasovnicami, in sicer tako, da bomo na glasovnici obkrožili besedo "za"
                  ali besedo "proti". Predsednik Državnega zbora, gospod Jožef Školč, bo v skladu z
                  drugim odstavkom 244. člena poslovnika razrešen funkcije predsednika Državnega
                  zbora, če bo za predlog o razrešitvi glasovala večina vseh poslancev, to je 46 ali
                  več poslancev. Tajno glasovanje vodim sam kot predsedujoči Državnega zbora, s
                  pomočjo sekretarke Državnega zbora in štirih poslancev, ki jih izvoli zbor.</p>
               <p>Predlagam, da mi pri glasovanju pomagajo naslednji poslanci: Peter Petrovič, Stane
                  Frim, dr. Janez Podobnik in Ivan Verzolak.</p>
               <p>Ali kdo temu predlogu nasprotuje? <stage>(Ne.)</stage></p>
               <p>Torej dajem ta predlog na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta predlog sprejet.</p>
               <p>Prosim vse imenovane, da se takoj zglasijo v sobi 117. Glasovanje se bo začelo ob
                  19.45 uri, zaključili ga bomo ob 20.00 uri, in ob 20.15 uri nadaljevali delo seje,
                  najprej z razglasitvijo rezultatov. V skladu z drugim odstavkom 97. člena
                  poslovnika Državnega zbora bodo poslankam in poslancem vročene glasovnice tako, da
                  pride vsak k mizi predsedujočega in pove svoje ime in priimek. Poslancu poslanec,
                  ki pomaga predsedniku pri izvedbi glasovanja, izroči glasovnico, sekretarka
                  Državnega zbora pa označi pri imenu in priimku poslanca v seznamu, da mu je bila
                  glasovnica vročena. Glasovali bomo v avli pred dvorano. Prosim poslanke in
                  poslance, da izpolnjeno glasovnico oddajo v glasovalno skrinjico, ki bo v dvorani
                  na mizi predsedujočega. Ponovno prosim vse, ki mi bodo pomagali pri tem delu, da
                  se zglasijo v sobi 117.</p>
            </sp>
            <stage type="time">(Seja je bila prekinjena ob 19.39 uri in se je nadaljevala ob 20.19
               uri.)</stage>
            <sp xml:id="SDZ1-Redna-38-1996-02-28.sp121">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje,
                  nadaljujemo z delom. Najprej vas seveda prosim, da ugotovimo prisotnost v dvorani.
                  Ugotavljamo prisotnost v dvorani! Ugotavljam, da je v dvorani 51 poslank in
                  poslancev; Državni zbor je torej sklepčen in lahko odloča.</p>
               <p>Prebral vam bom zapisnik o ugotovitvi izida glasovanja za razrešitev predsednika
                  Državnega zbora gospoda Jožefa Školča. Glasovanje je potekalo v sredo 28.
                  februarja 1996 v prostorih Državnega zbora. Razdeljenih je bilo 65 glasovnic,
                  oddanih je bilo 65 glasovnic, neveljavnih je bilo 8 glasovnic, veljavnih je bilo
                  57 glasovnic. Za je glasovalo 19 poslancev, proti pa 38 poslancev. Na podlagi
                  izida glasovanja ugotavljam, da gospod Jožef Školč ni bil razrešen dolžnosti
                  predsednika Državnega zbora.</p>
               <p>S tem tudi zaključujem to točko dnevnega reda, ki se imenuje volitve in
                  imenovanja.</p>
               <p>Vračam se k <title>7. TOČKI DNEVNEGA REDA - PREDLOG ZAKONA O PREVZEMU DOLGA IN
                     IZDAJI OBVEZNIC ZARADI ZAMENJAVE DOLGA PO NOVEM FINANČNEM SPORAZUMU IZ LETA
                     1988</title>.</p>
               <p>Zakon obravnavamo po hitrem postopku. Razpravo v okviru zaprtega dela seje smo
                  zaključili in če ni dodatne želje po besedi, lahko preidemo... Besedo ima gospod
                  Žarko Pregelj. Izvolite.</p>
            </sp>
            <sp xml:id="SDZ1-Redna-38-1996-02-28.sp122">
               <speaker>ŽARKO PREGELJ:</speaker>
               <p>Spoštovani! Preden bi prešli na odločanje o amandmajih, bi postavil samo še nekaj
                  čisto pravnih vprašanj oziroma vprašanj, ki bi zadevo mogoče še nekoliko
                  osvetlila. Gre za sezname teh znamenitih oseb, ki smo jih sedaj sicer lahko
                  videli, jih pa še nimamo. Sprašujem, ali obstaja možnost, da je bil ta seznam
                  oseb, ki ne smejo dobiti obveznice, ker so pač sodelovale pri odkupu
                  jugoslovanskih dolgov oziroma so bile povezane s podjetji iz Srbije, ali je možno,
                  da je ta "Opakov  seznam" sestavni del zakona. To je eno vprašanje.</p>
               <p>Drugo vprašanje pa, ali bodo s pristopom k temu sporazumu, pravite, da je vedno
                  več teh pristopov, ali bo ta seznam tudi objavljen v Uradnem listu z vsemi
                  podpisi. Hvala. Sprašujem zdaj, če bo zdaj to sestavni del zakona. Hvala za ta
                  dokument. Ker če bo pač ostalo določilo v 3. členu, da je informativni memorandum
                  sestavni del zakona, potem bi morali tudi ti pristopi biti, zato bi želel ta
                  odgovor. Je sicer tukaj še ena dilema, ki se nanaša na samo ravnanje z obveznicami
                  oziroma, kako preprečiti, da bi te obveznice ne prišle v roke tistih, ki so na
                  črnem trgu odkupili dolgove. Vemo, to je bistveno vprašanje in ga zdaj ne mislimo
                  več zapletati, prosil bi samo ta dva odgovora v zvezi s seznami, potem pa mislim,
                  da z naše strani lahko odločamo o amandmajih.</p>
            </sp>
            <sp xml:id="SDZ1-Redna-38-1996-02-28.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju v drugi
                  obravnavi.</p>
               <p>Prejeli ste pregled amandmajev k predlogu zakona o prevzemu dolga in o izdaji
                  obveznic itd. z dne 27.2.1996. Na amandmaje, ki so bili vloženi, pa niso v tem
                  pregledu, ker so bili vloženi kasneje, vas bom posebej pri glasovanju opozoril.
                  Najprej vam predlagam proceduralni sklep, da o tistih členih, h katerim ni bil
                  vložen noben amandma, razpravljamo in glasujemo skupno.</p>
               <p>Dajem ta predlog na glasovanje. Ugotovimo sklepčnost! <stage>(41
                     prisotnih.)</stage> Ponovno vas prosim, da ugotovimo sklepčnost! <stage>(43
                     prisotnih.)</stage> Tretjič vas prosim, da ugotovimo sklepčnost! S tem da
                  opozarjam vse prisotne in odsotne, da ne glede na vse odmore zaradi nesklepčnosti
                  moramo ta zakon sprejeti v tem delu zasedanja. Ugotavljamo sklepčnost! <stage>(46
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je proceduralni sklep sprejet.</p>
               <p>Dajem v obravnavo 1. člen in amandma: V prvi alinei se za besedo "prevzem" doda
                  beseda "dela"; v drugi alinei se za besedo "zamenjave" doda beseda "dela".
                  Predlagatelj je Odbor za finance in kreditno-monetarno politiko. Želi kdo besedo o
                  tem predlogu amandmaja? <stage>(Ne.)</stage></p>
               <p>Dajem amandma na glasovanje. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 1. člen v celoti. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>Dajem v obravnavo 2. člen ter naslednje amandmaje: Prvi: 5. alinea, peti odstavek
                  se spremeni, tako da se glasi: "Informativni memorandum z dne 30. novembra 1995 je
                  dokumentacija, ki natančneje določa pogoje zamenjave dela dolga po novem finančnem
                  sporazumu s strani Republike Slovenije." Predlagatelj je matični odbor. Drugi, ki
                  ga nimate v pregledu, amandma gospoda Janeza Kopača: v 2. členu se šesta alinea
                  spremeni, tako da se glasi: "Sodelujoči upnik je pravna oseba, ki bo vključena v
                  zamenjavo dela dolga v skladu z informativnim memorandumom z dne 30. novembra
                  1995." In tretji, ki ga imate v pregledu pod številko 2: v sedmem odstavku se za
                  besedo "zamenjave" doda beseda "dela". Predlagatelj je matični odbor. Želi kdo
                  besedo o teh amandmajih in o tem členu? <stage>(Ne.)</stage></p>
               <p>Dajem na glasovanje amandma, ki ga imate v pregledu pod točko 1. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma gospoda Janeza Kopača.  </p>
               <p>Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma, ki ga imate pod točko 2 pregleda. Prosim, da
                  ugotovimo sklepčnost! <stage>(43 prisotnih.)</stage> Ponovno vas prosim, da
                  ugotovimo sklepčnost! <stage>(46 poslancev.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 2. člen v celoti. Prosim, da ugotovimo sklepčnost! <stage>(45
                     prisotnih.)</stage> Ponovno vas prosim, da ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta člen sprejeli.</p>
               <p>V obravnavo dajem 3. člen in dva amandmaja. Prvega nimate v pregledu. Vložil ga je
                  gospod Žaro Pregelj in se glasi: "3. člen se črta." Drugega imate v pregledu pod
                  točko 1: besedilo tega člena se spremeni, tako da se v celoti glasi: "Informativni
                  memorandum z dne 30. novembra 1995 in obvestilo o ponudbi iz 7. člena sta sestavni
                  del tega zakona in se objavita skupaj z njim v uradnem prevodu v slovenski jezik."
                  Predlagatelj je matični odbor. Želi kdo besedo? Ugotavljam, da ne. Dajem na
                  glasovanje najprej amandma gospoda Žareta Preglja. Ugotavljamo sklepčnost!
                     <stage>(45 prisotnih.)</stage> Ponovno vas prosim, da ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma, ki ga imate v pregledu pod točko 1. Prosim, da
                  ugotovimo sklepčnost! <stage>(45 prisotnih.)</stage> Ponovno vas prosim, da
                  ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen v celoti sprejeli.</p>
               <p>Dajem v obravnavo 4. člen, kjer imamo tudi amandma, da se spremeni člen v celoti,
                  in sicer tako, da se se glasi: "Republika Slovenija prevzame in zamenja del dolga
                  po novem finančnem sporazumu v vrednosti, ki na dan 15. januarja 1996 znaša 974
                  milijonov USD in bo zmanjšana za delež upnikov, ki niso sodelujoči upniki, tako da
                  izda obveznice." Predlagatelj je matični odbor. Želi kdo besedo? Ugotavljam, da ne
                  in dajem amandma na glasovanje. Prosim, da ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli in spremenili člen v celoti.</p>
               <p>K 5. členu imamo najprej amandma, ki ga nimate v pregledu, vložil ga je gospod
                  Žaro Pregelj, glasi pa se: besedilo drugega odstavka se spremeni, tako da se
                  glasi: "Dokončni nominalni znesek in druge pogoje obveznic v skladu z
                  informativnim memorandumom iz 2. člena določa poseben zakon". Drugi, imate ga v
                  pregledu pod točko 1: v drugem odstavku se za besedo "pogoje", dodata besedi "za
                  izdajo". Predlagatelj je matični odbor. Želi kdo besedo? Gospod Žaro Pregelj,
                  izvolite.</p>
            </sp>
            <sp xml:id="SDZ1-Redna-38-1996-02-28.sp124">
               <speaker>ŽARKO PREGELJ:</speaker>
               <p>Spoštovani! Glede na sprejeto določilo 4. člena, ko se od celotnega dolga, ki ga
                  prevzema Republika Slovenija, odšteje delež, ki se bo nanašal na upnike, ki ne
                  bodo sodelovali pri tem sporazumu in bo potem celotna vrednost določena šele po
                  drugem odstavku 5. člena, ugotavljam, da Vlada za tako dejanje ne more biti
                  pristojna.</p>
               <p>Namreč, vse kar je povezano z zadolževanjem, s krediti in podobnim, lahko država
                  sprejme le z zakoni. Tukaj pa v bistvu damo Vladi svojevrstno bianco menico za to,
                  da s podzakonskim aktom nekaj uredi. To pa ni materija podzakonskega akta.
                  Materija podzakonskega akta je vedno v popolnoma znanem okviru. Tukaj pa ta okvir
                  še ni popoln, ni dovolj znan. Zato predlagam amandma, ki v bistvu spreminja drugi
                  odstavek 5. člena, tako da napeljuje na sprejem posebnega zakona, ki bo lahko
                  izredno kratek in bo zgolj ugotovil, kakšen je končni delež Republike Slovenije po
                  tem sporazumu; se pravi, ki bo dal eksaktno številko glavnice, ostalo pride potem
                  normalno, tako kot pri ostalih zakonih. Menim, da je tak pristop korekten. Ta pa,
                  ki je tukaj, v bistvu pušča odprt prostor za tisto, česar v resnici Vlada ne more
                  delati. Vsaj tako razumem ustavo in ustavno določilo, da se lahko obveznosti za
                  državo, ki se nanašajo na prevzem dolgov, kreditov, poroštev in podobnega, lahko
                  opravi le z zakoni, kar pomeni, da mora biti v zakonu jasno zapisana obremenitev,
                  ki potem bremeni davkoplačevalce in s tem vpliva na njihove pravice, kajti le z
                  zakoni lahko vplivamo na pravice državljanov. Hvala lepa.</p>
            </sp>
            <sp xml:id="SDZ1-Redna-38-1996-02-28.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite. Gospod minister Mitja Gaspari ima
                  besedo.</p>
            </sp>
            <sp xml:id="SDZ1-Redna-38-1996-02-28.sp126">
               <speaker>MAG. MITJA GASPARI:</speaker>
               <p>Gospod podpredsednik, hvala lepa. Gospe in gospodje! Lahko bi se strinjal z
                  gospodom Pregljem, to kar je sedaj rekel, pod enim pogojem, da se potem tega
                  pravila vedno držimo. Pri zakonu o jamstvu za DARS in še nekaterih drugih zakonih
                  smo tudi opredelili osnovne pogoje, do katerih se lahko jamstvo zgodi; kot veste,
                  to je bilo sedaj na odborih in tudi v parlamentu ste o tem sklepali. V tem primeru
                  je enako do tega zneska, da ne more biti nad tem zneskom. V tem okviru se lahko
                  Vlada obveže, da obvesti parlament pred izdajo papirjev o podrobnih pogojih in jih
                  parlament dobi na vpogled pred samim postopkom te izdaje, s čimer se seznani v
                  podrobnosti o tem, kar naj bi bilo vsebovano v tem odloku. Recimo, podoben primer
                  smo imeli ob sanacijskih obveznicah, ko smo jih zamenjali, ko je bil sprejet zakon
                  o zamenjavi sanacijskih obveznic, medtem ko je bila točna struktura zamenjave
                  posameznih poenskih kategorij tega določena z vladno odredbo oziroma uredbo, ki ne
                  more preseči tistega, kar ji zakon določa oziroma omogoča. V skrajnem primeru je
                  možen poseben zakon, ki potem v taki fazi ne more več spreminjati tistega, kar je
                  predhodni akt določil; tudi ni potrebe, da bi se to dogajalo, ker je zgornji limit
                  zapisan že tukaj. Vsekakor pa, če je dovolj zato - ne vem, če s tem dajemo Vladi
                  pooblastila, ki niso njena, ker s tem zakonom določamo meje, s posebnim zakonom,
                  meje zadolžitve oziroma tukaj ne gre za novo zadolžitev, ampak gre v bistvu za
                  restrukturiranje dolga, zamenjavo ene vrste dolga za drugo oziroma hkrati
                  priznanje tistega sukcesijskega dolga, ki ga tudi uradno prevzemamo. Če bi bilo
                  dovolj, da Vlada mora obvestiti parlament pred izdajo te uredbe o strukturi in
                  sami uredbi, je to približno enako kot to, kar ste vi zahtevali, tako da bi
                  prosil, če še o tem lahko razmislite. Ne gre za to, da bi se izogibali taki
                  obveznosti. Konec koncev ni naš interes, da bi se temu izogibali. Če parlament
                  meni, da je to možno storiti hitro z zakonskim tekstom takrat, ko bo to potrebno,
                  je konec koncev tudi možno, vendar mislim, da so tukaj dani osnovni pogoji. V
                  gradivih, ki so pa priložena zakonu oziroma, ki so sestavni del zakona, so pa ti
                  pogoji natančno opredeljeni. Se pravi, v uredbi za izdajo obveznic pogoji ne
                  morejo biti drugačni, znesek je pa lahko najvišji do tega zneska, ki je tukaj
                  zapisan oziroma bo manjši od tega zneska. Hvala.</p>
            </sp>
            <sp xml:id="SDZ1-Redna-38-1996-02-28.sp127">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Pregelj. Izvolite.</p>
            </sp>
            <sp xml:id="SDZ1-Redna-38-1996-02-28.sp128">
               <speaker>ŽARKO PREGELJ:</speaker>
               <p>Spoštovani! Vprašanje je sicer pravno, toda pri tem zakonu je tudi politično.
                  Pravno je zato, ker menim, da je korektna taka ureditev. Sam sem vedno opozarjal
                  na podobne probleme pri podobnih zakonih, ko je šlo za poroštva. Mene je vedno
                  motilo, da ni znano vse z obrestmi. Dobro, sprejel sem, da se pač ne da, druga
                  možnost je, da se reče: država bo toliko garantirala in konec. Tudi to je neka
                  možnost in ker se običajno sekretariat potem ni oglasil na to temo, sem tudi jaz
                  sam utihnil.</p>
               <p>V tem primeru je pa zadeva nekoliko drugačna. Ta vsota, ki je sedaj opredeljena v
                  4. členu, ne more biti gornji limit, kajti dokazano je - vi sami ste ugotovili, da
                  so na tej OFAC-ovi listi v bistvu osebe, ki so povezane in ki jih je dejansko
                  treba odšteti od te vsote. Zato to ne more biti limit in prava vsota mora biti
                  obvezno nižja, sicer je celotna debata o tem zakonu potem praktično nepotrebno
                  govorjenje in potem bi lahko že zdavnaj rekli, kaj jaz vem, 18% in konec, ne glede
                  kdo je, kaj in komu pride obveznica in tako naprej. Ker je pa ozadje znano, potem
                  to ne more biti limit, zato sem prišel do zaključka, da je edino sprejemljivo, da
                  je v drugem odstavku to zakon. Tehnično je seveda zelo podobno, da je, na primer
                  zbor seznanjen z uredbo in da soglasje na to uredbo, tudi take rešitve že imamo v
                  zakonih, na primer zakon o varstvu okolja, tudi to je možno. Po mojem mnenju je pa
                  pravno najbolj korektno, da je to zakon. Prosil bi tukaj v tem primeru Sekretariat
                  za zakonodajo, da poda svoje mnenje in to dilemo razjasni. Hvala lepa.</p>
            </sp>
            <sp xml:id="SDZ1-Redna-38-1996-02-28.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Baškovič.</p>
            </sp>
            <sp xml:id="SDZ1-Redna-38-1996-02-28.sp130">
               <speaker>MILAN BAŠKOVIČ:</speaker>
               <p>Hvala lepa. Najprej bi vas spomnil na to, kako smo mi v zakonu o Vladi opredelili
                  akte, ki jih lahko Vlada izdaja. Ta člen piše takole - 26. člen zakona o Vladi: "Z
                  uredbo Vlada podrobneje ureja in razčlenjuje z zakonom ali drugim aktom Državnega
                  zbora določena razmerja, v skladu z namenom in kriteriji iz zakona." To je
                  funkcija akta Vlade, ki ob zakonu lahko nastopi. S tega vidika gre za podrobnejšo
                  ureditev, razčlenitev in tako naprej teh globalnih razmerij, ki jih zakon daje. Že
                  iz tega osnovnega razmerja bi rekel, da je taka kombinacija možna, ne bi bila v
                  nasprotju z ustavno pozicijo in tudi zakonsko pozicijo Vlade, ker zakon vse
                  osnovne stvari rešuje, vse podlage, celo ta okvirni znesek, kako se to sešteva,
                  odšteva, vsa pravila so dana. Gre potem samo za ugotovitveni dokument, ki potem to
                  nominalno vsoto dokončno izračuna po vseh kriterijih, tudi po memorandumu, ki je
                  tukaj podlaga kot dokumentacija in je sestavina zakona, tako da je veliko
                  elementov, mimo katerih Vlada ne more oziroma v tem okviru se mora obnašati.
                  Nikakor pa ni mogoča kombinacija, da bi na uredbo Vlade dajal soglasje Državni
                  zbor, tega pa še nikoli nismo napravili in tudi mislim, da ne gre kombinacija
                  zakonodajne funkcije z izvršno in tega. To je pa izključno, da bi na akt Vlade dal
                  soglasje Državni zbor, to je nemogoče. Moram še reči, da take izvedbe, podobna
                  pooblastila Vladi smo res že nekajkrat dajali, tudi v podobnih finančnih zadevah
                  in s tega načelnega, pravnega vidika, bi jaz rekel, da ni zadržkov za predloženo
                  rešitev. Hvala lepa.</p>
            </sp>
            <sp xml:id="SDZ1-Redna-38-1996-02-28.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju.</p>
               <p>Na glasovanje dajem najprej amandma k 5. členu, ki ga je vložil gospod Žarko
                  Pregelj. Jaz bi prosil gospoda Jagodnika in gospo Pečanovo, da se udeležita
                  glasovanja. Ugotovimo sklepčnost! <stage>(45 prisotnih.)</stage> Ni pomagalo.
                  Ponovno prosim, da ugotovimo sklepčnost. Glasujemo o amandmaju k 5. členu, ki ga
                  je predlagal gospod Žarko Pregelj. Ugotovimo sklepčnost! <stage>(45
                     prisotnih.)</stage> Tretjič vas prosim, da ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem na glasovanje amandma, ki ga imate v pregledu pod točko 1. Ugotovimo
                  sklepčnost! <stage>(43 prisotnih.)</stage> Ponovno vas prosim, da ugotovimo
                  sklepčnost! <stage>(45 prisotnih.)</stage> Jaz bi prosil, gospod Jančar, da ne
                  delate reda v dvorani, za to sem jaz tukaj. Ko bo potrebno, bom spregovoril.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 5. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen sprejeli.</p>
               <p>Dajem v obravnavo amandma, ki se nanaša na 5., 7. in 9. člen. Namreč, da se v 5.,
                  7. in 9. členu besedilo "dokumentacija, ki določa pogoje zamenjave" v ustreznih
                  sklonih nadomesti z besedama "informativni memorandum", prav tako v ustreznih
                  sklonih. Predlagatelj je matični odbor. Želi kdo besedo?</p>
               <p>Ugotavljam, da ne in dajem ta amandma na glasovanje. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta amandma sprejet.</p>
               <p>Na glasovanje dajem 7. člen v celoti. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 7. člen v celoti sprejet.</p>
               <p>V razpravo in glasovanje dajem 8. člen in amandma, ki se glasi: V drugi alinei 8.
                  člena se črta beseda "tujih", tako da se druga alinea 8. člena glasi: "ki se
                  nahaja v portfleju upnikov, kadar je dolžnik do Republike Slovenije po tem zakonu
                  banka." Predlagatelj je Vlada. Matično delovno telo amandma podpira. Želi kdo
                  besedo? Ugotavljam, da ne in dajem amandma na glasovanje. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 8. člen v celoti. Ugotovimo sklepčnost! <stage>(45
                     prisotnih.)</stage> Ponovno vas prosim, da ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 8. člen sprejet.</p>
               <p>Na glasovanje dajem še 9. člen v celoti, ki smo ga s tistim kombiniranim
                  amandmajem že prej spremenili. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 9. člen sprejet.</p>
               <p>V obravnavo dajem 15. člen in amandma k 15. členu, ki se glasi: besedilo prvega
                  stavka prvega odstavka se spremeni, tako da se glasi: "Republika Slovenija kot
                  prevzemnik dela dolga po novem finančnem sporazumu prevzame del sredstev na
                  fiduciarnem</p>
               <p>računu, ki ustrezajo odplačani glavnici in obrestim iz tega naslova." Predlagatelj
                  je matični odbor. Želi kdo besedo? Ugotavljam, da ne in dajem amandma na
                  glasovanje. Ugotovimo sklepčnost! <stage>(45 prisotnih.)</stage> Ponovno vas
                  prosim, da ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Dajem na glasovanje še 15. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen sprejeli.</p>
               <p>Dajem v obravnavo vse ostale člene zakona, h katerim ni bil vložen noben amandma.
                  Želi kdo besedo? <stage>(Ne.)</stage></p>
               <p>Dajem vse ostale člene zakona na glasovanje. Ugotovimo sklepčnost! <stage>(45
                     prisotnih.)</stage> Ponovno vas prosim, da ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo vse ostale člene zakona sprejeli.</p>
               <p>Dajem v obravnavo naslov zakona, h kateremu je bil vložen naslednji amandma:
                  naslov zakona se spremeni, tako da se glasi: "Predlog zakona o prevzemu dela dolga
                  po novem finančnem sporazumu iz leta 1988 in o izdaji obveznic Republike Slovenije
                  zaradi zamenjave tega dolga". Predlagatelj je matični odbor. Želi kdo besedo o
                  naslovu zakona in o tem amandmaju? <stage>(Ne.)</stage></p>
               <p>Dajem naslov zakona na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo naslov zakona spremenili v celoti.</p>
               <p>Prehajam k tretji obravnavi. Najprej sprašujem, če želi kdo vložiti amandmaje v
                  tretji obravnavi? Izvolite, gospod Žaro Pregelj ima besedo.</p>
            </sp>
            <sp xml:id="SDZ1-Redna-38-1996-02-28.sp132">
               <speaker>ŽARKO PREGELJ:</speaker>
               <p>Spoštovani! Imam vprašanje v zvezi s sprejetim amandmajem. Sprejeli smo amandma k
                  8. členu, ki ga je predlagala Vlada, tako da smo v 8. členu v drugi alinei drugega
                  odstavka črtali besedo "tujih", tako da se zdaj ta glasi: "...ki se nahaja v
                  portfelju upnikov, kadar je dolžnik Republike Slovenije po tem zakonu banka." In
                  potem med tem seznamom oseb, ki so pristopile k sporazumu, je tudi neka oseba, CIM
                  IMPORT EXPORT LJUBLJANA. Zdaj sprašujem predlagatelje, ali je bilo to narejeno
                  zaradi tega, kajti vsi ostali so, vsaj na videz, tuji? Ta pa zdaj ima sedež doma
                  in potem ni tuja oseba. Tako da bi prosil tukaj pojasnilo, sicer bom predlagal, da
                  se pripravi amandma, da se te zadeve nekoliko bolj natančno zapišejo. Zdaj
                  razumem, vi ste to besedo "tuji" črtali predvsem zaradi tega, ker so v temu
                  sporazumu, k informativnemu memorandumu, pristopile tudi osebe, ki so v resnici
                  domače pravne osebe. In bi prosil, da preden se odločimo, ali bomo vložili amandma
                  ali ne, da dobimo tole pojasnilo.</p>
               <p>Dolgujete mi sicer še pojasnilo iz splošnega dela razprave v zvezi s seznamom, z
                  OFAC-ovim seznamom, toda, pač bom vaš molk razumel po svoje. Hvala.</p>
            </sp>
            <sp xml:id="SDZ1-Redna-38-1996-02-28.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v zvezi s tem?</p>
               <p>Ja, izvolite. Gre verjetno za pojasnilo v zvezi s sprejetim amandmajem, čeprav bi
                  to vprašanje moralo biti postavljeno v drugi obravnavi ob amandmaju. Izvolite.</p>
            </sp>
            <sp xml:id="SDZ1-Redna-38-1996-02-28.sp134">
               <speaker>MAG. JANEZ KOŠAK:</speaker>
               <p>Mi smo te stvari prekontrolirali, ta "Firma CIM" je pravno formalno avstrijska
                  entiteta in je registrirana v avstijskem registru. Sama ta dikcija je bila
                  spremenjena iz enega samega razloga, zaradi tega, ker gre za porfelj tukaj, in
                  Ljubljanske banke, ki se bo v enem delu prenesel na matično hišo, Ljubljansko
                  banko d.d.</p>
            </sp>
            <sp xml:id="SDZ1-Redna-38-1996-02-28.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Želi kdo vložiti amandma v tretji obravnavi? Če
                  ne, dovolite, da vas opozorim na zapisnik matičnega delovnega telesa, ki tokrat
                  svojega dela sicer ni opravljal tako kot bi bilo treba. V njem namreč piše: "Odbor
                  se je strinjal z mnenjem sekretariata, da pri končni redakciji zakonskega besedila
                  Sekretariat za zakonodajo in pravne zadeve opravi redakcijske popravke, na katere
                  opozarja v svojem mnenju". Iz mnenja sekretariata je razvidno, da gre za dve vrsti
                  redakcijskih popravkov.</p>
               <p>Prvi: "V zvezi s predstavitvijo pojma pri 2. členu "slovenski dolžniki po tem
                  zakonu" pa menimo, da ga je potrebno skozi vse določbe zakonskega besedila
                  dosledno uporabiti zaradi jasnega razlikovanja razmerij pred in po prevzemu dolga
                  iz naslova refinanciranih kreditov po novem finančnem sporazumu s strani Republike
                  Slovenije. Tako bi bilo v besedilu drugega odstavka 8. člena obveznosti dolžnikov
                  do Republike Slovenije ustrezneje opredeljene kot obveznosti slovenskih dolžnikov
                  po tem zakonu do Republike Slovenije, v določenih besedilih pa bi bilo verjetno
                  primerneje pojasnilo "do Republike Slovenije" celo opustiti <stage>(tretja alinea
                     1. člena, druga alinea drugega odstavka 8. člena, prvi, četrti, peti in šesti
                     odstavek 9. člena, prvi odstavek 10. člena in 11. člen)</stage>. Te popravke bi
                  lahko opravil tudi sekretariat pri končni redakciji zakonskega besedila."</p>
               <p>In druga vrsta tega tipa, na katero se sklicuje matični odbor: "Glede na že
                  predlagano opredelitev dolga kot dela dolga po novem finančnem sporazumu,
                  upoštevaje predlagane amandmaje k 1. in 2. členu, pa bo potrebna redakcijska
                  izboljšava tudi v nadaljnjem zakonskem besedilu z enako dopolnitvijo kot dela
                  dolga in to v prvem odstavku 5. člena, 6. in 7. členu, prvem odstavku 8. člena,
                  prvem in četrtem odstavku 9. člena, prvem odstavku 10. člena ter 12. in 13. členu.
                  Menimo, da bi tudi te popravke bilo možno opraviti pri končni redakciji zakonskega
                  besedila."</p>
               <p>Jaz dajem, preden dam zakon v celoti na glasovanje, na glasovanje ta predlog
                  sklepa matičnega delovnega telesa, ki se nanaša na te in samo na te dele mnenja
                  Sekretariata za zakonodajo in pravne zadeve, to se pravi, da pooblastimo
                  Sekretariat za zakonodajo in pravne zadeve, da te popravke, ki sem jih prebral iz
                  njegovega mnenja, kajti vse ostale je matično delovno telo vložilo kot amandmaje,
                  opravi v redakciji zakonskega besedila. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta sklep sprejet.</p>
               <p>S tem so vzpostavljeni pogoji za glasovanje o zakonu v celoti. Pred tem sprašujem
                  predstavnika sekretariata, če je moja ugotovitev točna, da lahko dam zakon v
                  celoti na glasovanje. Ja. Dajem torej na glasovanje... Gospod Lojze Peterle želi
                  besedo pred glasovanjem o zakonu v celoti. Izvolite.</p>
            </sp>
            <sp xml:id="SDZ1-Redna-38-1996-02-28.sp136">
               <speaker>ALOJZ PETERLE:</speaker>
               <p>Spoštovani gospod podpredsednik, poslanke in poslanci! Nisem imel priložnosti, da
                  bi se kakorkoli izrazil o tem zakonu doslej zaradi odsotnosti, bi rad pri
                  obrazložitvi glasu - glasoval bom seveda za ta zakon - povedal naslednje, da sem
                  zelo vesel, da končujemo vso to proceduro, ki je izredno pomembna za slovensko
                  državo. Pozorno sem spremljal ves razvoj pogajanj in seveda rezultate v tej zvezi
                  in bi rad izrazil vsaj v svojem imenu vse priznanje ekipi, v kateri so bili gospod
                  guverner Arhar, gospod minister Gaspari, gospod Mrak, gospod Košak in tako naprej,
                  kajti mislim, da so z delom, ki so ga opravili, prihranili slovenski državi z
                  identifikacijo povezanih oseb oziroma z njihovo izvršitvijo, po mojih izračunih
                  vsaj okrog 150 milijonov ameriških dolarjev ali kar je približno 20 milijard
                  tolarjev in jim izrekam priznanje in zahvalo za to in sem vesel, da smo v tretji
                  fazi in da to zgodbo za sedaj zaključimo.</p>
            </sp>
            <sp xml:id="SDZ1-Redna-38-1996-02-28.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Žaro Pregelj, izvolite!</p>
            </sp>
            <sp xml:id="SDZ1-Redna-38-1996-02-28.sp138">
               <speaker>ŽARKO PREGELJ:</speaker>
               <p>Spoštovani, tega zakona ne bom podprl iz znanih razlogov. Ti razlogi so predvsem
                  naslednji: nisem dobil ustreznega zagotovila, da bodo v popolnosti zaščiteni tisti
                  interesi Republike Slovenije, ki jih v bistvu želi zakon zaščititi, niso pa v ta
                  zakon vključeni vsi instrumenti, med njimi tudi seznam povezanih oseb. Pomembno
                  je, da vemo, kdo bo dobil obveznice naše države. Zavedati se moramo, da imajo
                  sedaj vse tiste osebe, ki so tako ali drugače povezane z odkupi jugoslovanskih
                  dolgov, sedaj v rokah papirje, ki niso kaj prida vredni, čeprav jim vrednost
                  raste, kot ugotavljate. Vredni niso pa zato, ker brez dokaj zapletenih tožb in
                  podobno, ne morejo izterjati slovenskega denarja. Sedaj, ko bo to prevzela država,
                  bo sicer to narejeno korektno z naše strani, vprašanje pa je, če bodo tisti, ki
                  bodo prejeli te obveznice tudi, tako korektni do nas. Kakor potekajo podobne
                  stvari na svetovnih trgih, običajno se korektnost konča pri dobičkih. Zato ne
                  morem tega zakona podpreti tudi zato, ker mi je ostalo še nekaj dvomov v zvezi s
                  posameznimi ozadji in predvsem zato, ker menim, da kljub vsemu za hitrost
                  reševanja te problematike, kakor tudi za količino obveznic, ki jih bo naša država
                  izdala, imajo nekateri interes in to ne samo v naši državi, ampak, kot kaže, tudi
                  v sosednji. Zato mi dovolite, da bom z vso odgovornostjo proti temu zakonu.</p>
            </sp>
            <sp xml:id="SDZ1-Redna-38-1996-02-28.sp139">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo obrazložiti svoj glas? Ugotavljam, da ne in dajem zakon v
                  celoti na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo zakon v celoti sprejeli.</p>
               <p>V obravnavo dajem predlog dodatnega sklepa, ki ga je vložila poslanska skupina
                  Slovenske ljudske stranke: "Vlada Republike Slovenije naj v roku 2 mesecev
                  predloži osnutek ustavnega zakona, v katerem bo opredeljeno stališče Slovenije do
                  instrumenta tajnega Uradnega lista SFRJ in do obvez, ki iz tega naslova zavezujejo
                  Slovenijo." Ali želi kdo razpravljati? Besedo je želel gospod dr. France Arhar,
                  guverner Banke Slovenije, potem bo dobil besedo še gospod Baškovič.</p>
            </sp>
            <sp xml:id="SDZ1-Redna-38-1996-02-28.sp140">
               <speaker>DR. FRANCE ARHAR:</speaker>
               <p>Gospod podpredsednik, dame in gospodje! Glede na današnjo razpravo, glede na
                  dokumente, ki so bili tukaj predstavljeni in predvsem z zadnjim dokumentom, ki je
                  bil izročen gospodu Preglju, rečem naslednje. Informacija gre v eter v tem
                  trenutku, v svet. Predvidevam in mislim, da je razumevanje te materije danes večje
                  kot je bilo na začetku današnjega dne in da je z današnjo odločitvijo narejen nov
                  korak v smeri razreševanja stare dediščine. Pričakujemo pa, da ob tem razumevanju
                  ne bo jutri objavljena lista, ki ste jo dobili, v časopisih. Ta praksa, kdo je
                  glasoval v tem parlamentu, tudi ne obstaja, da se to poimensko objavlja.</p>
               <p>Drugič, gospod Pregelj, še enkrat je treba povedati. Mislim, da je še vedno
                  napačna predstava, kako bo trgovanje z obveznicami. Oprostite, slovenske
                  obveznice, kadar bodo izdane, bodo dobili upniki. Te obveznice bodo zopet na trgu
                  in z njimi se bo trgovalo. Slovenske obveznice bodo dobili v knjigi, ki nima
                  nobene terjatve do Slovenije. 18% bodo dobili tisti, ki imajo tudi v Makedoniji
                  terjatve in obratno, tiste firme, ki imajo sedež, ta, ki je bila prej imenovana v
                  Celovcu, ta bo ostalo razliko participirala na ostali Jugoslaviji. Mislim, da smo
                  to zelo jasno in zelo glasno večkrat povedali.</p>
            </sp>
            <sp xml:id="SDZ1-Redna-38-1996-02-28.sp141">
               <speaker>PODPREDSEDNIK DR. LEV KREFT:</speaker>
               <p>Prosil bi, gospod Arhar, ta tema ni več sedaj na dnevnem redu. Mi smo pri dodatnem
                  sklepu in ni možno o tem razpravljati, drugače bomo odprli vso razpravo na novo.
                  Zakon smo pa sprejeli.</p>
            </sp>
            <sp xml:id="SDZ1-Redna-38-1996-02-28.sp142">
               <speaker>DR. FRANCE ARHAR:</speaker>
               <p>Se strinjam, vendar bi prosil, zaradi tega seznama. Vi ga lahko objavite na
                  odgovornost, ampak to ni poslovno in v času ...</p>
            </sp>
            <sp xml:id="SDZ1-Redna-38-1996-02-28.sp143">
               <speaker>PODPREDSEDNIK DR. LEV KREFT:</speaker>
               <p>Ponovno bi prosil, da zaključite, ker ni možno o tem razpravljati. Zaradi tega,
                  kar ste povedali, sem prisiljen dati besedo še gospodu Marjanu Podobniku, ker mora
                  odgovoriti na to, kar ste povedali. Prosim pa, da se potem vrnemo k dodatnemu
                  sklepu.</p>
            </sp>
            <sp xml:id="SDZ1-Redna-38-1996-02-28.sp144">
               <speaker>MARJAN PODOBNIK:</speaker>
               <p>Spoštovani, gospod Arhar! Prepričan sem, da niste mislil tako kot se je dalo
                  razumeti vaše besede. Torej, to listo, ki ste jo dali tukaj poslanskemu kolegu
                  gospodu Preglju in ni šla iz te dvorane, je tukaj, jo, prosim, vzemite nazaj, da
                  jo boste tukaj imeli. To, kako prihajajo zaupne informacije iz parlamenta in še
                  kje v javnost zaradi interesa posameznih skupin, pa ne vas, izrecno poudarjam,
                  ničesar vas, gospod Arhar in vaše skupine ne obtožujem. Vendar to, kar se dogaja,
                  da delovno gradivo preiskovalne komisije nekdo zaradi interesa, da diskreditira
                  predlagatelja, daje v javnost, tega nase ne bomo nikoli prevzeli. In zato prosim,
                  da ob zaključku, ko smo vam mi omogočili, da ste danes sprejeli ta zakon - brez
                  naših glasov ste bili nesklepčni, spoštovana koalicija, z našimi glasovi ste
                  sprejeli danes ta zakon in prosim, da ste toliko korektni v tem trenutku, da tudi
                  predstavnik Vlade pride ob dodatnem sklepu, če je res to, kar ste govorili o
                  tajnih uradnih listih in podpre predlog, da Vlada pripravi predlog ustavnega
                  zakona po katerem se bo Slovenija opredelila do tajnih uradnih listov SFRJ. Mi smo
                  bili korektni do konca, postavljali smo vprašanja, kljub temu, da nismo dobili
                  odgovorov, smo tudi čakali. Tu je pa ta lista in jo vzemite nazaj in ne prevzemamo
                  seveda prav nobene odgovornosti; po naši strani ne bo šla nikamor, je tukaj.</p>
            </sp>
            <sp xml:id="SDZ1-Redna-38-1996-02-28.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Trenutno je zdaj pri meni, ampak se je bom zelo hitro znebil. Besedo
                  ima gospod Baškovič; razpravljamo o predlogu dodatnega sklepa. Ne, potem, ko
                  pridete na vrsto, po gospodu Baškoviču, ker je razprava o dodatnem sklepu, ne pa o
                  tem, o čemer je govoril gospod Podobnik in je dobil besedo samo zato, ker je dobil
                  gospod Arhar besedo. Izvolite.</p>
            </sp>
            <sp xml:id="SDZ1-Redna-38-1996-02-28.sp146">
               <speaker>MILAN BAŠKOVIČ:</speaker>
               <p>Hvala lepa. Jaz bi rad opozoril ob tem dodatnem sklepu na nekaj problemov. Namreč,
                  ni tako preprosto z ustavnim zakonom stvari urejati; in kaj urejati in kako
                  urejati. Najprej bi rad opozoril na samo dikcijo tega sklepa, ki pravi, da naj
                  Vlada v roku dveh mesecev predloži osnutek ustavnega zakona, v katerem bo
                  opredeljeno stališče države in tako naprej. Že to ne kaže na ustavni zakon,
                  mislim, že procedura pri nas ne pozna osnutkov. Imamo zakon v prvi, drugi in
                  tretji obravnavi, če gre za zakon. Ustavni zakon se pa po proceduri spremembe
                  ustave pripravlja in tam imamo zopet druge oblike, ne pa osnutek kar tako.
                  Stališče ni vsebina zakona, stališče je lahko resolucija in tako naprej, kvečjemu.
                  Ampak to so take, čisto formalne nerodnosti in jih samo omenjam.</p>
               <p>Vsebinsko in pravno bi pa rad nekaj stvari vendarle opozoril. Menim, da ta ustavni
                  zakon ni potreben. Mi imamo to urejeno. Namreč, to, kar tukaj naprej piše, "do
                  obvez, ki iz tega naslova zavezujejo Slovenijo." V kolikor gre za materialne
                  obveznosti, za dolg - mi smo z ustavnim zakonom za izvedbo temeljne listine v 11.
                  členu vse te, kontinuiteto dolgov, naš odnos do tega, na ustavni ravni uredili v
                  ustavnem zakonu. Potem,</p>
               <p>leta 1994 z dopolnitvijo ustavnega zakona, smo to še bolj razčlenili, alociran
                  dolg, tako nealociran, tako Novo Ljubljansko banko, Novo Mariborsko banko, vse to
                  smo napravili, da smo to naprej na tej ravni ustavnega zakona zaščitili to pot. To
                  je urejeno, kar zadeva tudi ta zakon, ki se danes veže na to. Tako da s te strani
                  obveznosti in tile uradni listi nimajo tu funkcije. Mi smo to na drug način že na
                  ravni ustavnega zakona izpeljali oziroma napravili, kar je bilo treba. Če gre še
                  za kakšne druge možne obveznosti iz tistih let, desetletje nazaj, kolikor je bilo
                  finančnih in podobnih zadev, deviznih, carinskih, to je praktično neaktualno, po
                  moji oceni. In kako zdaj to na ustavni zakon vezati, tu ne vidim poti. Poleg tega
                  imamo pa tudi na ustavni ravni s 4. členom zakona o temeljni listini urejeno, da
                  vsi tisti zvezni predpisi, ki niso v skladu z našim pravnim redom, niso prešli v
                  naš pravni sistem. To je tudi že rešeno na tej ravni. In tudi Ustavno sodišče je
                  to v neki odločbi, v obrazložitvi sicer, tudi tako tolmačilo, imamo tudi to
                  odločbo Ustavnega sodišča. S te plati so pravno te stvari vendarle transparentne
                  in jih je z malo fantazije oziroma teorije in prakse, koliko jo že imamo, možno
                  tolmačiti, gre za interpretacijo. Tudi Vrhovno sodišče je že večkrat uporabilo ta
                  4. člen temeljnega zakona in reklo: ta in ta zvezni predpis se pri nas ne
                  uporablja, ker je v nasprotju z našim pravnim redom. Toliko je že teh elementov,
                  da ne vidim funkcije tega ustavnega zakona in mislim, da tak inštrument na tej
                  ravni ne bi bil oportun niti upravičen. Hvala lepa.</p>
            </sp>
            <sp xml:id="SDZ1-Redna-38-1996-02-28.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Podobnik ima besedo. Želite, se opravičujem, gospod
                  Kopše, želite o sklepu razpravljati. Izvolite. Ja, pogledam tja, kjer ponavadi
                  sedite pa vas ni. Mislil sem, da vas ni v dvorani.</p>
            </sp>
            <sp xml:id="SDZ1-Redna-38-1996-02-28.sp148">
               <speaker>JOŽEF KOPŠE:</speaker>
               <p>Nekaj resnega bi rekel. Ker smo na zaprtem delu seje videli neke dokumente, gospod
                  Pregelj je svoje dokumente vrnil, bi prosil Banko Slovenije in Vlado, se pravi
                  Ministrstvo za finance, da bomo poslanci, kadar bomo imeli probleme s stvarmi, o
                  katerih smo govorili na zaprtem delu seje, imeli možnost videti te dokumente.</p>
            </sp>
            <sp xml:id="SDZ1-Redna-38-1996-02-28.sp149">
               <speaker>PODPREDSEDNIK DR. LEV KREFT:</speaker>
               <p>Gospod Kopše, to ni predmet dodatnega sklepa. Če želite razpravljati o dodatnem
                  sklep, vse druge predloge lahko date drugič, na načine, ki so vam dovoljeni,
                  gospod Kopše.</p>
            </sp>
            <sp xml:id="SDZ1-Redna-38-1996-02-28.sp150">
               <speaker>JOŽEF KOPŠE:</speaker>
               <p>Način vodenja seje je pripeljal do tega, da govorim post festum, po tistem kar je
                  gospod Arhar govoril.</p>
            </sp>
            <sp xml:id="SDZ1-Redna-38-1996-02-28.sp151">
               <speaker>PODPREDSEDNIK DR. LEV KREFT:</speaker>
               <p>Jaz sem vam povedal, da ne dajem besede za razpravo o tem, kar je gospod Arhar
                  govoril, ker je gospod Arhar že izkoristil svojo besedo in vas prosim, da se
                  usedete na svoje mesto.</p>
            </sp>
            <sp xml:id="SDZ1-Redna-38-1996-02-28.sp152">
               <speaker>JOŽEF KOPŠE:</speaker>
               <p>Gospod predsednik, važno je, da je Banka Slovenije to slišala.</p>
            </sp>
            <sp xml:id="SDZ1-Redna-38-1996-02-28.sp153">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Marjan Podobnik o dodatnem sklepu, o katerem teče razprava.</p>
            </sp>
            <sp xml:id="SDZ1-Redna-38-1996-02-28.sp154">
               <speaker>MARJAN PODOBNIK:</speaker>
               <p>Seveda se ne morem strinjati z ocenami gospoda Baškoviča, da je stvar neaktualna.
                  Mimogrede, vprašanje korektnosti interpretacij vsebinskih zadev pri tem predlogu
                  sklepa s strani oziroma po funkciji, ki jo gospod Baškovič ima tukaj, govoriti o
                  tem, da je stvar neaktualna ob dejstvu, da je dokazano med drugim neposredno
                  povezana z vsebino pravkar sprejetega zakona, ki smo ga sprejeli. Dokazano
                  povezana, v gradivu navedena, torej tudi dikcije iz tajnih Uradnih listov SFRJ.
                  Drugo se pa strinjam. Dve pripombi, ki sta bili, da se namesto osnutka navede
                  predlog, naj pripravi predlog in namesto ustavnega zakona zakon, torej navaden
                  zakon, če je taka ocena, da ni potrebno, da to ni ustavna materija. Poudarjam, da
                  smo ta predlog dali na seji 16. in 17., mislim da 3.1994 in smo ga danes
                  nespremenjenega povzeli. Sprejemam to in predlagam, če je možno ustno ta dva
                  popravka, da naj Vlada pripravi predlog zakona. Sicer pa ostaja ista vsebina.</p>
               <p>In še nekaj. Mi smo bili že tu večkrat priča interpretaciji različnih služb
                  Državnega zbora, kaj vse ni potrebno. Jaz bom rekel nekaj: če samo ni potrebno po
                  vaši oceni in glede na dejstvo, da nimamo nobenega razloga, da bi spet kar
                  verjeli, da ni potrebno in če po vaši oceni ni možno, da škodi, jaz pa verjamem in
                  mi verjamemo, da lahko koristi, tudi zato, ker smo se borili več kot leto dni, da
                  smo prišli do tajnih Uradnih listov, ki so bili tu spodaj v tem arhivu, potem
                  bodite toliko korektni in podprite. In naj Vlada pripravi tak predlog zakona, ki
                  po njeni oceni korektno odgovarja na te stvari, mi ga bomo pa v razpravi ustrezno
                  dopolnili.</p>
               <p>Rekel bom samo to, še enkrat opažam, to pa kot zadnjo besedo, da korektnost
                  opozicije v tem Državnem zboru in Vlade ni ustrezno sprejeta. Naša odločitev, da
                  kljub vsaj trem neodgovorjenim vprašanjem nismo vztrajali, smo pustili, da je bil
                  danes ta zakon sprejet, se bo konec koncev pokazala morda kot neustrezna, zato ker
                  tisto, kar bi tudi slovenski davkoplačevalci tudi z zaprtega dela seje morali
                  zvedeti, pa niso zvedeli, zato ker ni bilo odgovorjeno na vprašanja. Te stvari se
                  pustijo, češ, kaj vas briga in se potem ovira celo pri takih stvareh, kjer ni
                  nobenega razloga, če je osnovna pripravljenost, da se ugodi zahtevi, za katero
                  imamo mi svoje argumente. In ti argumenti izhajajo iz gradiva, ki ga žal, to si
                  upam trditi, vsaj 90% poslancev ni niti pogledalo. To pa je gradivo tajnih Uradnih
                  listov SFRJ in SRS, ki bi jih bilo treba dobro pogledati. Hvala.</p>
            </sp>
            <sp xml:id="SDZ1-Redna-38-1996-02-28.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem predlog dodatnega
                  sklepa s popravkom, ampak prosim, gospod Marjan Podobnik, da na gradivu napišete
                  ta popravek, da bomo imeli pisno v dokumentaciji, da se podpišete na popravek.
                  Tako da sklep v tem trenutku, če me poslušate, se glasi takole: "Vlada Republike
                  Slovenije naj v roku dveh mesecev predloži predlog zakona, v katerem bo
                  opredeljeno stališče Slovenije do instrumenta tajnega uradnega lista SFRJ in do
                  obvez, ki iz tega naslova zavezujejo Slovenijo." Je to besedilo točno, gospod
                  Marjan Podobnik?</p>
               <p>Dajem torej ta predlog sklepa na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta predlog dodatnega sklepa ni bil sprejet.</p>
               <p>S tem zaključujem to točko dnevnega reda in današnje zasedanje. Sejo bomo
                  nadaljevali v torek 12. marca 1996 ob 10. uri. Hvala lepa.</p>
            </sp>
            <stage type="time">(SEJA JE BILA PREKINJENA 28. FEBRUARJA 1996 OB 21.17 URI IN</stage>
         </div>
      </body>
   </text>
</TEI>
