<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-46-1996-07-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">25628A99E0974433C1257832004838CF</idno>
               <idno type="URI">25628A99E0974433C1257832004838CF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-46-1996-07-18.DZ" n="46">
               <name>Izredna</name>
               <date when="1996-07-18"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-46-1996-07-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 18. JULIJA 1996 OB 18.11 URI.)</stage>
            <sp xml:id="SDZ1-Izredna-46-1996-07-18.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam z nadaljevanjem 46. izredne seje Državnega zbora Republike Slovenije.</p>
               <p>Obveščen sem, da so zadržani in se seje ne morejo udeležiti naslednje poslanke in poslanci: gospa Jadranka Šturm-Kocjan, gospod Janez Vindiš, gospod Alojzij Metelko, gospa Jana Primožič, gospa Irena Oman, gospod Marjan Stanič, gospod Miran Jerič, dr. Bojan Korošec, mag. Janez Kocijančič, gospod Ivan Oman, gospod Lojze Peterle, gospod Roberto Battelli, gospod Rudi Moge, dr. Peter Tancig, gospa Mihaela Logar, gospod Ignac Polajnar in dr. Lev Kreft. Prosim, da ugotovimo prisotnost v dvorani in hkrati tudi prosim za mir v dvorani! Ugotavljamo prisotnost! <stage>(43 poslank in poslancev.)</stage> Ponovno ugotavljamo prisotnost! Prosil bi vas za ustrezno zbranost! <stage>(51 poslank in poslancev.)</stage> Zbor je sklepčen in lahko odloča.</p>
               <p>Na sejo sem vabil predstavnike Vlade Republike Slovenije, ki jih zaenkrat še ni.</p>
               <p>Za današnjo nadaljevanje 46. izredne seje Državnega zbora nam je preostala obravnava prekinjene 2. točke dnevnega reda - to je <title>PREDLOGA ODLOKA O RAZPISU ZAKONODAJNIH REFERENDUMOV ZA VOLITVE V DRŽAVNI ZBOR</title>.</p>
               <p>Državni zbor je, kot se boste spomnili, dne 11.7.1996 sprejel sklep, ki se glasi: "Na podlagi 15. člena zakona o referendumu in o ljudski iniciativi <stage>(Ur. list Republike Slovenije št. 15 iz leta 1994 in 13 iz leta 1995 odločba Ustavnega sodišča)</stage> Državni zbor poziva predstavnike predlagateljev zahtev za razpis zakonodajnih referendumov za volitve v Državni zbor, in sicer skupine 35 poslancev <stage>(št. 004/01/9223)</stage>, Državnega sveta Republike Slovenije <stage>(dovolite, da ne berem številk, ki  menim, da niso potrebne)</stage> in 43.710 volivcev ter, četrtič, skupine tridesetih poslancev, da jasno opredelijo vprašanje, ki naj bo predmet referenduma do vključno 17.7.1996." Do 17.7.1996, ko se je iztekel rok za dopolnitev zahteve, smo prejeli dopis petintridesetih poslancev Državnega zbora Republike Slovenije, Državnega sveta Republike Slovenije, Socialdemokratske stranke Slovenije v imenu 43.710 volivcev in tridesetih poslancev Državnega zbora Republike Slovenije.</p>
               <p>Predlagam, da Državni zbor odloči o vsakem dopolnilu zahteve za razpis zakonodajnega referenduma posebej glede vprašanja, ali je predlagatelj jasno opredelil referendumsko vprašanje. Potem bomo odločali še o že vloženih predlogih za oceno ustavnosti posamezne zahteve.</p>
               <p>O vseh teh zahtevah je razpravljal Odbor za notranjo politiko in pravosodje in sprašujem predsednika oziroma pozivam predsednika, da poda poročilo.</p>
            </sp>
            <sp xml:id="SDZ1-Izredna-46-1996-07-18.sp2">
               <speaker>VITODRAG PUKL:</speaker>
               <p>Hvala za besedo, gospod predsednik. Spoštovani! Mi smo razpravljali do pred 20 minutami in menim, bi bilo primerno, da bi to poročilo dobili vsi poslanci, da bi lahko o tem pač primerno odločali. Tako da ne vem, lahko podam ustno poročilo o tem, kar se je dogajalo, menim pa, da bi bilo res bolj primerno, da bi vsi poslanci, ki so danes navzoči, imeli možnost prebrati to poročilo in potem odločati o njem.</p>
            </sp>
            <sp xml:id="SDZ1-Izredna-46-1996-07-18.sp3">
               <speaker>PREDSEDNIK JOŽEF ŠKOLČ:</speaker>
               <p>Gospod predsednik! Jaz bi vas glede na to, da je že preteklo več kot teden dni, prosil, če lahko podate ustno poročilo. Če bodo poslanci zahtevali, da dobijo pisno poročilo, pa bomo počakali tudi na razmnožitev pisnega poročila.</p>
            </sp>
            <sp xml:id="SDZ1-Izredna-46-1996-07-18.sp4">
               <speaker>VITODRAG PUKL:</speaker>
               <p>Dobro. Samo ne vem, od česa je poteklo več kot teden dni.</p>
            </sp>
            <sp xml:id="SDZ1-Izredna-46-1996-07-18.sp5">
               <speaker>PREDSEDNIK JOŽEF ŠKOLČ:</speaker>
               <p>Od prekinitve seje.</p>
            </sp>
            <sp xml:id="SDZ1-Izredna-46-1996-07-18.sp6">
               <speaker>VITODRAG PUKL:</speaker>
               <p>Od prekinitve seje? Dobro. Odbor za notranjo politiko in pravosodje je na današnji seji obravnaval najprej vse tri zahteve za razpis referunduma in pa seveda sklep Državnega zbora, kateremu se ni bilo mogoče izogniti, o tem, da se naloži predlagateljem natančnejša pojasnitev. Odločitve so bile sprejete večinsko in nikakor ne soglasno. Prvo, kar smo morali razčistiti je bilo to, ali je ta sklep Državnega zbora, ki je bil pred tednom dni sprejet, v skladu z zakonom in ustavo - in verjetno to ni. Namreč, ta sklep je samo ponovil zakonski tekst, da nalaga posameznim predlagateljem, da pojasnijo svoje zadeve, ni pa povedal v čem so nejasne in kje naj jih dopolnijo. Ponovitev zakonskega teksta... Prosim, če bi morda, jaz ne vem, za koga govorim, če ne poslušate. ...<stage>(Glasovi iz ozadja.)</stage>... Za zapisnik? V redu, bom govoril za zapisnik. Sklep je tako nedorečen, ponavlja zakonski tekst, tako da tisti, ki so na podlagi splošnega teksta, prepisanega iz zakona, 15. člena zakona o  referendumu in ljudski iniciativi, ki so svoja vprašanja, dopolnilna, spremenili, seveda niso vedeli, zakaj in kako in kaj od njih želimo, in so ta vprašanja dejansko bolj nejasna, kot so bila takrat, ko so bila dostavljena.</p>
               <p>No, mi smo obravnavali, in seveda, po vrsti vse predlagatelje in vsa vprašanja, in odločali o posameznih vprašanjih ter o njih glasovali. Glede vseh predlagateljev <stage>(dovolite, se ne spomnim vrstnega reda in tudi ne načina, ker pač takega spomina nimam)</stage>, glede vseh predlagateljev smo ugotovili, da so referendumska vprašanja v nekaterih delih nejasna in bomo predlagali <stage>(ko boste dobili pismeno obvestilo)</stage>, da Državni zbor odloča o tem, da predlagateljem naloži, da ta referendumska vprašanja pojasnijo. V dveh primerih, kar se tiče predlagateljev Združene liste, in sicer predloga Slovenskih socialnih demokratov, pa tudi večinsko stališče, da je pač treba dobiti mnenje Ustavnega sodišča, kot to predvideva 16. člen zakona o referendumu in ljudski iniciativi.</p>
               <p>Da ponovim na kratko. Stališče, sklep Državnega zbora, ki nalaga predlagateljem, da pojasnijo in dopolnijo svoje vprašanje, ne da bi naložil v kakšni smeri, je dejansko nesprejemljiv. Predlagatelji, ki so temu sledili, so storili očitno, nekateri vsaj, napako, da so še bolj zapletli in napravili nerazumljiva referendumska vprašanja. Naš odbor je obravnaval ta referendumska vprašanja kot so jih predlagatelji sedaj ponudili in predlaga Državnemu zboru, da od predlagateljev zahteva popravek oziroma dopolnitev teh vprašanj in pa seveda večinsko tudi, da sprejme mnenje, da se Ustavnemu sodišču predlaga, da presodi o ustavnosti dveh vprašanj iz predloga Socialdemokratske stranke Slovenije. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp7">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? Gospod Ivo Hvalica.</p>
            </sp>
            <sp xml:id="SDZ1-Izredna-46-1996-07-18.sp8">
               <speaker>IVO HVALICA:</speaker>
               <p>Hvala lepa. Spoštovani! Najprej bi bilo treba seveda videti v pisni obliki, kaj je odbor napisal. Ampak tu se zastavlja neko vprašanje, kdo lahko sploh ugotovi, da je referendumsko vprašanje nejasno? Lahko. Tisti, ki ste tu zbrali podpise, lahko to ugotovite in se zmenite med sabo, kar ni jasno, popravite. Kako naj mi popravimo naše referendumsko vprašanje, na podlagi katerega smo dobili 43.710 podpisov? Povejte mi, kako? To bi bilo nekorektno do vsakega izmed tistih, ki je prišel na upravni organ in tam podpisal...</p>
            </sp>
            <sp xml:id="SDZ1-Izredna-46-1996-07-18.sp9">
               <speaker>PREDSEDNIK JOŽEF ŠKOLČ:</speaker>
               <p>Gospod Ivo Hvalica, vi govorite v imenu...</p>
            </sp>
            <sp xml:id="SDZ1-Izredna-46-1996-07-18.sp10">
               <speaker>IVO HVALICA:</speaker>
               <p>Že zopet me prekinjate!</p>
            </sp>
            <sp xml:id="SDZ1-Izredna-46-1996-07-18.sp11">
               <speaker>PREDSEDNIK JOŽEF ŠKOLČ:</speaker>
               <p>Samo to moram storiti. Vi govorite sedaj...</p>
            </sp>
            <sp xml:id="SDZ1-Izredna-46-1996-07-18.sp12">
               <speaker>IVO HVALICA:</speaker>
               <p>Vi morate...</p>
            </sp>
            <sp xml:id="SDZ1-Izredna-46-1996-07-18.sp13">
               <speaker>PREDSEDNIK JOŽEF ŠKOLČ:</speaker>
               <p>Gospod Ivo Hvalica, dovolite, da vodim sejo tako, kot veleva poslovnik. Dolžan sem vas opozoriti, da ste dobili besedo kot predstavnik poslanske skupine, ne pa kot zagovornik enega od referendumov in da v tem trenutku govorimo o poročilu Odbora za notranjo politiko in pravosodje, ne pa o posameznih teh stvareh. Tako da bi vas prosil, da tudi sledeči, ki se bodo v imenu poslanskih skupin prijavili, govorijo o poročilu Odbora za notranjo politiko in pravosodje. Če pa to zares povzroča veliko težavo, da poročila ni pred vami, potem se mi zdi, da je smiselno - da bi bili ti nesporazumi odpravljeni - odrediti v tem trenutku 15 minut odmora in nadaljevati sejo čez - se pravi - 20 minut do 19. ure. Upam, da bo do takrat material razdeljen.</p>
            </sp>
            <stage type="time">(Seja je bila prekinjena ob 18.25 uri in se je nadaljevala ob 18.48 uri.)</stage>
            <sp xml:id="SDZ1-Izredna-46-1996-07-18.sp14">
               <speaker>PREDSEDNIK JOŽEF ŠKOLČ:</speaker>
               <p>Prosim, če registrirate prisotnost za nadaljevanje seje. Ugotovimo sklepčnost! <stage>(41 prisotnih.)</stage> Ugotovimo sklepčnost! <stage>(53 prisotnih.)</stage></p>
               <p>Ugotavljam, da je zbor sklepčen.</p>
               <p>Poročilo oziroma dodatno poročilo je razdeljeno na klop. Sprašujem vodjo poslanske skupine Socialdemokratske stranke, če želi v skladu z opombo nadaljevati z diskusijo? <stage>(Ne želi.)</stage> Želi kdo drug v imenu poslanske skupine? <stage>(Ne želi.)</stage></p>
               <p>Torej prehajamo k splošni razpravi. Želi kdo od poslancev? Tudi ne.</p>
               <p>Gospod Janez Podobnik.</p>
            </sp>
            <sp xml:id="SDZ1-Izredna-46-1996-07-18.sp15">
               <speaker>JANEZ PODOBNIK:</speaker>
               <p>Spoštovani gospod predsednik, kolegice in kolegi! Pred približno petimi minutami sem dobil poročilo, dodatno poročilo, ki je vsebinsko zelo zanimivo in pomembno in seveda pravim, pet minut sem imel, da lahko sedaj o teh vprašanjih in sklepih razpravljam. Najprej imam načelni pomislek oziroma povedal bom neko svoje stališče, ki sem ga povedal pred nekaj dnevi na tisti nočni seji. Namreč, moj prvi vtis ob branju tega poročila je ta, da se Državni zbor oziroma večina v tem Državnem zboru ne zaveda, da imamo ali pa imajo po ustavi vsi tisti, ki so z zakonom določeni za sodelovanje v pripravah za neposebno izvrševanje ljudske oblasti, to pa je tudi referendum, dolžnost to omogočati in celo pospeševati. To izhaja iz ustave. Sedaj, ko preberem to poročilo, je očitno, da je nekdo vtaknil zelo debel kol v kolesje parlamentarne procedure na to temo. To je moj prvi vtis, ko sem prebral to poročilo. Seveda, sedaj bi lahko šel od sklepa do sklepa, ampak bi šel morda od zadaj naprej. V enem majhnem segmentu sem tudi sam udeležen v tej proceduri, v zelo majhnem. To je predzadnji sklep: "Upoštevajoč odgovor skupine 35 poslancev, Državni zbor ugotavlja, da je spremenjeno vprašanje, ki naj bo predmet referenduma, nejasno v tem smislu, ker se postavlja vprašanje, kaj pomeni tretja alinea v odnosu na drugo alineo, in kaj pomeni četrta alinea." Izredno globok pomislek, ampak ni to glavni problem. Glavni problem je ta, da sem bil jaz eden od podpisnikov 35 poslancev, pa me nihče ni vprašal, ta ki je podpisal, kaj pa jaz mislim o dodatnem stališču skupine 35 poslancev. Namreč, to je načelno vprašanje, kako resno jemljemo proceduro. V tem primeru je bila procedura izigrana. Torej, ali ste mene odpisali, da me ni, ali pa ste me morda povabili in nisem bil povabljen na ta dogovor, kajti morda bi pa lahko vsaj skupina 35 poslancev oblikovala takšna vprašanja, ker smo to mi poslanci v tem Državnem zboru, da bi vendarle bila nejasna. Ne se sprenevedati.</p>
            </sp>
            <sp xml:id="SDZ1-Izredna-46-1996-07-18.sp16">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik! Dovolite samo nekaj. Jaz bi ne zahajal v razmerja med podpisniki. To je stvar, ki jo morate med seboj urediti...</p>
            </sp>
            <sp xml:id="SDZ1-Izredna-46-1996-07-18.sp17">
               <speaker>JANEZ PODOBNIK:</speaker>
               <p>Oprostite, kako? Oprostite, to je procedura. Predsednik, protestiram in zapuščam, če nimam pravice to povedati, potem pa ne vem kaj lahko povem.</p>
            </sp>
            <sp xml:id="SDZ1-Izredna-46-1996-07-18.sp18">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, bojim se, da mi v tem trenutku ne moremo reševati vseh teh problemov. Vi ste se podpisali, ne vem, na eno ali več teh zahtev. S stališča Državnega zbora je važno pač, kdo predstavlja te podpisnike. Dopuščam možnost, da je vse tisto, kar vi govorite, res, ampak to v tem trenutku ni problem priprave seje. V tem je stvar. In sedaj govorimo - tako kot sem rekel prej gospodu Ivu Hvalici, ki je govoril za Socialdemokratsko stranko - o poročilu Odbora za notranjo politiko in pravosodje in predlaganih sklepih. ...<stage>(Govori Ivo Hvalica iz dvorane.)</stage>... Gospod Ivo Hvalica, ko predstavljajo stališča poslanske skupine oziroma se opravičujem. Se opravičujem, imate besedo. Prosil bi vas, da jo uporabljate skrajno korektno kot temu zboru pritiče.</p>
            </sp>
            <sp xml:id="SDZ1-Izredna-46-1996-07-18.sp19">
               <speaker>IVO HVALICA:</speaker>
               <p>Hvala lepa. Nad korektnostjo se zamislite vi, gospod predsednik. Vi zlorabljate vaš položaj! Vi zlorabljate institut predsednika Državnega zbora!</p>
               <p>Sedaj pa vas vprašam, kje naj se gospod Janez Podobnik pogovarja o tem, da ni bil konzultiran, da ni bil vprašan kot eden izmed 35 poslancev? Doma, na cesti, kje? Na WC, ali tu v dvorani Državnega zbora? Vi zlorabljate ta institut in temu je treba narediti konec. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp20">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, boste odgovorili? Kar se mene tiče, sem gospoda Podobnika opozoril, da to ni vprašanje Državnega zbora, ampak vprašanje razmerij med podpisniki teh različnih zahtev. Nič drugega. Lahko pa govori naprej. Gospod Franc Zagožen.</p>
            </sp>
            <sp xml:id="SDZ1-Izredna-46-1996-07-18.sp21">
               <speaker>DR. FRANC ZAGOŽEN:</speaker>
               <p>Spoštovani zbor! Gospod Janez Podobnik ne more več govoriti. Iz protesta je zapustil to sejo in mislim, da upravičeno. Vi, gospod predsednik, mu niste pustili besede, ampak ste ga ves čas prekinjali. To delate pogosto. To je kršitev in zaradi tega protestiram tudi jaz. Hvala.</p>
            </sp>
            <sp xml:id="SDZ1-Izredna-46-1996-07-18.sp22">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Vam in gospodu Podobniku se opravičujem, vendar menim, da sem dolžan opozoriti, da ni pristojnost Državnega zbora, da razčiščuje razmerja bodisi med 35, bodisi med 30 podpisniki in tudi ne med 43.710 in tudi ne tam, kjer gre za vprašanje oziroma odločitev Državnega sveta. In upam, da to moje pojasnilo lahko vzamete s potrebno dobronamernostjo. Želi še kdo besedo? Gospod Žaro Pregelj.</p>
            </sp>
            <sp xml:id="SDZ1-Izredna-46-1996-07-18.sp23">
               <speaker>ŽARKO PREGELJ:</speaker>
               <p>Spoštovani! V zvezi s to dilemo, kako naj se predlagatelji med seboj sporazumevajo, je sicer v zakonu o referendumu in o ljudski iniciativi en zelo suhoparen člen. Bi pa zato prosil Sekretariat za zakonodajo in pravne zadeve - in prosim predsednika, da to omogoči - da pojasni, kdo ima pravico popravljati in spreminjati referendumsko vprašanje, če to Državni zbor zahteva na podlagi 15. člena?</p>
            </sp>
            <sp xml:id="SDZ1-Izredna-46-1996-07-18.sp24">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? <stage>(Ne želi.)</stage> Torej zaključujem diskusijo in gremo h glasovanju o posameznih sklepih.</p>
               <p>Najprej smo pri prvem sklepu. Če dovolite, ga bom seveda prebral, s tem da bo treba pri prvem sklepu glasovati dvakrat, ker se prvi del nanaša na jasnost, drugi na ustavnost. Prvi sklep se glasi: "V zvezi z odgovorom 43.710 volivcev za podpisnike zahteve in SDS, Janez Janša, je odbor sklenil, da predlaga Državnemu zboru, da sprejme naslednji sklep: Upoštevajoč odgovor podpisnikov zahteve, Državni zbor ponovno ugotavlja, da so vprašanja, ki naj bodo predmet referenduma, nejasna, ter predlaga, da jih predlagatelj dopolni, s tem da jasneje opredeli zadnjo alineo oziroma peto alineo. Zahteva ni jasna tudi z vidika zagotavljanja pravic madžarske in italijanske narodne skupnosti". Najprej glasujemo o tem delu sklepa.</p>
               <p>Gospod Pregelj ima proceduralni predlog.</p>
            </sp>
            <sp xml:id="SDZ1-Izredna-46-1996-07-18.sp25">
               <speaker>ŽARKO PREGELJ:</speaker>
               <p>Spoštovani! Sprašujem, predsednik, kako boste vodili odločanje o teh sklepih in kaj bodo ti sklepi dejansko pomenili? Namreč, ni jasno, kakšno dejanje Državnega zbora bo, ko bo izglasoval ali zavrnil enega od teh štirih predlaganih sklepov. Jaz osebno razumem, da smo to fazo sklepanja o jasnosti in nejasnosti referendumskih vprašanj opravili že na prejšnji seji, in sicer na podlagi 15. člena. In zdaj sprašujem, ali ponovno ponavljamo to fazo ugotavljanja primernosti referendumskih vprašanj, kajti to smo enkrat že storili?</p>
            </sp>
            <sp xml:id="SDZ1-Izredna-46-1996-07-18.sp26">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz vam bom dal pojasnilo po svojih najboljših močeh. Tudi sam sem mislil, da je z vprašanjem jasnosti bilo končano na prejšnjem delu te seje. Odločanje o teh sklepih bo pa teklo tako, kot ga je pripravil Odbor za notranjo politiko in pravosodje, se pravi, da bo Državni zbor moral - in vsak posamezen član, članica Državnega zbora - premisliti, ali bo posamezen sklep oziroma del sklepa podprl. Dolžan pa sem voditi odločanje tako, kot pripravi material za odločanje matično delovno telo. Izvolite, gospod Hvalica.</p>
            </sp>
            <sp xml:id="SDZ1-Izredna-46-1996-07-18.sp27">
               <speaker>IVO HVALICA:</speaker>
               <p>Hvala lepa. Torej, sprašujem, kako je mogoče sprejeti ali ne sprejeti nek sklep, ki ni jasen. Vsak sklep mora imeti tudi rok. Tu ni roka. Ali lahko sprejmemo takšen sklep brez roka? To ni nikakršen sklep. Torej predlagam, da se sklep dopolni z ustreznim rokom. Hvala.</p>
            </sp>
            <sp xml:id="SDZ1-Izredna-46-1996-07-18.sp28">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Ivo Hvalica, tudi na to vprašanje je bilo opozorjeno na seji odbora. Glede na predlog predsednika odbora je bilo odločeno, da če bo Državni zbor sprejel te sklepe, naj določi tudi roke. S tem da velja povedati, da kar se tiče rokov, ki tečejo v zvezi s postopkom pred Ustavnim sodiščem, da so določeni v zakonu. Gospod Mozetič. In seveda, če bodo sklepi sprejeti, bo potrebno, tako kot prejšnjič, določiti roke. Ta pripomba je bila na mestu.</p>
            </sp>
            <sp xml:id="SDZ1-Izredna-46-1996-07-18.sp29">
               <speaker>MIROSLAV MOZETIČ:</speaker>
               <p>Hvala lepa za besedo. Jaz bom obrazložil svoj glas, pa tudi povedal, zakaj tudi mislim, da bi na tak način o tem sklepu v prvem odstavku, tu sta dva sklepa. Prvi odstavek sploh ni in mislim, da ne bi smeli tako glasovati. Ker če izhajamo iz drugega odstavka 15. člena, ki govori: "Če predstavnik predlagatelja vztraja pri vprašanju iz prejšnjega odstavka - in kakor jaz razumem to, kar je predstavnik 43.710 volivk in volivcem poslal Državnemu zboru v odgovor na sklep prejšnje seje oziroma seje zadnjič - potem v tem primeru lahko Državni zbor odloči, da referenduma ne razpiše. Mislim, da v primeru tega referenduma socialdemokratov lahko odločimo samo to, da ne razpišemo tega, kar zadeva prvi del. Jaz bom, tako kot sem zadnjič nasprotoval tistemu sklepu, da se vprašanja popravijo, tudi to pot nasprotoval temu sklepu v vsakem primeru, tudi če se bo o njem tako glasovalo.</p>
               <p>Drugi del sklepa je pa vprašanje, ki se nanaša na zahtevo za presojo ustavnosti določenih referendumskih vprašanj. O tej zadevi mislim, da bomo pač morali glasovati posebej. Tam bom pa, ko bomo glasovali o tistih predlogih, da se postavi Ustavnemu sodišču presoja ustavnosti posameznih vprašanj, bom pa glasoval za.</p>
               <p>Da ne bom hodil še naprej pri naslednjih sklepih, ko bo obravnava. Jaz bom pri vseh sklepih, kar zadeva jasnosti vprašanja, glasoval proti temu. Ker že sklep, ki smo ga zadnjič sprejeli, ki je bil sprejet <stage>(jaz sem zadnjič glasoval proti tistemu sklepu)</stage>, je bil nejasen, ker sploh ni določil, kaj je nejasno. In iz tega razloga tudi odgovori ne morejo biti nič jasni. Razen tega tudi mislim, da interpretacija, da lahko ponovno in ponovno zahtevamo popravo jasnosti oziroma nejasnosti vprašanja, da ni pravilna in da bi po mojem moralo biti to samo enkrat, potem pa se bodisi odloči, da se referendum razpiše, bodisi ne razpiše. Vendar tukaj nastopi še ta težava, da ta 15. člen, ker nima določenega pravnega varstva, je v nekem smislu neustaven. In smo pač tukaj v tej težavi. To sem poskušal tudi na odboru razložiti, vendar moje stališče pač ni obveljalo in je prejeto to, kar je sprejeto.</p>
               <p>Tako, da s tega vidika bom jaz nasprotoval vsem tem sklepom, ki govorijo o nejasnosti vprašanja, bom pa podprl tiste predloge, ki govorijo o tem, da se sproži ustavni spor o ustavnosti določenih vprašanj. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp30">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Pregelj ima proceduralni predlog.</p>
            </sp>
            <sp xml:id="SDZ1-Izredna-46-1996-07-18.sp31">
               <speaker>ŽARKO PREGELJ:</speaker>
               <p>Spoštovani! Ponovno predlagam in prosim predsednik, da v kolikor ne daste možnosti sekretariatu, da pove svoje mnenje, da o tem odloči zbor in da zahteva, da sekretariat pove mnenje, kako naj zbor vodi proceduro po 15. členu. Ponavljam! Menim, da smo prvi odstavek že opravili na prejšnji seji in da je sedaj možno upoštevati le drugi odstavek, tako kot je gospod Mozetič opozoril. Glede na to, da ne gre za poslovnik, ni dovolj, da predsednik kot predsedujoči dajete razlago. Menim, da v tem primeru lahko samo sekretariat da svojo strokovno videnje, kako naj poteka postopek nadaljnjega odločanja.</p>
            </sp>
            <sp xml:id="SDZ1-Izredna-46-1996-07-18.sp32">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Pregelj! Kot rečeno, jaz nimam nič proti, da kdorkoli sodeluje v tej diskusiji. Jaz vodim odločanje glede na predlog, ki ga je pripravilo matično delovno telo. In sprašujem gospoda Baškoviča, če lahko odgovori na zastavljeno mu vprašanje.</p>
            </sp>
            <sp xml:id="SDZ1-Izredna-46-1996-07-18.sp33">
               <speaker>MILAN BAŠKOVIČ:</speaker>
               <p>Hvala lepa. Zakon je tako pisan, vsaj kakor ga jaz razumem, da vseh takih podrobnih zapletov ni predvideval niti reševal. Ampak, kar zadeva 15. člen. Treba je izhajati že iz 14. člena. Namreč 14. člen takole pravi: "V zahtevi mora biti jasno izraženo vprašanje, ki naj bo predmet referenduma." Se pravi, Državni zbor pod nobenim pogojem tega ne sme kršiti in iti z nejasnim vprašanjem na referendum. 15. člen je v funkciji 14. in govori o tem, da če Državni zbor kot zbor meni, se pravi oceni, da ni te jasnosti, ni jasnega vprašanja, ali pa če ni obrazložitve, pozove predstavnika predlagatelja, naj jasno opredeli vprašanje oziroma dopolni zahtevo z obrazložitvijo, se pravi to odpravi, te probleme. Zdaj imamo pa potem drugi odstavek, ki pa pravi: "Če predstavnik predlagatelja vztraja pri vprašanju iz prejšnjega odstavka <stage>(se pravi, da ne misli nič popravljati in vztraja, da je vse v redu)</stage> ali če ne dopolni zahteve z obrazložitvijo <stage>(v tem primeru tega ni)</stage>, lahko Državni zbor odloči, da referenduma ne razpiše." Se pravi, prepuščeno mu je, da še kljub temu ima neko možnost razprave, ni obvezan ampak lahko, lahko mu to zadostuje in reče, ne bomo se več pogajali o jasnosti, mi gremo takoj na to, da ne razpišemo referenduma. Nikjer ne piše natančno, da se to lahko tudi še ponovi. Jaz mislim, da referendum, ki ima tudi roke, terja neko hitro proceduro tudi v tem smislu.</p>
               <p>Ampak, v tem konkretnem primeru pa moram reči, da to kar je bilo zadnjič sklenjeno pavšalno, moram to povedati, da so vsa vprašanja, vseh predlagateljev zahtev nejasna in smo vse pozvali, da to nejasnost odpravijo, ne da bi opredelili, kje škriplje, kaj naj bi bilo nejasno in kaj naj v teh vprašanjih izčistijo, da tista faza pa vendarle vsebinsko opravičuje to, da se pa sedaj resno in natančneje pove, kaj smo takrat želeli. Ker so ti odgovori zdaj prišli, ker ni bilo prve orientacije, se tudi ni dalo zdaj ocenjevati, če je temu ustreženo. Ali ni to čisto logično? In se danes ponovno pojavlja, ali je kljub temu, ne da bi vedeli, kaj naj popravijo, ali so prav popravili ali ne. Če smo se spustili v to, da šele zdaj praktično prihajamo do možnosti, da ocenjujemo, ali je zahteva jasna ali ne, ker prej nihče tega ni elaboriral, mislim, da bi bila ta faza - ki je zakon ne izključuje, nikjer ne reče samo enkrat - da je to pravzaprav tista faza, prava, ki to vprašanje razjasnjuje. Tudi to, če predlagatelj vztraja, se pravi ne popravi - v tem primeru imamo tukaj to zahtevo, 43.000 volivcev, podpisov - tudi mislim, da bi bilo nekorektno, če bi že rekli, njim pa te možnosti ne damo in že danes odločimo, da je njihovo vprašanje nejasno in da referenduma ne razpišemo. Če drugim damo to šanso, je tudi pošteno in v smislu prava edino prav, da tudi njim še to šanso damo in danes ne zaključimo, češ, da vztrajajo. Ker niso, tudi oni niso vedeli, kaj naj popravljajo, če smo vsem drugim na ta način tudi dali šanse zdaj drugič in prvič. Tako da to, če bi mi hoteli zdaj presekati in danes odločati o tem, bi bilo sigurno zelo sporno. In pravno varstvo, ki ga pa zahteva Ustavno sodišče v zvezi s tem drugim odstavkom, je pa tisto, ki bi po mojem v takem primeru gotovo uspelo; čeprav nimamo zdaj tega inštrumenta še uveljavljenega, zakon, ki bo medtem stopil v veljavo, pa ima to že rešeno in je potem tu ustavni spor oziroma odločitev pri Ustavnem sodišču. Taka zahteva za dopolnitev oziroma za razjasnitev vprašanja brez vsebine je bila napaka in danes bi zaradi tega, če damo drugim, dejansko bi morali tudi v tem primeru to tolerirati. Zakon tega vsega ne ureja, mislim pa, da je treba iz logike, iz povezave vseh teh zahtev in zaporedja vendarle na ta način stvari voditi. Hvala lepa. To je samo moje mišljenje. Nisem noben razlagalec postopkov.</p>
            </sp>
            <sp xml:id="SDZ1-Izredna-46-1996-07-18.sp34">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Ivo Hvalica ima proceduralni predlog.</p>
            </sp>
            <sp xml:id="SDZ1-Izredna-46-1996-07-18.sp35">
               <speaker>IVO HVALICA:</speaker>
               <p>Hvala lepa. Spoštovani! Predlagam, da bi nam vodstvo Državnega zbora in sekretariat za pravne zadeve odgovorilo na vprašanje, ali odlok o razpisu referenduma 35 poslancev velja ali ne.</p>
            </sp>
            <sp xml:id="SDZ1-Izredna-46-1996-07-18.sp36">
               <speaker>PREDSEDNIK JOŽEF ŠKOLČ:</speaker>
               <p>Ne velja, dokler ni sprejet. To je popolnoma jasno.</p>
            </sp>
            <sp xml:id="SDZ1-Izredna-46-1996-07-18.sp37">
               <speaker>IVO HVALICA:</speaker>
               <p>Ne velja. Ampak je bil razpisan.</p>
            </sp>
            <sp xml:id="SDZ1-Izredna-46-1996-07-18.sp38">
               <speaker>PREDSEDNIK JOŽEF ŠKOLČ:</speaker>
               <p>Gospod Ivo Hvalica, postavite...</p>
            </sp>
            <sp xml:id="SDZ1-Izredna-46-1996-07-18.sp39">
               <speaker>IVO HVALICA:</speaker>
               <p>Predlagam, da mi na to odgovori, ker je zelo važno. Rad bi imel to zapisano.</p>
            </sp>
            <sp xml:id="SDZ1-Izredna-46-1996-07-18.sp40">
               <speaker>PREDSEDNIK JOŽEF ŠKOLČ:</speaker>
               <p>Ne razumem vprašanja.</p>
            </sp>
            <sp xml:id="SDZ1-Izredna-46-1996-07-18.sp41">
               <speaker>IVO HVALICA:</speaker>
               <p>Tako kot sem vprašal. Vi že razumete, če hočete, saj govorim slovensko.</p>
            </sp>
            <sp xml:id="SDZ1-Izredna-46-1996-07-18.sp42">
               <speaker>PREDSEDNIK JOŽEF ŠKOLČ:</speaker>
               <p>Gospod Ivo Hvalica, vi verjetno poznate odločbo Ustavnega sodišča, ki je razveljavilo bistvene dele tega odloka in torej ta odlok ne more veljati.</p>
            </sp>
            <sp xml:id="SDZ1-Izredna-46-1996-07-18.sp43">
               <speaker>IVO HVALICA:</speaker>
               <p>Mislim, da se motite. Lepo prosim predstavnika sekretariata za pravne zadeve naj bo že enkrat servis nas vseh, ne samo LDS, da to pojasni. Hvala.</p>
            </sp>
            <sp xml:id="SDZ1-Izredna-46-1996-07-18.sp44">
               <speaker>PREDSEDNIK JOŽEF ŠKOLČ:</speaker>
               <p>Gospod Ivo Hvalica, tudi socialdemokratska skupina poslancev ni predlagala dopolnitev tega odloka, ampak nov odlok, tako da se mi zdi, da smo vsaj v tej zadevi stvari razumeli na enak način. Želi še kdo razpravljati? Gospod Jančar.</p>
            </sp>
            <sp xml:id="SDZ1-Izredna-46-1996-07-18.sp45">
               <speaker>JANEZ JANČAR:</speaker>
               <p>Hvala lepa. Gospod predsednik, pred seboj imam ustavo, 80. člen, v katerem v prvem odstavku piše: Državni zbor sestavljajo poslanci državljanov Slovenije in šteje 90 poslancev. Gospodje iz socialdemokratske stranke oziroma njen predstavnik, ki predstavlja preko 43.710 volivk in volivcev, manipulira in zavaja s temi podpisi. Ta Državni zbor je sprejel, da vendar postavite jasno in preprosto vprašanje, kaj želite. Vi te zahteve tega Državnega zbora niste želeli spremeniti.</p>
            </sp>
            <sp xml:id="SDZ1-Izredna-46-1996-07-18.sp46">
               <speaker>PREDSEDNIK JOŽEF ŠKOLČ:</speaker>
               <p>Gospod Jančar, prosil bi, da tudi vi ne polemizirate s poslansko skupino in poslanci, ker v tem primeru niso predlagatelji te zahteve.</p>
            </sp>
            <sp xml:id="SDZ1-Izredna-46-1996-07-18.sp47">
               <speaker>JANEZ JANČAR:</speaker>
               <p>Gospod predsednik, se opravičujem, ampak glede na to, da smo mi prej na odboru za notranjo politiko sprejeli tiste sklepe, ki smo jih, mislim, da iz tega naslova razpravljam.</p>
            </sp>
            <sp xml:id="SDZ1-Izredna-46-1996-07-18.sp48">
               <speaker>PREDSEDNIK JOŽEF ŠKOLČ:</speaker>
               <p>Že, že, jaz sem vas hotel samo opozoriti, da to zahtevo v Državnem zboru oziroma javno zastopa gospod Janez Janša.</p>
            </sp>
            <sp xml:id="SDZ1-Izredna-46-1996-07-18.sp49">
               <speaker>JANEZ JANČAR:</speaker>
               <p>No, potem je treba povedati takole, da gospod Janez Janša manipulira z vsemi 43.710 podpisi, ki jih je dobil ob tem. Poglejte, mi smo takrat zahtevali, da se to vprašanje jasno in glasno postavi, pa vendar oni tega ne želijo oziroma jih bomo danes na tej seji pozvali še enkrat, ali bodo to opravili ali ne bodo. Če bodo rekli, da tega pač predstavniki v imenu, nekdo bo pač rekel, da v imenu Janeza Janša tega pač ne želijo storiti, bomo mi rekli, mi tega referenduma pač ne bomo razpisali. Poglejte, gospe in gospodje, jaz kot državljan Slovenije lahko volim tistih 88 poslancev. Vi mi kratite, da ne morem voliti dveh poslancev, to je protiustavno. Ampak mi smo takrat rekli, da popravite vprašanje, je nejasno, pa vi tega vendar ne želite. Vi želite, da vas ponovno oziroma gospod Janša želi, da ga ponovno pozovemo oziroma, da bo spet lahko jutri sklical tiskovno konferenco in rekel, da tega ne želimo storiti. On sam, ta isti gospod Janez Janša pa manipulira s temi vsemi podpisi. In mi se danes čudimo, zakaj ta Državni zbor ne pride en korak naprej. Pa, jaz mislim, jaz bi bil pa za to, ampak vi meni kratite, kdorkoli bo podprl, da je ta referendum za podpreti, mi krati, da izvolim dva predstavnika v ta zbor. Ja, dragi moji, to tako je. Ja, saj lahko to. Poglejte, jaz razumem, da bodo Slovenci po svetu, ki so državljani Republike Slovenije, volili, ampak zakaj jih pa jaz ne bi mogel izbirati? Saj tisti Slovenec, ki je šel v Argentino ali pa v Kanado, je bil, ali iz Most ali je bil iz Maribora, zakaj ga ne bi mariborski ljudje izvolili? Poglejte, nekdo bo tam samo na tisoč glasov dobil mandat v tem zboru. Pri nas potrebuje vendar, ne vem, 25.000 ali 220.000 volivcev, ki ga voli v volilni enoti. To se pravi, da so neenaki pogoji in nihče noče razumeti, da je vendar to manipulacija s temi podpisi. In gospod Janez Janša ima pri sebi še 30.000 podpisov za spremembo ustave, ki spet manipulira z njimi: bomo pač dali, kadar bomo dali. Hvala lepa, gospod predsednik.</p>
            </sp>
            <sp xml:id="SDZ1-Izredna-46-1996-07-18.sp50">
               <speaker>PREDSEDNIK JOŽEF ŠKOLČ:</speaker>
               <p>Gospod Ivo Hvalica ima proceduralni predlog.</p>
            </sp>
            <sp xml:id="SDZ1-Izredna-46-1996-07-18.sp51">
               <speaker>IVO HVALICA:</speaker>
               <p>Hvala lepa. Spoštovani! Sprašujem vodstvo Državnega zbora, če je na to sejo povabilo predstavnika 43.710 volivcev, ki je uradno vložil to zahtevo? Torej sprašujem natančno, da se mi odgovori. Hvala.</p>
            </sp>
            <sp xml:id="SDZ1-Izredna-46-1996-07-18.sp52">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ni. In kot ste videli, nismo povabili tudi predstavnikov Državnega sveta in kot ste videli znotraj tega, nismo povabili niti tega, da bi o tem poročilu spregovorili predstavniki obeh drugih zahtev.</p>
               <p>Sedaj pa ima gospod Ivo Hvalica repliko na gospoda Jančarja.</p>
            </sp>
            <sp xml:id="SDZ1-Izredna-46-1996-07-18.sp53">
               <speaker>IVO HVALICA:</speaker>
               <p>Hvala lepa. Spoštovani gospod Jančar rad trosi kar tako na pamet, ampak včasih je potrebno imeti tudi kakšen papirček s seboj. Če se ne motim, je rekel, in mislim, da sem dobro slišal, da je 10 tisoč oseb, Slovencev, ki da živijo v tujini.</p>
               <p>Gospod Jančar! Po podatkih povzetih iz računalniške evidence o državljanstvu Republike Slovenije je imelo status slovenskega državljanstva do 30. marca 1996 urejeno 60 tisoč 465 oseb. Torej tistim 50 tisočem 465 se opravičite. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp54">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospa Ljerka Bizilj najprej.</p>
            </sp>
            <sp xml:id="SDZ1-Izredna-46-1996-07-18.sp55">
               <speaker>LJERKA BIZILJ:</speaker>
               <p>Hvala lepa gospod predsednik. Spoštovani! Saj bi lahko ponovila tisto, kar sem zadnjič rekla, ampak še po poudarjeni obliki. Mislim pa, da nihče, nobena stranka ne želi imeti referenduma. Najbolj se ga boji seveda socialdemokracija ker in vse to zavlačevanje...</p>
            </sp>
            <sp xml:id="SDZ1-Izredna-46-1996-07-18.sp56">
               <speaker>PREDSEDNIK JOŽEF ŠKOLČ:</speaker>
               <p>Gospodje! Bodite vsaj za hip gentlemani, če zmorete to.</p>
            </sp>
            <sp xml:id="SDZ1-Izredna-46-1996-07-18.sp57">
               <speaker>LJERKA BIZILJ:</speaker>
               <p>...vse to zavlačevanje seveda omogoča krasno predvolilno brezplačno kampanjo komu. Mi se ji bomo z veseljem pridružili. Če jo boste prekinili, potem je potrebno referendume takoj razpisati. Hvala.</p>
            </sp>
            <sp xml:id="SDZ1-Izredna-46-1996-07-18.sp58">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Francetu Zagožnu.</p>
            </sp>
            <sp xml:id="SDZ1-Izredna-46-1996-07-18.sp59">
               <speaker>DR. FRANC ZAGOŽEN:</speaker>
               <p>Spoštovani zbor! Menim, da Državni zbor ne more danes sprejeti sklepa, da zahteva spremembo referendumskega vprašanja od predlagateljev oziroma zastopnikov 43 tisoč 710 volivcev, ker tega ni storil na zadnji seji. Zadnjič ni bilo sporno, sedaj bi naenkrat bilo. Po mojem mnenju ni sporno, je dovolj jasno. Toliko volivci poznajo tudi ustavo in vedo, da bo v Državnem zboru v vsakem primeru 90 poslancev. V tem primeru gre pač za 86 volilnih okrajev, poleg tistih štirih, dva sta uzakonjena pravzaprav z ustavo za obe manjšini, dva se na novo uvajata in sta tukajle v referendumskem vprašanju navedena. Torej ni nič spornega. Mislim da, po moji oceni vsaj, tudi ne more biti ustavno sporno zakonsko določilo, da se izseljencem določita dva volilna okraja. Glede na njihovo število bi v skladu z ustavo bilo bolj prav celo, če bi imeli tri volilne okraje. Tam okrog 23 tisoč državljanov pride v povprečju na en volilni okraj, in če jih je državljanov Republike Slovenije, ki nimajo stalnega bivališča v Republiki Sloveniji 60.000 ali več, potem bi jim šli trije volilni okraji. Taka rešitev je vsekakor mogoča, ne vidim razloga, zakaj bi bila protiustavna in zaradi tega bom seveda glasoval proti temu prvemu sklepu.</p>
               <p>Rad bi še pojasnil to - če bi se seveda slučajno Državni zbor odločil, da tega referendumskega vprašanja ne razpiše zaradi tega, ker predstavniki predlagateljev na poziv niso spremenili teksta referendumskega vprašanja - da imajo potem pravico iskati sodno varstvo. Novi zakon - ki bo sicer, o tem ne dvomim, ampak v drugih členih, kmalu razveljavljen, po tistem, ko bo postal veljaven - to celo izrecno navaja, popolnoma jasno pa je čutiti, da to izhaja iz ustave, ki pravico do referenduma daje in je Državni zbor s sklepom, z zavrnitvijo ne more odvzeti. To bi bilo protiustavno dejanje Državnega zbora in tudi mislim da v nasprotju z veljavnim in še bolj v nasprotju s tistim zakonom, ki je bil pred dnevi izglasovan in bo mislim da čez dva dni stopil v veljavo. Torej menim, da bi Državni zbor ravnal pravilno, če ta predlog sklepa zavrne. Hvala.</p>
            </sp>
            <sp xml:id="SDZ1-Izredna-46-1996-07-18.sp60">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Preden dam naprej besedo za vse replike, ki so napovedane, še enkrat ponavljam, da bomo glasovali tako, da bomo ločeno glasovali o tistem delu sklepa, ki se nanaša na 15. člen zakona in ločeno o tistem delu, ki se nanaša na 16. člen zakona o referendumu; se pravi o prvem sklepu dvakrat. Ob tem vas opozarjam, da imate na mizi vložena tudi dva sklepa poslanca gospoda Krefta in da se prvi sklep ravno tako nanaša na jasnost vprašanja, se pravi na 15. člen, v primeru odgovora gospoda Janeza Janše v imenu 43.710 volivcev. Drugi njegov sklep pa se nanaša na zahtevo 35 poslank s prvopodpisanim gospodom Anderličem. In, se  opravičujem. Gospod Kreft je tudi tretjega vložil, ki se nanaša na tisto skupino poslancev, kjer je prvi podpisan gospod Vlado Topler. Besedo dajem najprej gospodu Jančarju.</p>
            </sp>
            <sp xml:id="SDZ1-Izredna-46-1996-07-18.sp61">
               <speaker>JANEZ JANČAR:</speaker>
               <p>Hvala lepa. No, jaz bi se ob vsem tistem, kar sem prej kot primer navedel, da je pač 10.000 in sem 50.000 ljudi pustil zunaj, opravičil; mislim, da je to dovolj. Želel bi pa vendar ob vsem tem reči. Zakon o evidenci volilne pravice v 4. členu pravi: Državljani lahko uveljavljajo volilno pravico, če so vpisani v volilni imenik. Potem, 7. člen govori: "Volilna pravica državljanov se vpiše po uradni dolžnosti v register stalnega prebivalstva, v  katerem je državljan vpisan po svojem stalnem prebivališču." Glede na to, da imamo to zahtevo, za podpisnike zahteve in SDS Janez Janša, vloženo kot prvo in o prvi razpravljamo, bi vendar predstavnike SDS vprašal, katera dva volilna okraja bi ukinili glede ne to, da jih imamo v ustavi točno določene in zato se mi zdi to nesporno, da je treba vprašanje popraviti.</p>
            </sp>
            <sp xml:id="SDZ1-Izredna-46-1996-07-18.sp62">
               <speaker>PREDSEDNIK JOŽEF ŠKOLČ:</speaker>
               <p>Gospod Jančar, dolžan sem vas opozoriti, da tukaj ni predstavnika predlagateljev in da boste težko dobili ta odgovor in da je vaše vprašanje po tej plati nekorektno.</p>
            </sp>
            <sp xml:id="SDZ1-Izredna-46-1996-07-18.sp63">
               <speaker>JANEZ JANČAR:</speaker>
               <p>Gospod predsednik, jaz se še enkrat opravičujem. Ampak poglejte, pod to zahtevo je podpisano: za podpisnike zahteve in Socialdemokratsko stranko Janez Janša. Jaz mislim, da vendar Janez Janša in SDS je kot parlamentarna stranka.</p>
            </sp>
            <sp xml:id="SDZ1-Izredna-46-1996-07-18.sp64">
               <speaker>PREDSEDNIK JOŽEF ŠKOLČ:</speaker>
               <p>Imate prav, ampak morate upoštevati neko razliko, ki mogoče ni na prvi pogled vidna, da imate tukaj pred sabo poslansko skupino, ne pa stranko.</p>
            </sp>
            <sp xml:id="SDZ1-Izredna-46-1996-07-18.sp65">
               <speaker>JANEZ JANČAR:</speaker>
               <p>Hvala, gospod predsednik, upam, da bom v bodoče pazil na to. In zato se še enkrat sprašujem, kdo krati državljanom Republike Slovenije, da bodo ob dva volilna okraja. In mislim, da je hkrati glede na to, da se zahteva po jasnosti vprašanja ni upoštevala, da se predstavnike ponovno pozove, da popravijo to oziroma, da hkrati sprejmemo še drugi sklep, da je zahteva neustavna. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp66">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Ivu Hvalici.</p>
            </sp>
            <sp xml:id="SDZ1-Izredna-46-1996-07-18.sp67">
               <speaker>IVO HVALICA:</speaker>
               <p>Hvala lepa. Najprej repliko gospe Biziljevi. Ne vem od kje vam ta vaša, rekel bi, nadnaravna ugotovitev, da mi ne želimo referenduma? Zakaj nas niste pustili takoj, ko smo vložili to, zakaj nam niste dali te možnosti? Počasi bom začel razmišljati o tem, da je Slovenski formu neki by-pass LDS ali Združene liste. <stage>(Smeh.)</stage> To je številka ena.</p>
               <p>Drugo, gospa Biziljeva, tisto o številu, kar vi sicer niste omenili, se pa navezuje na naš predlog o številu slovenskih državljanov, ki živijo v tujini, pa tudi ni prišlo kar tako. V začetku tega leta, ko smo pripravljali to idejo za naš referendum, sem jaz uradno vprašal Vlado. Postavil sem ji naslednje vprašanje: kolikor slovenskih državljanov živi stalno in začasno v tujini, kdo in kako vodi evidenco o teh ljudeh. In tretjič, kaj je Ministrstvo za notranje zadeve storilo za poenostavitev postopka za pridobitev slovenskega državljanstva Slovencem, ki ga še nimajo. In na podlagi tega mojega vprašanja mi je Vlada 23. aprila 1996 odgovorila in tu sem pobral 60.465 slovenskih državljanov in na tej podlagi smo se zmenili, da bi predlagali za te ljudi dva mandata in kot ste slišali doktor Zagožna, lahko bi tudi tri. Verjetno toliko aritmetike obvladamo brez računalnika.</p>
               <p>Zdaj pa še replika gospodu Jančarju. Kje pa piše, za božjo voljo, v ustavi, da je 88 okrajev! Kje si pa to videl, ali imaš ti kakšno dvojno ustavo, ali kaj? Ali je to ustava LDS? V 80. členu piše, da sestavlja Državni zbor 90 poslancev, zdaj mi pa povej, citiraj mi člen, kjer piše, da je 88 okrajev? Hvala lepa.</p>
            </sp>
            <sp xml:id="SDZ1-Izredna-46-1996-07-18.sp68">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Naslednji dobi besedo gospod Potrč.</p>
            </sp>
            <sp xml:id="SDZ1-Izredna-46-1996-07-18.sp69">
               <speaker>MIRAN POTRČ:</speaker>
               <p>Hvala lepa. Mislim, da so potrebna pojasnila o dveh vprašanjih. Eno je bilo vprašanje, ali in na kakšen način se eventualno z volilnimi referendumi oziroma zahtevami manipulira v javnosti ali ne. Jaz bom iz časopisa Dan, časopis za demokratično Slovenijo, 17.7.1996 prebral naslednje: "Kaj moramo vedeti o predlaganih volilnih sistemih." na dveh mestih piše: "Možnost odpoklica kateregakoli poslanca, zahteva volivk in volivcev da, vsi ostali ne. In uveljavitev osebne odgovornosti vseh poslancev, zahteva volivk in volivcev da, vsi ostali ne". Torej agitira se, da zahteva vsebuje tudi pravico do odpoklica. Jaz je v tekstu ne vidim.</p>
               <p>Drugo pa sta potrebna še dva pojasnila v zvezi z mojo oceno, ki jo bo pa Državni zbor sprejel ali pa ne, da je vredno presojati ustavnost zahteve za dva posebna volilna okraja. Prvo, podatki, ki so v delu dani, so točni. Mislim pa, da je prav povedati tudi drugi del podatkov. Evidence o tem, koliko državljank in državljanov Slovenije, ki imajo stalno prebivališče v domovini pa živijo začasno zunaj, je volilno doma, ni, zato, ker je to državljan, ki je vpisan v volilni imenik. Obstoja pa evidenca, koliko jih je volilo s potrdili. Volilo jih je skupaj točno 940. Če bi to na dva volilna okraja razdelili, je to 470 na en volilni okraj. Če bi upoštevali, da je približno 16.900 volivcev povprečno v enem volilnem okraju, pa 80%-na udeležba, potem približno vemo, kakšno bi bilo to razmerje ali nesorazmerje. In drugo, ne z vidika ustave, ampak logike: kakšna je povezanost volivk in volivcev, državljanov Slovenije, ki živijo po vsem svetu, da bi morali imeti po določenih kriterijih, Evropa, Amerika, severna, južna, ne vem kakšna, kjer gre za razdalje tudi nekaj 1.000 ali več kilometrov, njihova povezanost imeti skupni volilni okraj, kakšna je ta povezanost? Večja kot pa povezanost eventualno z domačim krajem, če gre za državljana, ki ima interes, kaj se v njegovi matični domovini tudi dejansko ureja? Hvala.</p>
            </sp>
            <sp xml:id="SDZ1-Izredna-46-1996-07-18.sp70">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo ima gospod Kopše. Vsi, ki ste dvignili roko, ste že zapisani in bi vas prosil za ustrezno potrpežljivost.</p>
            </sp>
            <sp xml:id="SDZ1-Izredna-46-1996-07-18.sp71">
               <speaker>JOŽEF KOPŠE:</speaker>
               <p>Gospe in gospodje, jaz mislim, da se je kolega Jančar vendarle, kljub nekaterim šaljivim nagibom, lotil prave teme. Vprašanje, od kje zdaj dva volilna okraja. No, meni cele štiri leta ni jasno, to lahko preverite ob prvem glasovanju, ko je bila pritožba na ta Državni zbor in na Ustavno sodišče okoli regularnosti volitev 1992, sem glasoval za to pritožbo, kam so izginili trije volilni okraji v osmi volilni enoti. Osma volilna enota obsega Prekmurje, Prlekijo s Ptujem, s Ptujskim poljem in Halozami. Osem poslancev iz te volilne enote sedi tukaj v Državnem zboru, nekaterih ni že nekaj mesecev, in treh pa ni, izginili so. To se pravi, ti Prleki, Prekmurci in Haložani bodo rade volje našim zamejcem odstopili ta dva volilna okraja, pa še jim eden ostane, ga lahko zapolnijo, če bi bile večinske volitve, pa vsak volilni okraj ima svojega poslanca. Nasvidenje.</p>
            </sp>
            <sp xml:id="SDZ1-Izredna-46-1996-07-18.sp72">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dam gospe Bizilj.</p>
            </sp>
            <sp xml:id="SDZ1-Izredna-46-1996-07-18.sp73">
               <speaker>LJERKA BIZILJ:</speaker>
               <p>Hvala lepa. Ne vem, tole večerno razpoloženje je zelo čudno za resne zadeve. Mislim, gospod Hvalica, jaz sem samo to hotela povedati, da če bi jutri razpisali referendum, bi vam najbrž brezplačno volilno kampanjo prekinili. In sedaj, če tega ne bo, se bomo mi priključili k tej kampanji, brez problema. Moram pa, če dovolite, predsednik, nekako se obraniti pred napadi. Mislim, da imam to pravico. Če bi vse to, kar sem jaz v zadnjih petih letih, na primer, poslušala o tem, kaj ste vi in vaše stranke in vzela to zares, potem bi se nam vsem skupaj zelo slabo pisalo. Naj naštejem samo kakšen primer. Na primer ena je izpostava CIA, druga je srbska izpostava v Sloveniji. Na primer, nekatere si je bivša Zveza komunistov izmislila. Potem, na primer, nek visok funkcionar v bivši SDV, odstavljeni, je razlagal, da sta Janša in Bavčar že v osemdesetih letih dobila naloga, da desnici glasove pobirata.</p>
            </sp>
            <sp xml:id="SDZ1-Izredna-46-1996-07-18.sp74">
               <speaker>PREDSEDNIK JOŽEF ŠKOLČ:</speaker>
               <p>Gospa Ljerka Bizilj. Jaz bi prosil...</p>
            </sp>
            <sp xml:id="SDZ1-Izredna-46-1996-07-18.sp75">
               <speaker>LJERKA BIZILJ:</speaker>
               <p>Če bi vse to zares vzela, potem ne vem kako bi danes lahko živeli tukaj. Samo branila sem se, predsednik.</p>
            </sp>
            <sp xml:id="SDZ1-Izredna-46-1996-07-18.sp76">
               <speaker>PREDSEDNIK JOŽEF ŠKOLČ:</speaker>
               <p>Jaz to razumem, ampak prosil bi vas, da s tem ne povzročite plazu nekih novih replik, ki nas peljejo od te, za marsikoga težko pričakovane odločitve; če prav razumem vse pozive v javnosti. Gospod Černelič je naslednji, ki se je prijavil k besedi.</p>
            </sp>
            <sp xml:id="SDZ1-Izredna-46-1996-07-18.sp77">
               <speaker>FRANC ČERNELIČ:</speaker>
               <p>Hvala lepa. Spoštovane poslanke in poslanci! Rad bi čimprej glasoval. Jaz že nekaj časa pravzaprav vem, kako bi in bom glasoval. Rad bi čimprej pomagal razrešiti z glasovanjem to situacijo. Mislim, da je moja osnovna pravica v tem primeru tudi, da glasujem. Vendar mi to glasovanje nenehno preprečujete proceduralci, replikantje in seveda govorci, ki govorite dolge in dolge ure. Nimam več kaj, ne boste me prepričali. Edino kar je, seveda, da bom še sedel do polnoči ali še dlje, a na koncu koncev sem pripravljen glasovati. Glede teh sklepov, ki so pa tukaj danes predloženi, pa žal moram reči tako, da bi pričakoval ravno od tega odbora, da bo sprejel jasnejše sklepe. Prav tako nisem v stanju, da bi strokovno ocenjeval, ali so vprašanja ustavna ali niso vprašanja ustavna. Za mene sicer so jasna, zato ne bom glasoval o tem, da so nejasna. Vendar pa, če je zadeva taka, da je lahko ustavno sporno, pa naj se to preveri. Strokovnjaki nam naj dajo tudi to varianto. Resnično ponavljam še enkrat, rad bi glasoval, da se neha o tej zadevi in da pridemo čimprej do končne odločitve, to se pravi tudi do tega, da se referendumi izvedejo. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp78">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Jug.</p>
            </sp>
            <sp xml:id="SDZ1-Izredna-46-1996-07-18.sp79">
               <speaker>MAG. JANEZ JUG:</speaker>
               <p>Osebno delim tudi mnenje gospoda Černeliča po čimprejšnjem glasovanju. Bi pa apliciral na gospoda Hvalico.</p>
               <p>Namreč, gospod Hvalica! Vsak, kdorkoli nasprotuje mnenju Socialdemokratske stranke Slovenije, še ni satelit Združene liste ali pa LDS-a. Ker če bi ta teorija držala, potem bi jaz tako zaključil, da vi ste zbrali 43 tisoč pa nekaj glasov, to pomeni ti so pravi, milijon 450, ki jih pa niste zbrali, so pa v tistem krogu sateliti Združene liste in LDS. Mislim, da to ni prav in pustite ljudem, da imajo različna mnenja. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp80">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Zagožen.</p>
            </sp>
            <sp xml:id="SDZ1-Izredna-46-1996-07-18.sp81">
               <speaker>DR. FRANC ZAGOŽEN:</speaker>
               <p>Spoštovani zbor! Rad bi repliciral gospodu Potrču. On zelo dobro ve, da enaka volilna pravica pomeni seveda tudi predvsem to, da ima vsak glas volivca, tistega ki ima volilno pravico, približno enako težo. Ali on ta glas uporablja ali ne, je njegov problem. Skratka, ni mogoče presojati po udeležbi na volitvah, ker je ta svobodna, ker na volitve lahko gre tudi samo 10% upravičencev, ampak po številu volivcev v volilnem okraju. In ta zakon, ki določa volilne okraje, mora upoštevati torej ta kriterij, število volivcev, ne pa udeležbo, ki je vnaprej v nobenem primeru ni mogoče predvideti. Torej, so to lahko pomisleki za takšno rešitev, ampak ni pa mogoče teh pomislekov uporabiti, češ da je takšna rešitev protiustavna. Hvala.</p>
            </sp>
            <sp xml:id="SDZ1-Izredna-46-1996-07-18.sp82">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo ima gospod Ivo Hvalica.</p>
            </sp>
            <sp xml:id="SDZ1-Izredna-46-1996-07-18.sp83">
               <speaker>IVO HVALICA:</speaker>
               <p>Hvala lepa. Spoštovani! Moja replika velja gospodu Potrču. Ali tako? Manj kot tisoč Slovencev je volilo. Vi veste pod kakšnimi pogoji, vi veste, kakšno diplomatsko mrežo smo imeli takrat. Jaz popolnoma razumem, da vi zmanjšujete pomen tega, ker tisti, za katere se mi borimo, da bi volili, tiste ste vi pognali, vi in vaš "kapejot", ali ne vem kako se je imenoval, in vaši mački so jih pognali ven. Tisti ne bodo dali vam glasov. Toliko.</p>
               <p>Kar se pa tiče gospe Biziljeve. Vi ste začeli, vi ste začeli drezati. Jaz bi vas pustil pri miru, ker ne glede na to, da ste že organizirana stranka, bi vam rekel naslednje. Ne skrbite za našo predvolilno propagando. Veste, ob številu članov, ki jih imamo in ob tem, da smo zbrali toliko podpisov, smo mi že dalj od predvolilne kampanje. Imamo že organizirano mrežo. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp84">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Sisinger se je javil k besedi.</p>
            </sp>
            <sp xml:id="SDZ1-Izredna-46-1996-07-18.sp85">
               <speaker>IVAN SISINGER:</speaker>
               <p>Gospod predsednik, poslanke in poslanci! Če imam pred seboj sklepe seveda matičnega odbora, potem moram povedati, da kar se tiče glasovanja, ko bomo pač do tega prišli, in če začnem pri I., II., III. in tudi pri VI. poglavju, potem je jasno, da lahko, seveda če upoštevam tudi odločbo Ustavnega sodišča, ki sem jo prebral v Delu, imam izrezano, tudi iz Večera imam izrezano - in še drugače smo dobili. Ustavno sodišče od nas zahteva, da preden razpišemo referendum, da moramo imeti razjasnjena vsa nejasna vprašanja, ki so kakorkoli povezana z nasprotjem z veljavno slovensko ustavo. Če izhajam iz tega, potem moram povedati, da bom pri prvem poglavju glasoval za to, da so vprašanja nejasno postavljena, da so pri drugem vprašanju, kot pravi odbor, nejasno postavljena, pri tretjem vprašanju nejasno postavljena, pri četrtem poglavju nejasno postavljena. To pomeni, da me obvezuje tudi ustavna odločba in odločitev Ustavnega sodišča, da v vseh teh štirih primerih glasujem za, kar pomeni, da ni mogoče razpisati referenduma danes, kar pomeni, da zahtevamo jasna vprašanja. Kaj bomo naredili, ko bo ta rok pretekel, bomo odločili v tem Državnem zboru, vendar danes tega ne morem storiti.</p>
               <p>Kar se tiče 2. točke pod 1, 2, 3, 4, kjer pravi: Nadalje je odbor obravnaval, ker podpira predlog sklepov, to je pa povezano z ustavnim vprašanjem predloga in pobude, da se Ustavno sodišče vpraša, ali so ta vprašanja protiustavna. Pa ne govorim ne o enem, ne o drugem primeru, ampak so za mene, če so že jasna, moram povedati, da so nekatera vprašanja nesprejemljiva za mene, ker so zakomplicirana do kraja, ker sprašujemo stvari in občane take zadeve, ki jih mi tukaj ne poznamo ali jih težko razumemo, kaj šele občani na referendumu.</p>
               <p>Zato bom glasoval za matični odbor v tej smeri, da tega ni mogoče razpisati. In drugič, glasoval bom za pobudo Ustavnemu sodišču, kot jo je tudi tu matični odbor predlagal v vseh štirih primerih. Hvala.</p>
            </sp>
            <sp xml:id="SDZ1-Izredna-46-1996-07-18.sp86">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Izredna-46-1996-07-18.sp87">
               <speaker>ANTON PERŠAK:</speaker>
               <p>Opravičujem se gospodu Černeliču. Skušal bom to, kar bom na kratko poskušal povedati, povedati mimo dosedanjega poteka te razprave.</p>
               <p>Podpiral sem te predloge sklepov, ki so predlagani. Povedal bom zakaj. Poglejte, o čem mi danes pravzaprav presojamo? Mi presojamo ne o tem, ali so nam vprašanja jasna. Mi smo dobili vprašanja, dobili smo obrazložitve teh vprašanj in še do neke mere poznamo volilne sisteme, razprave in tako naprej. Mi presojamo o tem, ali bodo volivcem, ki bodo na referendumu glasovali, ta vprašanja, oni pa bodo glasovali samo o vprašanjih, jasna in tako nedvoumna, da bodo lahko kompetentno odločali.</p>
               <p>Če pa pogledate nekatere izmed teh vprašanj. Recimo, če pogledate vprašanje Državnega sveta. To vprašanje se glasi tako: "Ali ste za to, da se volilni zakon spremeni tako, da ima vsak volivec dva glasova?" Samo to vprašanje vzemite. Mi imamo urejeno, tako, da vsi državljani Slovenije volijo 88 poslancev, poleg tega pa pripadniki italijanske in madžarske narodne skupnosti volijo še vsak enega poslanca. Iz tega vprašanja sledi ali eno ali drugo - in to ni jasno - ali poslej pripadniki madžarske in italijanske narodnosti ne bodo več volili svojih, ker bi s tem imeli tretji glas ali pa da oni ne bodo imeli enega od onih dveh glasov. Recimo, ampak to ni jasno, če ostanem pri tem. Poleg tega je pa nejasna po mojem mnenju tudi druga alinea pod vprašanjem. Ker se postavlja vprašanje, sporno je, ali je sploh možno na ta način izvesti, recimo, če vzamem to. Poleg tega je seveda večini volivcev dilema, ali je ob fiksiranem številu poslancev možno izvesti ta sistem, seveda neznana.</p>
               <p>Če vzamem vprašanje, ki ga je postavilo 43.710 volivcev</p>
               <p>in v njihovem imenu Socialdemokratska stranka. Ista dilema. Nikjer v vprašanju ni povedano kaj bo z - mi seveda lahko iz konteksta, iz obrazložitve sklepamo - volitvami predstavnikov narodnosti, ampak iz vprašanja to ni jasno. In drugo kar je. Postavlja se vprašanje enakosti volilne pravice z vidika oblikovanja teh dveh okrajev, ki naj bi bila dodeljena Slovencem po svetu. Nekaj o tem je bilo danes že povedano, ampak gre tudi za vprašanje, kot pravim, enakosti volilne pravice. In to ni jasno v tem vprašanju.</p>
               <p>Če vzamem vprašanje, ki ga je postavilo najprej mislim da 35 poslancev. Mislim, sedaj lahko seveda vsi ugotovite in jaz sam priznavam, da nisem specialist za volilne sisteme, niti slučajno strokovnjak. Jaz ne razumem, ali je izvedljivo to, kar piše, če postavim v korelacijo drugo in tretjo alineo. Še manj pa seveda se sprašujem, kako si bo volivec razlagal in kako bo razumel četrto alineo. Sedaj, ali se bo volivcem postavljala dilema o skladnosti druge in tretje alinee ne vem. Oni bodo tu pač videli dve načeli. Vsako posebej se jim bo zdelo simpatično. Vprašanje je pa, ki se postavlja v zvezi s skladnostjo.</p>
               <p>Če postavim na zadnje vprašanje, v zvezi z vprašanjem, ki je sedaj bilo oblikovano tukaj in jaz sem bil vprašan za konzultacijo, tako da ne bo pomote, tistih tridesetih podpisnikov, med katerimi sem tudi sam. Mislim, da to vprašanje ne pove jasno, za kakšen volilni sistem gre pri tem vprašanju, niti ne pove nedvoumno nečesa, kar naj bi bilo iz tega vprašanja bistveno, da volivec s tem, ko glasuje - bom sedaj obrnil - za določenega kandidata, glasuje tudi za stranko oziroma za listo, na listi katere je ta kandidat. Saj iz vprašanja bi bilo mogoče celo sklepati, da gre za tako imenovano - sicer z določeno, bom rekel, površnostjo, ampak vendarle celo mogoče sklepati, da gre za takoimenovano panaširanje, se pravi, da je možno celo to, da glasuješ za eno stranko, pa za nekega kandidata neke druge stranke. In tako naprej.</p>
               <p>In zato mislim, glede na razlago sekretariata, da je tudi glede na to, da prvič nismo zadosti jasno postavili vprašanj, nismo opredelili, v čem naj bi se vprašanja razjasnila, da - če je še ta možnost, razlaga je pa taka, da je - da je prav, da se vprašanja postavijo nedvoumno in da predlagatelji dobijo možnost, da te - po mojem mnenju - nejasnosti odpravijo.</p>
            </sp>
            <sp xml:id="SDZ1-Izredna-46-1996-07-18.sp88">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Kopše. Ne želi besede. Gospod Pučnik.</p>
            </sp>
            <sp xml:id="SDZ1-Izredna-46-1996-07-18.sp89">
               <speaker>DR. JOŽE PUČNIK:</speaker>
               <p>Spoštovani! Prepričan sem, da je ta sklep, kar zadeva, torej prvi sklep delovnega telesa v marsičem nesmiseln. Poglejte. Kar zadeva jasnost vprašanj. Tukaj je bilo od vsega začetka jasno, da imamo mi po ustavi določena dva volilna okraja oziroma dve poslanski mesti. Od vsega začetka je bilo jasno, da manjšine to ohranijo, nihče se tega seveda ne bo dotikal, niti tega namiga ni bilo, zato je seveda številka 86 povsem logična in tukaj postavljati vprašanja, nas res ne vodi naprej. Kar zadeva zdaj volilne okraje za Slovence po svetu, je seveda tudi - bom ponovil nekaj, kar je v bistvu vsem jasno, ampak kljub temu je morda še potrebno. Poglejte, podpisniki za referendum vztrajajo seveda na tej samoumevni pravici, da ima vsakdo samo enkrat pravico voliti. Kar zadeva oba okraja Slovencev v svetu, ki jih je relativno veliko, se postavlja seveda tudi vprašanje, zakaj smo doslej te slovenske državljane zanemarjali. In argument, da jih je samo nekaj čez 700 ali 800 volilo, je v bistvu samo argument za to, da je te stvari potrebno drugače urediti. Vsem tistim, ki so tukaj s tega mesta prisegali na pomen stalnega bivališča, bi seveda lahko povedal samo naslednje. Naša ustava določa pravico, državljansko pravico tudi voliti na podlagi državljanstva, ne pa stalnega bivališča. Zadnjič, ko smo začeli o tem razpravljati, so nekateri <stage>(mislim, da je bil gospod Peršak)</stage> celo omenili vprašanje, ali bodo slovenski državljani, ki živijo izven Slovenije in tudi ne plačujejo davkov v Sloveniji <stage>(no, pa se opravičujem, če nisi bil ti; na vsak način je ta pripomba prišla)</stage>, ali bodo dovolj odgovorno se odločali, ko bodo volili. Tudi to je nekaj, česar bi se sam sramoval, če bi postavil tako vprašanje. Mi smo daleč od tistega stoletja, tu ne morem reči desetletja, temveč stoletja, ker se je volilna pravica določala po davčnih obveznostih ali pa celo po cenzusu, da so tisti, ki so plačali veliko davkov, sicer je dolgo od tega, imeli celo po več glasov. Torej tako davek, kakor stalno bivališče je nekaj, kar je irelevantno za uveljavljanje pravice slovenskega državljana, da voli. In če bomo tukaj mešali te različne kriterije, seveda ne bomo prišli dlje, povečevali bomo zmedo in seveda bomo eventualno služili tistemu strateškemu namenu, ki ga ta celotna debata ima - od takrat, ko je prišlo do zapleta preko predsednika Državnega zbora in vse naprej, ko se zavlačuje, kolikor se more. Vsi so pred nekaj oziroma marsikdo se je prek nekaj dnevi zgražal ob pripombi, da bi se eventualno postavilo vprašanje legitimnosti glede na dogodke zadnjih nekaj tednov. Postavljanje vprašanja legitimnosti je povsem na mestu. Jaz tukaj seveda razlikujem med legalnostjo in legitimnostjo. Državni zbor lahko tukaj danes izglasuje; vsi referendumi imajo postavljena nejasna vprašanja, referendumov ne bo. Tudi to je mogoče. Tudi tukaj se nekje uveljavlja metoda, ki jo nekoč s tega mesta razglašal naš nekdanji kolega, doktor Rupel, ki je formuliral znamenito sentenco, da pač večina določa, kaj je resnica. Poglejte, mi smo tukaj zdaj v nekih zapletih. Gospod Černelič je rekel, nehajmo mi s tem govorjenjem, on da bi želel glasovati. Jaz ga nekje razumem, ker je on tudi prišel verjetno do mnenja, da so poslanci tukaj v Državnem zboru se že zdavnaj opredelili, da so te opredelitve jasne, da tukaj obstoja neki večinski strateški koncept, da je smisel tega strateškega koncepta v tem, da se referendumi preprečijo. Ne, moram biti natančnejši. Strateški smisel te metode je v tem, da se prepreči pobuda za referendum, ki je prišla oziroma zahteva za referendum, ki je prišla iz krogov okrog Socialdemokratske stranke. To je bil tisti iniciator, tista iskrica, ki je naenkrat razmigala politično fantazijo političnih strank, zastopanih tukaj v tem Državnem zboru in si tukaj pri tem niso štedili truda, da bi našli neke še tako zvite zanke, kako bi zadevo preprečili. Dobro. Tudi jaz bom rekel, poleg nekaj eklatantnih primerov, da se kršijo zakoni, ki jih tudi poznamo in so s tega mesta že bili nekajkrat naglašeni in ko bo nekje verjetno moralo kdaj z neko manjšo distanco odločati Ustavno sodišče, z večjo distanco pa zgodovinarji političnega življenja potem, od kar imamo demokratičen sistem. Neodvisno od teh kršitev imamo seveda tukaj celo vrsto manevrov, ki so morda legalno nekje utemeljeni, proceduralnih zapletov, ki se jih seveda da utemeljevati in zagovarjati, samo to nas ne sme osvoboditi od nujnosti, od obveznosti, da si zastavimo naslednje vprašanje: kakšno bodočnost ima država, kjer se parlament do onemoglosti trudi, da bi s proceduralnimi zapleti izničil neko povsem jasno zapisano ustavno pravico? Kakšno perspektivo naj ima ta država, če stranke, ki imate tukaj večino, in ki pri vseh teh odločitvah, ki so doslej padle, padete, oprostite ta izraz, se spustite tako nizko, da pravzaprav iz določenih političnih interesov, ki jih lahko razumem, in ki so lahko tudi legitimni, se spustite tako globoko, da greste zavestno, rekel bom celo nesramno, ne da bi to kakorkoli posebej skrivali, v kršitev ustave. Jaz mislim, tukaj, kadar gre za te temeljne ustavne pravice, bi pa le moralo politične stratege nekaj spreleteti po hrbtu in reči: ne, vse je mogoče, je možno, v politiki se je potrebno boriti in uveljavljati svoje interese, ampak nekje je pa le meja; tukaj je potrebno obstati, tega pa ne.</p>
               <p>Zgleda, da imamo relativizem takšne vrste, da niti ustavne kategorije niso več izvzete od vseh mogočih poceni kalkulacij in kupčij v ozadju političnega dogajanja. To je seveda vprašanje, ki se mu mi ne moremo izogniti. To vprašanje obstoja danes, bo verjetno letos igralo manjšo vlogo, bo pa igralo z neke časovne perspektive nekaj let verjetno čisto drugačno vlogo. Naj spomnim na čase, ko se je tudi v teh prostorih vse mogoče z velikim soglasjem sklepalo stvari, ki zgledajo z današnje perspektivne ne samo problematične, temveč tudi škodljive ali pa, mnoge od njih so bile tudi neumne.</p>
               <p>Zahteva, da znova presoja Ustavno sodišče, je seveda legalna. Kolikor poznam to mehaniko, bo danes večina v tem Državnem zboru to tudi sklenila, seveda dosledno temu strateškemu cilju, ker ne sme priti do referenduma, ki ga je inicirala Social demokratska stranka, potem ne sme biti ničesar drugega in ničesar več ni važno. Mi se ne sramujemo več zapletati s proceduro. Mi se ne sramujemo celo tega, da kršimo zakon.</p>
               <p>Jaz bi tukaj še enkrat ponovil moj očitek na vodstvo Državnega zbora, posebno na njegovega predsednika, da pravzaprav ni upošteval določbe Ustavnega sodišča, ki je z datumom 14. junija reklo, da do 23. junija morajo biti razpisani referendumi. Mahinacije, moram uporabiti ta izraz, ki so iz v ustavi določenih referendumov kot posameznih projektov napravili neko listo različnih vprašanj in se s tem oddaljili od bistva tega instituta ljudskega odločanja, to je bil prvi korak. To ni zadoščalo. Nato smo šli naprej v spreminjanje zakona in tako naprej in zopet smo danes pred temi odločitvami.</p>
               <p>Državni zbor, to bi prognosticiral, bo danes, jasno, sprejel jasne odločitve. Vse bo jasno. Ampak ko bodo te odločitve sprejete, že jutri zjutraj se bodo pojavila nova vprašanja, kajti to je včasih tako, kot je včasih s tistim starim pregovorom, laž ima kratke noge. Če se tukaj v neko goljufijo pravnega sistema ali pa v neko izmikanje zapleteš, boš težko našel iz tega. Rešitev bo verjetno v tem, da bodo prej volitve in da se bodo zadeve na drug način razčistile. Samo ostal bo na tem Državnem zboru in na strankah, ki imajo v tem Državnem zboru večino, madež, da so tako važne stvari za pravno državo, kakor so ustavne kategorije, podredile svojim strankarskim računicam, šle celo v kršitev zakona - omenjam naj zopet rok, ki ga je postavilo Ustavno sodišče, 23. junij - in se s tem pokazale, da je z našo demokracijo vsaj pri nekaterih strankah v tej državi še marsikaj narobe. Nekje bi morala biti postava le nekaj, kjer se ne bi šli v takšne mahinacije. Mislim, da je to žalostno in mi se bomo jutri, ko bomo imeli te sklepe, ki jih bo tukajšnja večina izglasovala, znova znašli še pred daljšo vrsto vprašanj.</p>
               <p>Kot rečeno, laž ima kratke noge, tudi goljufija nima perspektive. Mislim, da se bo to tudi v odločanju o teh vprašanjih izkazalo kot resnično. Hvala.</p>
            </sp>
            <sp xml:id="SDZ1-Izredna-46-1996-07-18.sp90">
               <speaker>PREDSEDNIK JOŽEF ŠKOLČ:</speaker>
               <p>Preden dam besedo naprej gospodu Mozetiču, sem dolžan dati neko pojasnilo v zvezi z očitkom gospoda Pučnika, ki se tudi sicer dostikrat pojavlja, da sem kot predsednik Državnega zbora kršil odločbo Ustavnega sodišča kar se tiče razpisa oziroma odločitve o odloku. Najprej velja povedati, da ni predsednik Državnega zbora tisti, ki lahko sprejme odlok, ampak je to Državni zbor. In to pojasnilo si velja vzeti k srcu.</p>
               <p>Drugo. Tisti sklepi, o katerih danes govorimo, niso sklepi, ki bi jih predlagal predsednik Državnega zbora, ampak Odbor za notranjo politiko in pravosodje.</p>
               <p>Kar se pa tiče očitka, da bi moral kot predsednik, verjetno pa se to nanaša glede na pooblastilo samo na Državni zbor, Državni zbor razpisati referendume do 23.6., kot je rekel gospod Pučnik, moram povedati, da je Ustavno sodišče o teh zapletih, če jih lahko tako imenujem, odločilo 14.6., medtem ko je bila ta odločba veljavna in <stage>(tisti, ki se sklicujejo)</stage> je stopila v veljavo po objavi v Uradnem listu, objavljena pa je bila v številki 34, in to 29.6.1996. Objavljena je bila kar nekaj dni za tem, ko bi moral, kot pravi gospod Pučnik, Državni zbor o tej zadevi že odločati. In ravno zaradi te vrste razprav nisem pripravljen prekršiti zakona o Ustavnem sodišču, ki piše, da odločbe Ustavnega sodišča začnejo veljati naslednji dan po objavi v Uradnem listu. V tem smislu te odločbe nisem oziroma tega zakona nisem pripravljen kršiti, pa če gre to za 30, 35 poslancev, Državni svet ali pa skupino podpisnikov.</p>
               <p>Besedo dajem gospodu Mozetiču.</p>
            </sp>
            <sp xml:id="SDZ1-Izredna-46-1996-07-18.sp91">
               <speaker>MIROSLAV MOZETIČ:</speaker>
               <p>Spoštovani kolegi! Za krščanskega demokrata je sicer nekoliko tvegano replicirati poslancu, ki je iz poslanske skupine Socialdemokratov, ampak ne glede na to bom dve besedi moral povedati ravno zaradi tega, ker sem dobil občutek, da se določeni očitki kot: nesramno, nelegalno, nezakonito in protiustavno določene stvari dela. Morda tudi res. Ampak to je pač ocena vsakega posameznika. Moramo pa tudi vedeti, ali ni legalno ali ni pravilno in prav samo tisto, kar nekdo misli, pač pa imajo lahko drugi drugačno mnenje. Če je pa ustavno ali neustavno je pa presoja Ustavnega sodišča. To se nanaša zlasti na te procedure, ki so zdaj vezane in kar je bilo rečeno, da se  legalna zahteva sicer, legalna zahteva po tem, da se bodisi postavi jasnejše vprašanje <stage>(ampak o jasnosti sem že nekaj povedal prej, kaj si mislim, bom še enkrat ponovil)</stage>, bodisi po 16. členu o vprašanju ustavnosti, da se taka legalna zahteva, ki je sicer legalna, daje se, to se ne zanika, vendar da je pa v cilju neke,  ne vem, tega, da se ne bi prišlo do referendumov. Mislim, da taka ocena ni poštena. Najmanj, kar se lahko reče, je nepoštena. Tudi ustavno sodišče, ko je ocenjevalo nikoli in nikjer ta zakon in tudi v zadnji odločbi ne piše, da sta 15. člen in 16. člen protiustavna. Kar pomeni, Državni zbor lahko meni, da neko vprašanje ni jasno in Državni zbor lahko meni, da bi neko vprašanje za razpis referenduma bilo v nasprotju z ustavo. Če to Državni zbor meni, potem je nemogoče in je nepošteno očitati tistim, ki to menijo, da ravnajo z ne vem kakšnimi nameni ali ne vem s čim in da ravnajo nesramno in da ravnajo proti ljudski iniciativi. Ni res. To ni res. Samo v tem delu sem hotel to stvar replicirati in se navezati na to.</p>
               <p>Kar zadeva volilno pravico državljanov, ki nimajo stalnega prebivališča v Sloveniji, se tudi dostikrat manipulira. Vsi ti imajo aktivno in pasivno volilno pravico v državi Sloveniji. Vsi ti. Res je, da je uveljavljanje te pravice izredno težavno, zakomplicirano in to je bilo spoznano in ugotovljeno, zato se v tistih debatah in tudi v predlogu, ki ga je vložila socialdemokratska stranka, ampak bom rekel že v tistih debatah znotraj poslanskih skupin, ki so bile takrat v vladni koaliciji, se je tudi o tem debatiralo in iskalo rešitve, kako s podaljšanjem rokov, kako z različnimi drugimi načini olajšati to zadevo. To, kar je predlog Socialdemokratov, je nekaj drugega in  zato zavračam tisto misel, ki se poskuša večkrat in se tudi pojavlja v časopisih, da Slovenci po svetu, ki so državljani naše države, ki pa nimajo stalnega prebivališča, ne morejo voliti. Lahko volijo, je pa res, da zelo težko. Ampak to je drugo vprašanje.</p>
               <p>Zdaj pa kar zadeva jasnost. Tukaj bom ne repliciral, ampak se bom samo navezal na gospoda Peršaka, jaz si ne upam trditi tega, kar niti on ni trdil, vendar je postavil tako, da mi pač ocenjujemo, ali bodo ta vprašanja jasna volivcem. Zakaj ne? Zato, ker ne vem. Ampak skozi tako logiko ali pa skozi to, in mislim, da tudi s tega vidika smo postavili zadnjič tisti sklep, ki je bil sprejet, kar sem že rekel, jaz sem bil proti temu ravno z več vidikov spornosti tega člena, ker ni kriterijev ne vemo, kaj sploh je to natančno, kaj naj bi bilo jasno, je to nemogoče rešiti. Poglejte, kaj se lahko zgodi. Bom kar na predlog, ki smo ga poslanci za referendumska vprašanja podpisali. Mi smo napisali neka referendumska vprašanja, za katera smo menili, da so manj jasna, zdaj pa pravimo, da so volivcem nejasna. Tega si ne smemo privoščiti, ker potem smo ali pa pridemo do druge zadeve. Namenoma bomo postavili nejasna vprašanja - in tukaj je tista kritika moje tudi interpretacije, bom rekel, kot je bila postavljena, 15. člena - namenoma bomo postavili nejasna vprašanja, da bomo lahko potem zahtevali s svojimi sklepi, da se ta vprašanja postavijo jasna. In tudi drugič ne bodo še dovolj jasna, bomo rekli: še nekaj bolj jasnega; kar pomeni dejansko, če bi šli po tej poti, bi dejansko delali, bom rekel, nelegitimno najmanj kar je, ampak mislim, da tudi nelegalno oziroma nezakonito in to bi bilo dejansko izigravanje procedure.</p>
               <p>Zato, zaradi tega, ker smo zadnjič sprejeli, bom rekel tako nenatančen, nejasen, nedoločen sklep, zaradi tega, ker je ta 15. člen pomanjkljiv oziroma je sodišče takrat reklo, da zaradi tega, ker nima sodnega varstva določenega, je neustaven v tem delu, brez tega, in ker je tudi drugi odstavek tega člena, bom rekel, do neke meje vprašljiv, mislim <stage>(kar sem že prej povedal)</stage>, da je najbolj pametno, da smo sedaj bolj pametni kot smo bili prejšnjikrat, ko smo sprejemali sklepe "se popravi vprašanje", da enostavno ugotovimo ali so nejasna ali niso, ne vem, da ni problem jasnosti oziroma nejasnosti vprašanj, in da te sklepe zavračamo, pač pa, da se samo pogovorimo in eventualno sklepamo o tem, da so posamezna vprašanja protiustavna.</p>
               <p>Tudi to, kar je gospod Peršak govoril o teh vprašanjih od Državnega sveta. Če bi šli po njegovi interpretaciji, bi verjetno pri, in če bi ta referendum uspel, o teh vprašanjih državnega sveta, bi prišli do tega, da bi morali na tak način sprejeti protiustaven zakon. S tega vidika vprašanja peljejo v protiustaven zakon in so po mojem bolj kot nejasna, protiustavna.</p>
               <p>In bi na tak način pripeljali tudi vso zadevo do konca. Ker glede na 15. člen je ne bomo, skozi 16. člen pa so določeni roki, Ustavno sodišče in potem, ko je odločba  Ustavnega sodišča, so te zadeve nesporne, je zaključena zadeva v Državnem zboru in potem moramo samo še, ko pride do tega, razpisati tista vprašanja, ki bodo po oceni Ustavnega sodišča ostala nesporna. To pomeni; če bo pa Ustavno sodišče reklo, da so neustavna, pa, jasno, tistih vprašanj ne smemo razpisati.</p>
               <p>Tako da <stage>(ponovim še enkrat)</stage> mislim, da ta debata okrog nejasnosti vprašanj pelje v še večjo zanko, kot smo si jo nastavili zadnjič, ko je bil sprejet tisti sklep, da so ta vprašanja kar tako nejasna. Tukaj smo se pač ujeli v svojo - lahko da je bila kriva, bom rekel ne nočna seja, pač pa, da je seja trajala malo več časa, vendar naj vsak pri sebi razmisli, kako je glasoval. Jaz sem bil takrat, tudi na opozorilo gospoda Preglja, sem bil zelo trezen in sem že takrat povedal in sem glasoval proti tistemu sklepu. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp92">
               <speaker>PREDSEDNIK JOŽEF ŠKOLČ:</speaker>
               <p>Hvala lepa gospod. Najprej sprašujem, glede na to, da je še niz nekaj teh replik in prijav, da se pa vse vrtijo okrog stvari, ki so bile že povedane, ali ste pripravljeni, da preidemo h glasovanju? Glasovanje pa bo izvedeno tako, kot sem rekel, da se bo glasovalo posebej o tistih delih sklepov, ki se nanašajo na jasnost, se pravi na 15. člen zakona, in posebej o tistem delu sklepov, ki se nanaša na 16. del. Te pripravljenosti, je ali ni pripravljenost? <stage>(Ni.)</stage></p>
               <p>Torej dajem besedo najprej gospodu Jančarju, če želi. <stage>(Ne želi.)</stage></p>
            </sp>
            <sp xml:id="SDZ1-Izredna-46-1996-07-18.sp93">
               <speaker>JANEZ JANČAR:</speaker>
               <p>Hvala lepa. No, bolj kot razpravo repliko na gospoda Pučnika, ki govori, da je potrebno nekje vendar postaviti mejo. Ja gospod Pučnik! Tudi vi jo postavite, pa jo dajte upoštevati. Kar reči, bomo vseh 60 tisoč ljudi pripeljali na volitve. Ne bomo jih, zato ker 60 tisoč pa še nekaj, podatki po gospodu Hvalici, vsi nimajo volilne pravice, ker so lahko eni stari eno leto ali pa pet let in je ta številka bistveno manjša.</p>
               <p>Še vedno pravim, da je treba te stvari popraviti v zakonu o volitvah v Državni zbor. Okraje je treba drugače zrisati. To, kar vi trdite, da bomo kar s šestilom dva nova okraja prenesli v Južno Ameriko in enega v Severno Ameriko. Kaj bomo pa doma naredili pa niste povedali? Zato, ker niste odgovoril na eno vprašanje, na en moj pomislek niste odgovoril. Zato pravim, da je tudi vaša razprava en del tega, češ, mi smo za to, da bodo Slovenci po svetu volili. Še vedno vztrajam, ko pravim, voli naj vendar tisti, ki plačuje davke. Meni pa ni vseeno, kakšne davke bomo izglasovali. Gospod Pučnik, vi vendar skomigujete. Tudi jaz lahko dvomim v vaše poštene namene. Lahko dvomim. To mi je lahko dovoljeno. Tudi z vaše strani je preveč te demagogije. Mi smo lahko danes oportuni. Rečemo: vprašanja so jasna kot beli dan, ampak vendar naj Ustavno sodišče presodi, če so v skladu z ustavo. Ustavno sodišče bo reklo so ali pa niso. Ampak mi bomo septembra začeli zakon sprejemati. Kaj bomo pa sprejeli, če mi poveste, gospod Pučnik? V lastno past se bomo ujeli. Zakonodaje ne bomo sprejeli in vaši poslanci in vi boste vpili; volitve so nelegitimne. Vi boste vpili, zato ker vam odgovarja tako in drugače. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp94">
               <speaker>PREDSEDNIK JOŽEF ŠKOLČ:</speaker>
               <p>Gospod Jančar, prosil bi, če se vrnete k predlaganim stališčem in sklepom in tudi v klop. Gospod Potrč se odpoveduje. Gospod Pučnik.</p>
            </sp>
            <sp xml:id="SDZ1-Izredna-46-1996-07-18.sp95">
               <speaker>DR. JOŽE PUČNIK:</speaker>
               <p>Hvala lepa za besedo. Moram le dve pripombi dati na prej izrečene odgovore na moje očitke, ki so tudi bili očitki, kar je legitimno.</p>
               <p>Torej, prva zadeva. Ustavno sodišče je z datumom 14.6, kakor je bilo pravilno tukaj rečeno, preprosto v 17 Delu, reklo, razpisati vse referendume najkasneje do dne, ko izteče rok iz prvega odstavka 19. člena zakona o referendumih. Kaj je v 19. členu nam je vsem jasno, zato ne bi sedaj tukaj bral. Govori se, da v 30 dnevih po vložitvi zahteve mora Državni zbor razpisati predhodni referendum.</p>
               <p>Sedaj pa na to kar zadeva pripombe zakona o Ustavnem sodišču. Žal mi je, ampak kljub temu moram izreči očitek, da je predsednik Državnega zbora tukaj ponovno napačno interpretiral ali celo citiral nek zakon, v tem primeru zakon o Ustavnem sodišču. V zakonu o Ustavnem sodišču ni nikjer - če je, se rade volje dam poučiti - določeno, da začne veljati odredba Ustavnega sodišča en dan po objavi v Uradnem listu. V 46. členu tega zakona je jasno rečeno, da je, govori se o objavi kadar gre za razglasitev nekega zakona za protiustavnega, kadar pa gre za odločbe Ustavnega sodišča pa začno veljati z vročitvijo strankam v sporu. Ta izročitev je bila narejena 15. ali 16. junija in zato je bilo dovolj časa, da bi Državni zbor lahko razpisal referendum. Tega ni storil. Prav tako se je ta rok prekoračil za to, kar je gospod Kreft zadnjič - če mi ne zamerite, bom rekel - nekako Državnemu zboru podtaknil ta sklep, da je potrebno zastaviti vprašanje o jasnosti oziroma kar je gospod Potrč postavil, da je potrebno Ustavno sodišče vprašati, ali so določena vprašanja v referendumu jasna ali niso. Tudi za tovrstne zahteve je določen rok in ta rok je potekel 23.. Ampak, kot sem že zadnjič o tej zadevi s tega mesta omenil, kadar gre za to politično igro, kršitve zakona niso več tabu. In še enkrat ponavljam očitek, da je predsednik Državnega zbora prekršil zakon s tem, ko ni v času, potem ko mu je bila vročena odločba Ustavnega sodišča, ni takoj v roku, ki ga določa zakon o referendumu - 19. člen in tako kakor je Ustavno sodišče v isti odločbi posebej poudarili, da je potrebno določbe 19. člena spoštovati, ni razpisal referenduma in s tem dal zeleno luč za vse mogoče mahinacije, z namenom, da se prepreči referendum, ki nekaterim v tej državi ni bil všeč. To se pravi, če je neka ustavna pravica in je nekatera močna politična skupina, ko ji neka pravica po ustavi ni všeč, jo pač lahko broskiramo in naredimo drugače. To je politična morala. In zato, gospod Jančar, mislim, da sem tudi vam indirektno odgovoril na to. Gre za mentaliteto, ki se vedno bolj razločno kaže v političnem odločanju. In za to mentaliteto je značilno, da ne pozna nobene obzirnosti in da se ne ustavi nikjer, niti pred kršitvijo zakona in tudi ne, ko gre za kršitev Ustave. Vse to je ostalo nekako sestavina tistega znamenitega "lesefeja", nekega zgodnjega liberalizma, ki ste si ga vi, na vašo, če smem tako reči, "komsomolsko" srajco oblekli in ste seveda v njega tako in tako zajadrali. Želim vam srečno pot z njim, z obema srajcama. Kako se boste počutili, je pa vaša stvar, ne naša. Mislim, da bodo Slovenci že te stvari prej ali slej spregledali. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp96">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz, gospod Pučnik, vam bom še enkrat dal pojasnilo, mogoče tudi tisto, kar ste vi spregledali, dopuščam, da ste spregledali. Govorim pa to ne zaradi tega, ker se pišem Jožef Školč, ampak zaradi tega, ker opravljam to funkcijo. Najprej ste napačno povzeli, da predsednik ni hotel razpisati referenduma. Kot rečeno, odlok o referendumu sprejme Državni zbor in o tem predvidevam, da gre verjetno za lapsus. Ampak v tistem delu, ko vi trdite, da bi moral pravzaprav steči v trenutku, ko sem dobil v vednost to, kar je Ustavno sodišče odločilo, pa mislim, da, ne mislim, vem, da nimate prav. Poglejte! Ko je stekel postopek pred Ustavnim sodiščem je naš sekretariat ta postopek izpodbijal z mnenjem, da izpodbijani odlok ni predpis, temveč posamičen akt in da zato ne more biti predmet postopka za oceno ustavnosti in zakonitosti. Se pravi, da je naš sekretariat rekel to isto, kar ste vi tukaj rekli, da ne gre za nek splošen akt in da ga zato seveda ni potrebno objaviti. Ko je Ustavno sodišče vse te stvari obravnavalo, je med drugim zapisalo: "Odlok je po svoji obliki podzakonski predpis. Vsebinska analiza pa pokaže, da vsebuje pravne norme, ki so generalne, ker se nanašajo na vse volilne upravičence in konkretne, ker konkretizirajo zakonske določbe za vse volilne upravičence, ki bodo lahko glasovali in za vse organe, zadolžene za priprave in izvedbo referenduma. Ustavno sodišče je ocenilo, da je lahko odlok predmet postopka za oceno ustavnosti." Vzelo ga je v postopek kot akt. In iz tega logično sledi, kar je Ustavno sodišče tudi storilo, s tem da ga je objavilo v Uradnem listu, da ga je objavilo kot predpis te vrste, ki se objavlja v Uradnem listu in seveda v skladu s tem, kar mu narekuje zakon o Ustavnem sodišču. In menim, da sem ravnal absolutno korektno in točno v duhu tega, kar menite, da bi moral ravnati. Enostavno nisem mogel, gospod Pučnik, ravnati drugače, kot da spoštujem zakon o Ustavnem sodišču tudi v tistem delu, ko govori o objavi, kot sem vsakič, ko so bili izpolnjeni pogoji, sklical sejo zato, da Državni zbor odloči o stvareh, ki se tičejo najprej enega referenduma, potem pa - v skladu z odločbo Ustavnega sodišča - več referendumov. Državni zbor ima glede na zakon o ljudski iniciativi in referendumu možnost, da v skladu s 15. in 16. členom določene stvari zahteva. Eno je že uporabil, o drugi pa bo, upam da, presojal dandanašnji. In mislim, da to pojasnilo zadošča.</p>
               <p>Gospod Pregelj je naslednji, ki se je javil k besedi. Se odpoveduje. Gospod Kreft.</p>
            </sp>
            <sp xml:id="SDZ1-Izredna-46-1996-07-18.sp97">
               <speaker>DR. LEV KREFT:</speaker>
               <p>Hvala za besedo, gospod predsednik. Drage gospe, spoštovani gospodje! Gre za repliko oziroma kot pravi naš poslovnik, pojasnilo, glede na to, da je gospod doktor Jože Pučnik rekel, da je bil sklep, ki smo ga sprejeli zadnjič, podtaknjen. Da bom kratek in bom povedal v kratkem razloge, zaradi katerih sem ta sklep predlagal in da ne bom ponavljal tistega, kar ste dobili pisno razmnoženo in kar še ni v razpravi, ker je v razpravi zaenkrat predlog matičnega delovnega telesa, bom povedal samo, da je razlog, zaradi katerega sem se jaz odločil, da predlagam sklep, da je treba pojasniti vprašanja, v tem, da so vsa vprašanja, torej to, o katerem zdaj teče razprava v zvezi s prvim sklepom matičnega delovnega telesa, ostali dve vprašanji, ki sta že vključeni v odlok in tudi četrta zahteva, ki še ni vključena, enake narave. Namreč take narave, da v okviru vprašanja, ali naj se spremeni zakon, zastavljajo več vprašanj hkrati in s tem terjajo, da se volivec enoznačno opredeli do vseh vprašanj naenkrat, ne pa o vsakem posebej. Kaj to v praksi pomeni, bom ponazoril z naslednjim primerom. Vzemimo vprašanje: ali ste za to, da se zakon o osnovni šoli spremeni tako <stage>(potem alinee)</stage>, da gredo otroci v osnovno šolo s sedmimi leti, da se med izbirnimi predmeti ne ponudi obvezni predmet o retoriki, da se uvede mala matura kot preizkus po končani osnovni šoli s 100%-no veljavnostjo in da se učitelji, katerih učenci dosežejo podpovprečne rezultate, obvezno pošljejo na dodatno izobraževanje. To so štiri alinee in štiri različna vprašanja. Volivci bi morali na vsa ta štiri odgovoriti bodisi z da na vsa štiri skupaj, bodisi z ne na vsa štiri skupaj. V resnici pa gre za posamična vprašanja, ki se sicer vsa rešujejo z zakonom, se urejajo z zakonom, ki se vsa urejajo z istim zakonom in je vsako samo po sebi celo jasno - kar se sicer za vprašanje pri tem referendumu ne da trditi za vsa podvprašanja, zato se je seveda moralo matično delovno telo spustiti v alinee, jaz se pa nisem. Nejasnost teh vprašanj je natančno v tem, da terjajo od volivk in volivcev, da se izjasnijo o zvezi vprašanj naenkrat in se ne morejo izjasniti o vsakem posebej. To se pravi, da se ne morejo in so v nejasni situaciji, kaj od njih hoče to vprašanje, vsi tisti volivci, ki bi na eno alineo radi odgovorili z da, na drugo z ne, na tretje mogoče ponovno z da itd. Poleg tega pa pomeni karakter predhodnega referenduma, da se volivci ne bodo mogli izjasniti o teh posamičnih vprašanjih, da se tudi Državni zbor ne bo smel izjasniti o vsakem vprašanju posebej, ker bo dobil - ne glede na to, da se že na referendumu ni bilo možno izjasnjevati o posamičnih vprašanjih - tudi sam imperativni mandat, da sprejme zakon v celoti, tako kot določajo posamične na referendumu sprejete alinee. Da skratka nihče se ne bo mogel izjasniti o tem, kar je ponujeno, na jasen način. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp98">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Izredna-46-1996-07-18.sp99">
               <speaker>DR. FRANC ZAGOŽEN:</speaker>
               <p>Spoštovani, repliciram gospodu Kreftu. Jaz mislim, da gospod Kreft razume, da tak sklop vprašanj v alineah pravzaprav zajema, definira nek volilni sistem  in so zaradi tega seveda vsa vprašanja skupaj smiselna. Jasno je, da bi lahko definirali tudi še več volilnih sistemov kot štiri z različno kombinacijo rešitev. Vendar so predlagatelji teh referendumov hoteli povprašati volivce prav po tem, ali so za tak volilni sistem ali niso. In ker ga ni mogoče opredeliti z enim samim vprašanjem, z eno samo odločitvijo, ga je treba na nek način opisati v alineah. To je smisel tega, da ne bi iz tega zdaj prišli namesto od štirih predlaganih na tam nekje 15 do 20 referendumov, kar logično bi iz tega sledilo in potem seveda je zmeda še toliko večja. Upam, da je gospod Kreft ne misli povečevati. Tu namreč ne gre za tisto, o čemer smo govorili zadnjič in se je po mojem mnenju Državni zbor odločil napačno. Odločil se je namreč tako, da volivcem jemlje možnost, da odgovorijo za ali proti. Če bi zdaj to razširili v tako cepljenje refrendumskih vprašanj, potem seveda pridemo do kompletne zmede in referendum bi izgubil svoj smisel. Hvala.</p>
            </sp>
            <sp xml:id="SDZ1-Izredna-46-1996-07-18.sp100">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Pučnik je naslednji.</p>
            </sp>
            <sp xml:id="SDZ1-Izredna-46-1996-07-18.sp101">
               <speaker>DR. JOŽE PUČNIK:</speaker>
               <p>Hvala lepa. Deloma me je že gospod Zagožen prehitel. Gre za naslednje. To je nekak odgovor gospodu Kreftu. Poglejte, vsakomur je bilo jasno v Sloveniji - in zato tudi tisti, ki so pobirali podpise, niso imeli težav - vsakomur je bilo jasno, da gre za večinski volilni sistem, ki pa pomeni posledično, to je razlaga v teh alineah, te in te elemente. Torej vaša interpretacija, da bi se morali tukaj o vsaki alinei volivci posebej odločati, seveda ne velja. Mislim, da nikomur od tistih toliko in toliko tisočev podpisnikov se ni pojavilo to vprašanje, da bi on mislil, da podpisuje za prvi dve alinei, za drugi dve ne in podobno. Jasno je bilo rečeno, da gre za en drug karakter volitev in da ta karakter volitev pomeni premike tako v volilnem mehanizmu, kakor tudi v političnih posledicah. To je bila naša argumentacija za predlaganje spremembe samega volilnega mehanizma. Zato tukaj se mi res zdi, gospod Kreft, ta razlaga o nekih večih vprašanjih, na katere bi lahko volivci drugače razlagali, neutemeljena, iz trte izvita in tako naprej. In če sem že nekako polemičen z vami, gospod Kreft, seveda, vi ne morete odločati za Državni zbor, samo vi ste, kolikor vas poznam, natančno vedeli, kaj hočete doseči z vašim predlogom, z vašim predlogom, ki ni vseboval nobenih konkretnih omemb, kaj je nejasnega in ste - toliko vas že cenim, da lahko predpostavljam - natančno vedeli, kaj se bo zgodilo in pred kakšno situacijo bomo mi danes.</p>
               <p>Seveda, ker je pa vaše vprašanje padlo v splošni trend večine v tem Državnem zboru, da je potrebno vsaj nekatere referendume ali pa vse referendume preprečiti, je seveda bil vaš predlog izglasovan. Seveda, vi ste s tem, niste vi krivi, vi ne odgovarjate za odločitve Državnega zbora, ampak nekje pa dobro vsi vemo, kako te stvari potekajo. Predlog je pravilno padel v rodovitno zemljo, dosegli ste to, kar ste predvidoma hoteli, ker jaz kot rečeno, jaz že predpostavljam pri vas, da veste, kakšni mehanizmi se sprožijo v neki določeni situaciji s takšnim ali drugačnim predlogom. Zato je tudi bilo tukaj, gospod Potrč je dal dva druga, dva predloga drugačne narave ustavnosti itn., tako da zadeva je na vsak način lahko, morala biti blokirana.</p>
               <p>Sedaj seveda, kar zadeva vlaganje takšnih pobud, so seveda legalne. To ni nobenega dvoma. Tu ni mogoče očitati. Očitati je mogoče samo strateškemu programu, ki jih rojeva. Tisti strateški program, ponavljam, pa pomeni kršitev neke ustavne pravice in to je težka zadeva.</p>
            </sp>
            <sp xml:id="SDZ1-Izredna-46-1996-07-18.sp102">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz zagotavljam, da v tem trenutku vse, kar počnemo, je v skladu z veljavno zakonodajo. Želi še kdo?</p>
               <p>Gospod Peršak.</p>
            </sp>
            <sp xml:id="SDZ1-Izredna-46-1996-07-18.sp103">
               <speaker>ANTON PERŠAK:</speaker>
               <p>Jaz bi rad samo gospodu Zagožnu repliciral glede na to, da se njegova trditev nanaša prav na temo, ali so vprašanja ali nejasna oziroma ali so enoznačna, da tako rečem, ali ne. Poglejte, ravno če pogledate vprašanje, ki ga postavlja 43 tisoč 710 volivcev, je jasno, da tukaj gre najmanj za dvoje vprašanj, pri čemer eno ni, nima nikakršne logične, ni mogoče reči, da je del sistema. Zadnja alinea in celo tudi prva bi lahko sodila tako k večinskemu kot proporcionalnemu volilnemu sistemu. Ni mogoče zapisano točno tako, ampak po vsebini pa ja. In zadnja alinea, ki je lahko za marsikoga, ki bi sicer, tako kot je prej gospod Kreft razlagal, glasoval za večinski volilni sistem, lahko bila sporna, on mora pa z enim odgovorom odgovoriti na oba vprašanja. In isto velja recimo za vprašanje, ki ga postavlja 35 poslancev. Druga, tretja - čeprav kot sem prej že ugotavljal, sta v medsebojni zvezi problematični - govorita o sistemu, tudi prva govori o sistemu, vendar je z vidika druge in tretje nepomembna in je odveč, kajti če bi se drugo in tretjo upoštevalo, prvo vprašanje sploh ni potrebno. In tako naprej, da ne nadaljujem. Skratka gre za - bistvo je v vseh primerih - za več, gre še vedno za več vprašanj in ne za eno vprašanje.</p>
            </sp>
            <sp xml:id="SDZ1-Izredna-46-1996-07-18.sp104">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo? Gospod Zagožen.</p>
            </sp>
            <sp xml:id="SDZ1-Izredna-46-1996-07-18.sp105">
               <speaker>DR. FRANC ZAGOŽEN:</speaker>
               <p>Spoštovani! Tudi če to razlago sprejmemo, Državni zbor nima pravice, da to dvoje loči, če je 43 tisoč 710 ali 610 ali koliko je bilo teh volivcev, postavilo to dvoje skupaj in ponudilo ta model. Volivci lahko zavrnejo to, ni pa mogoče reči, da je to nejasno ali da je protiustavno - volivci pa lahko glasujejo za ali proti - to kar kot referendumsko odločitev ponuja teh 43.000 volivcev, drugače bi neposredno posegali v ustavno pravico volivcev. Seveda. Ne vem, kako naj vam razložim. Samovoljno bi - proti tem 43.000 volivcem - iz enega referenduma, ki ga predlagajo, Državni zbor naredil dva, če bi to bilo tako. To ni prav. Tako kot nima pravice, da iz štirih referendumov, ki jih štirje različni predlagatelji predlagajo v skladu z ustavno pravico, naredi enega. To kar je sedaj v zakonu zapisano, je v nasprotju z ustavo, po moji oceni. Celo tisti primer, ki ga je gospod Kreft navedel v zvezi z...</p>
            </sp>
            <sp xml:id="SDZ1-Izredna-46-1996-07-18.sp106">
               <speaker>PREDSEDNIK JOŽEF ŠKOLČ:</speaker>
               <p>Gospod Zagožen, rad bi vas samo na nekaj opozoril, da ta sklep ne govori, da je potrebno karkoli razdeliti, ampak samo, da je potrebno določene alinee jasneje opredeliti, če govorimo o istem sklepu, o katerem bomo glasovali.</p>
            </sp>
            <sp xml:id="SDZ1-Izredna-46-1996-07-18.sp107">
               <speaker>DR. FRANC ZAGOŽEN:</speaker>
               <p>Razumem. Samo tu se dokazuje, da se takih referendumskih vprašanj ne bi smelo postavljati. To pa ni res. Lahko se jih, samo da se jih, ker imajo pač tisti predlagatelji, ki jim ustava to pravico priznava, imajo pravico tudi tak komplet vprašanj postaviti - sedem let, prostovoljno obiskovanje verskega pouka in kaj še. Volivci pa imajo možnost odločitve za ali proti. Lahko zavrnejo in s tem celo onemogočijo uzakonitev take kombinacije. Lahko pa nekdo drug predlaga drugo kombinacijo. Ali skratka: ni mogoče krniti te ustavne pravice, ki jo ustava zagotavlja. Tako sem rekel iz enega referenduma ni mogoče nasilno tukaj narediti dveh, tako kot ni mogoče iz več referendumov narediti enega samega. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp108">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Mozetič.</p>
            </sp>
            <sp xml:id="SDZ1-Izredna-46-1996-07-18.sp109">
               <speaker>MIROSLAV MOZETIČ:</speaker>
               <p>Hvala lepa. Samo da ne bo ostala nejasna ta zadeva. Vsi, ki imajo pravico predlagati referendum, vključno najmanj 40.000 volivcev, lahko predlagajo kakor hočejo. To je jasno. Vendar zakona o referendumu in ljudski iniciativi, 15. in 16. člen in Ustavno sodišče je celo v prejšnji odločbi napotilo, ko je obrazlagalo, je celo reklo, če ni kaj spornega z vidika teh dveh členov, sta ustavna oba člena. Državni zbor lahko meni, da je vprašanje nejasno - sedaj se ne spuščam ali je ali ni - lahko meni, to Državni zbor lahko naredi in Državni zbor lahko meni, da je protiustavno in sproži spor pri Ustavnem sodišču. Zato ne govoriti, prosim, da je to kršitev ali pa onemogočanje ne bom rekel ljudske iniciative kateregakoli upravičenega predlagatelja referenduma, da ga ne bi vložil. Lahko vloži, kakršnokoli vprašanje lahko postavi. Res je to, da mi ne smemo spreminjati vprašanj, ampak tega tudi nihče ne dela. Lahko samo postavimo to, da so nejasna ali pa da mislimo, da so protiustavna in sprožamo spor. To se v glavnem tu dela. Glede jasnosti pa ne bom ponavljal. Hvala lepa.</p>
            </sp>
            <sp xml:id="SDZ1-Izredna-46-1996-07-18.sp110">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Izredna-46-1996-07-18.sp111">
               <speaker>DR. FRANC ZAGOŽEN:</speaker>
               <p>Spoštovani! Ravno to sem hotel povedati, da mi ne smemo spreminjati vprašanj. Če bi pa eno alineo črtali, bi pa vprašanja spremenili. Tako je v bistvu s svojo obrazložitvijo sugeriral gospod Kreft, češ da vsiljujemo več referendumskih vprašanj v enem. In da ne bi iz tega sedaj kdo sprejel zaključkov, češ da je treba to razbiti na več referendumskih vprašanj, zato sem jaz to razlagal. Torej jaz nič ne ugovarjam temu, da Državni zbor sprejme sklep, če tako hoče, da je zanj referendumsko vprašanje nejasno, ali da ga da v presojo Ustavnemu sodišču. Ne pa spreminjati...</p>
            </sp>
            <sp xml:id="SDZ1-Izredna-46-1996-07-18.sp112">
               <speaker>PREDSEDNIK JOŽEF ŠKOLČ:</speaker>
               <p>Gospod Zagožen. Samo to je, če dovolite, jaz sem vam že prej povedal, predmet odločanja: vprašanje jasnosti in vprašanje skladnosti z Ustavno. Nič drugega. Gospod Žaro Pregelj.</p>
            </sp>
            <sp xml:id="SDZ1-Izredna-46-1996-07-18.sp113">
               <speaker>ŽARKO PREGELJ:</speaker>
               <p>Spoštovani! Predsedujoči! Repliciram to zadnjo vašo ugotovitev. Toda ravno prej je gospod Kreft obrazložil, da je v bistvu jasno zastavil tisti predlog sklepa in da je v bistvu zbor se jasno odločil prejšnjič, da smo to fazo ugotavljanja jasnosti vprašanj že opravili. Da so predstavniki predlagateljev zahteve oziroma predstavniki zahtev za razpis referendumov odgovorili oziroma popravili, naredili bolj jasna vprašanja in da je naša odločitev po zakonu sedaj drugi odstavek 15. člena in da moramo zgolj ugotoviti, ali so vprašanja pojasnili ali ne. In ne več ponovno zahtevati pojasnitev. Roki so že mimo za razpis odlokov oziroma za objavo odlokov. In ne vem zakaj bi morali ta postopek v nedogled ponavljati, če ga v bistvu zakon ne opredeljuje. To je problem. In dejansko so ti sklepi, ki jih je pripravil matični odbor, v nasprotju z zakonom in nepotrebni. Ta faza je že zamujena. Dejansko bi jo moral odbor zadnjič opraviti, ne pa danes. Takrat je bilo to zamujeno in sedaj je vse, karkoli delamo naprej, čisto navadno zavlačevanje in onemogočanje ljudski iniciative.</p>
            </sp>
            <sp xml:id="SDZ1-Izredna-46-1996-07-18.sp114">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ni več. Torej prehajamo h glasovanju. Najprej <stage>(če boste vzeli v roke papirje)</stage> bomo glasovali o sklepu pod točko 1. Se pravi, o prvem delu tega sklepa. Dovolite, da ga ne berem. Se pravi o prvem odstavku, ki govori o vprašanju jasnosti. Da pojasnim, nadalje bomo glasovali o sklepu pod številko 1 gospoda Krefta; če ta pač ne bo sprejet, drugače ne bo potrebno o njem glasovati. In potem o drugem odstavku sklepa pod 1, ki ga je pripravilo matično delovno telo. Ugotovimo sklepčnost! <stage>(50 prisotnih.)</stage></p>
               <p>Kdo je za ta prvi del sklepa? <stage>(13 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da ta sklep ni sprejet.</p>
               <p>In glasujemo o drugem delu, oprostite, o sklepu poslanca Krefta, ki ga tudi imate pod številko 1. Ugotovimo sklepčnost! Ravno tako govori o problemu jasnosti. <stage>(54 prisotnih.)</stage></p>
               <p>Kdo je za? <stage>(14 poslancev.)</stage></p>
               <p>Se opravičujem, moram ponoviti glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(39 poslancev.)</stage></p>
               <p>Ugotavljam, da torej sklep ni sprejet.</p>
               <p>Prehajamo h glasovanju o sklepu, to se pravi o drugem odstavku tega sklepa, ki govori o vprašanju ustavnosti. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je sklep sprejet.</p>
               <p>Prehajamo k točki 2 in k predloženim sklepom. Glasovali bomo na enak način. Najprej o prvem odstavku, ki govori o jasnosti. Govorim o sklepu, ki ga je pripravil odbor. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da sklep ni sprejet.</p>
               <p>In glasujemo še o drugem delu sklepa, ki se nanaša na vprašanje ustavnosti. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>Smo pri razdelku 3 v zvezi z odgovorom skupine 35 poslancev. Imamo samo vprašanje jasnosti. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da sklep ni sprejet.</p>
               <p>Imamo še sklep pod številko 2, ki ga je predlagal gospod Kreft in ravno tako govori o vprašanju jasnosti. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da sklep ni sprejet.</p>
               <p>Smo pri točki 4. Imamo ravno tako dva sklepa, ki sprašujeta po jasnosti. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da sklep ni sprejet.</p>
               <p>Glasujemo še o sklepu gospoda Krefta. Ravno tako se nanaša na vprašanje jasnosti. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da sklep ni sprejet.</p>
               <p>S tem je glasovanje o stališčih in sklepih zaključeno. Zaključena je tudi točka dnevnega reda. Ustavno sodišče mora v skladu z zakonom o referendumu v razumnem roku pripraviti odgovor na dve zastavljeni vprašanji.</p>
               <p>Zahvaljujem se vam za delo na seji. Seja je zaključena. Jutri pričnemo z novo sejo.</p>
            </sp>
            <stage type="time">(Seja je bila končana 18. julija 1996 ob 20.57 uri.)</stage>
         </div>
      </body>
   </text>
</TEI>
