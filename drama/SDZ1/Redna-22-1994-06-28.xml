<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-22-1994-06-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">943E95E4112DCF5DC1257832004838E6</idno>
               <idno type="URI">943E95E4112DCF5DC1257832004838E6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-22-1994-06-28.DZ" n="22">
               <name>Redna</name>
               <date when="1994-06-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-22-1994-06-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. JUNIJA 1994 OB 10.11 URI.)</stage>
            <sp xml:id="SDZ1-Redna-22-1994-06-28.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 22. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Jože Pučnik, dr. France Bučar, Vika Potočnik za popoldne, Roberto Battelli, Maria Pozsonec, Vitodrag Pukl, Jurij Malovrh, dr. Mateja Kožuh-Novak, Alojz Metelko, Miroslav Mozetič, Danica Simšič za dve uri in Vladimir Topler od 12. ure dalje. Prosim, da ugotovimo prisotnost v dvorani.</p>
               <p>Ugotovimo prisotnost v dvorani! Prosim, da vsi zasedete svoja mesta in prispevate k ugotavljanju prisotnosti. Še vedno ugotavljamo prisotnost. Ugotavljam, da je v dvorani prisotnih 57 poslank in poslancev. Torej je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. Današnje nadaljevanje 22. seje bomo pričeli z obravnavo prekinjene 19.c točke dnevnega reda, to je s predlogom zakona o garanciji Republike Slovenije za obveznosti iz pogodbe o najetju kredita Evropske investicijske banke za projekt gradnje slovenskih avtocest A - hitri postopek. Sejo bomo nadaljevali z volitvami članov sodnega sveta ter nato prišli na 36. točko dnevnega reda, to je strategija razvoja turizma v Republiki Sloveniji s programom aktivnosti in ukrepov za doseganje strateških ciljev na področju turizma in nato po dnevnem redu dalje.</p>
               <p>S tem v zvezi vas želim obvestiti, da bo zbor v popoldanskem nadaljevanje seje obravnaval 51.a točko. To je predlog odloka o določitvi referendumskega območja za ustanovitev občine Koper in o razpisu referenduma za ustanovitev občine koper. Zbor bo na jutrišnjem nadaljevanju seje ob 10. uri najprej opravil obravnavo 39. in 40. točke dnevnega reda.</p>
               <p>Rad bi opozoril, ker so se tudi nekateri drugi že prej in tudi tokrat nad tem razburjali, ker tudi mene v petek ni bilo, sem ponovno lahko ugotovil, da so pobrali vse naše papirje kot solato in jih vrgli pravzaprav na smeti. Mislim, da je to način, na kakršen se v parlamentu ne more delati. Kdor dela v parlamentu, mora vedeti, kaj pomeni parlament. Če so stvari zložene pod klopjo, so zložene, se jih pusti na miru, če so na klopi, se napiše ime in priimek tistega, na katerega mestu je bilo najdeno gradivo in se spravi tako, kot je potrebno, najbolje na njegovo delovno mesto, saj imamo razen mesta v dvorani, še svoja druga delovna mesta in mislim, če v bodoče ne bo tako, bo potrebno malo resneje obravnavati te stvari. Gre za stvari, ki imajo tudi svojo klasifikacijo. Če drugačno ne, imajo takšno, ki pomeni, da so zasebni papirji. To samo povem zaradi tega, ker je včasih potrebno s tega mesta povedati. <stage>(Ploskanje.)</stage></p>
               <p>Prehajamo pa na <title>19.C TOČKO - NA NADALJEVANJE RAZPRAVE O PREDLOGU ZAKONA O GARANCIJI REPUBLIKE SLOVENIJE ZA OBVEZNOSTI IZ POGODBE O NAJETJU KREDITA EVROPSKE INVESTICIJSKE BANKE ZA PROJEKT GRADNJE SLOVENSKIH AVTOCEST a) - HITRI POSTOPEK</title>.</p>
               <p>Če sem pravilno obveščen, smo sredi, torej na začetku druge obravnave znotraj hitrega postopka. Imamo dva amandmaja. Amandma, ki ste ga prejeli s poročilom matičnega delovnega telesa k 1. členu, in pa amandma gospoda Žarka Preglja k 4. členu, ki ste ga prejeli na klop in zaradi katerega je bila obravnava te točke prekinjena.</p>
               <p>Začenjamo torej z drugo obravnavo znotraj hitrega postopka. Glede na to, da ima zakon samo pet členov, predlagam, da gremo kar po vrsti. Torej k 1. členu imamo amandma: Napovedni stavek prvega odstavka ter prva alinea se spremenita tako, da se glasita: "Republika Slovenija daje garancijo za obveznosti Družbe za avtoceste d.d. v Republiki Sloveniji, v nadaljnjem besedilu DARS d.d. iz naslova kredita, ki ga ta najame pri Evropski investicijski banki v višini 38 mio eku za gradnjo avtocestnih odsekov Malence - Šentjakob in Vransko - Arja vas pod naslednjimi pogoji. Znesek kredita se črpa v eku ali v eni od valut držav članic ES". Tretji odstavek se črta.</p>
               <p>Želi o 1. členu in tem amandmaju kdo razpravljati? Želi kdo besedo? Ugotavljam da ne in dajem najprej amandma na glasovanje. Prosim, da ugotovimo sklepčnost. Glasujemo o amandmaju matičnega delovnega telesa. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Sedaj dajem na glasovanje 1. člen v celoti. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 1. člen sprejeli.</p>
               <p>Želi kdo razpravljati o 2. členu, h kateremu ni bil vložen amandma? Ugotavljam da ne in ga dajem na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 2. člen sprejeli.</p>
               <p>Želi kdo razpravljati o 3. členu, h kateremu prav tako ni bil vložen noben amandma. Ugotavljam da ne in dajem 3. člen na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 3. člen sprejeli.</p>
               <p>K 4. členu je bil vložen amandma, ki se glasi: prvi in drugi odstavek 4. člena se nadomestita z novim, ki se glasita: "Republika Slovenija ima do izteka kreditne pogodbe iz 1. člena pravico uresničiti svojo pravico do regresa v breme virov sredstev ali prihodkov DARS d.d. iz 5. člena zakona o Družbi za avtoceste v Republiki Slovenije, Uradni list 57/93, in zahtevati prenos sredstev iz posameznih virov v dobro proračuna Republike Slovenije. Pravice do regresa iz prvega odstavka ni mogoče uresničiti v breme sredstev, zbranih z zakonom o zagotovitvi namenskih sredstev za gradnjo AC omrežja v Republiki Sloveniji in sredstev iz proračuna Republike Slovenije."</p>
               <p>Želi kdo k 4. členu in temu amandmaju besedo? Prosim, izvolite. Gospa Dušanka Stričevič, svetovalka Vlade Republike Slovenije v Ministrstvu za finance, ima besedo.</p>
            </sp>
            <sp xml:id="SDZ1-Redna-22-1994-06-28.sp2">
               <speaker>DUŠANKA STRIČEVIČ:</speaker>
               <p>Gospod predsednik, spoštovane poslanke in poslanci! Vlada priložen amandma gospoda Preglja ne more sprejeti, in sicer iz razloga, ker s takšno spremembo 4. člena bi lahko to spremembo imenovali tudi tako, da naj se država obnaša kot ne dober gospodar. Torej ravno v primeru možnosti zavarovanja imamo pri vsakem kreditojemalcu različne vire oziroma možnosti, bodisi hipotek ali pa drugih virov. 4. člen, ki govori o regresni pravici, ne govori o prioritetah regresa, to pomeni, v primeru, če pride do vnovčenja garancije, in da se država poplača, da vrne ta znesek, ki je bil vnovčen z garancijo, da vsekakor ne bo pod prvo vračilo zasegala bencinskega tolarja oziroma namenskih sredsteva. 2. člen 4. člena govori o bistvu, v breme virov in sredstev prihodkov DARS, to je 5. člen zakona o družbi za avtoceste, kjer bo v prvi vrsti v primeru, vsekakor se pričakuje, da bo kreditojemalec vračal sam najet kredit, vendar v primeru vnovčenja garancije, si bo Vlada pridržala pravico vrnitve teh sredstev, bodisi z drugimi namensko zbranimi sredstvi, zbranimi sredstvi za ceste, prihodki od oddaje spremljajočih dejavnosti na avtocestah in tako dalje, in šele v skrajnem primeru posegla tudi po virih za vračilo iz bencinskega tolarja. Glede na takšno dikcijo 4. člena tega amandmaja, ne moremo sprejeti. Hvala.</p>
            </sp>
            <sp xml:id="SDZ1-Redna-22-1994-06-28.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Da, prosim. Gospod Zmago Jelinčič. Izvolite.</p>
            </sp>
            <sp xml:id="SDZ1-Redna-22-1994-06-28.sp4">
               <speaker>ZMAGO JELINČIČ:</speaker>
               <p>Hvala lepa. Jaz podpiram amandma, ki ga je vložil gospod Žare Pregelj iz enega enostavnega razloga. Izgleda, da bi si tukaj DARS zopet rad zagotovil določena sredstva in potem po možnosti nemoteno in brez kontrole z njimi razpolagal. Zato mislim, da je amandma, dopolnilo k 4. členu, ki ga je predložil gospod Pregelj, smiselno in ga podpiram.</p>
            </sp>
            <sp xml:id="SDZ1-Redna-22-1994-06-28.sp5">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Jože Lenič. Izvolite. Replika. V redu. Imate tudi vi repliko, gospod Kopše? No saj, v vsakem primeru ste naslednji na vrsti. Lenič zadnji prijavljeni. Izvolite. Replika gospod Jože Lenič.</p>
            </sp>
            <sp xml:id="SDZ1-Redna-22-1994-06-28.sp6">
               <speaker>JOŽE LENIČ:</speaker>
               <p>Gospod podpredsednik. Spoštovane dame in gospodje! Repliciram gospodu Jelinčiču. Jaz bom s temi istimi argumenti, kot jih je on navedel, glasoval proti temu amandmaju, ker amandma govori o tem, da ima Republika Slovenija pravico do regresa, če pač zapade garancija. V primeru, da ta amandma izglasujemo, potem bi DARS dejansko imel bianco menico, da razpolaga s temi sredstvi oziroma bi se ta sredstva neproporcionalno povečala.</p>
               <p>Opozoril bi še na eno zadevo. DARS je kapitalska družba. To je delniška družba, kljub temu, da je registrirana po zakonu o gospodarskih javnih službah. V neki potencialni prihodnosti bo DARS imel verjetno več lastnikov, ne samo Republiko Slovenijo in takrat bo zaigral čisto privatni kapital in Republika Slovenija si mora pridržati to pravico, da DARS-u v primeru, da ne bo mogel plačevati teh obveznosti, regresira svoja sredstva, kajti v nasprotnem primeru bo to dejansko odprta karta in mislim, da to ne bi bilo dobro. Potrebno je povedati, da je tudi odplačevanje kreditov, ki so bili najeti za investicije, sestavni del investicije. Zato bom glasoval proti temu amandmaju. Hvala lepa.</p>
            </sp>
            <sp xml:id="SDZ1-Redna-22-1994-06-28.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše.</p>
            </sp>
            <sp xml:id="SDZ1-Redna-22-1994-06-28.sp8">
               <speaker>JOŽEF KOPŠE:</speaker>
               <p>Glasoval bom za ta amandma. Mislim pa, da predhodni govornik, gospod Lenič, enostavno ni prebral ne amandmaja ne obrazložitve. Gre za sredstva, ki so zbrana z bencinskim tolarjem. Ta sredstva morajo biti v vsakem primeru zaščitena, tudi konec koncev za uveljavljanje garancije in to je glavni namen. Drugače enostavno s tem členom poudarimo, da so vsa sredstva last DARSA, ne glede na situacijo pri gradnji avtocest. Hvala.</p>
            </sp>
            <sp xml:id="SDZ1-Redna-22-1994-06-28.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Da, prosim, izvolite. Gospod Janez Kopač.</p>
            </sp>
            <sp xml:id="SDZ1-Redna-22-1994-06-28.sp10">
               <speaker>JANEZ KOPAČ:</speaker>
               <p>Hvala lepa. Jaz mislim, da je sicer tukaj okrog tega amandmaja nekaj nerazumevanja. Jaz bom glasoval proti. Gre pa za to. Amandma pravi: če zapade jamstvo, potem država seveda to mora plačati, nima pa pravice nič izterjati. Zato, ker besedilo, kot ga je predlagal gospod Pregelj, pravi, da država si nima možnosti to poplačati za nazaj. Zbrana sredstva na podlagi zakona o družbi za avtoceste Republike Slovenije, ki govori o namenskosti teh sredstev in če z nekim drugim zakonom, konkretno s tem, o katerem danes razpravljamo, ne določimo možnosti posega v ta sredstva v primeru zapadlega jamstva, potem seveda velja samo oni zakon in torej vedno morajo biti sredstva namensko oddvojena in z njimi ni moč razpolagati na noben drug način, kot piše v tistem zakonu. Menim pa še tole. Če je sprejet ta amandma, potem je pa zakon nesmiseln. Nekdo, ki daje jamstvo, mora imeti pravico do regresnega zahtevka. Tudi on se mora zaščititi, torej Republika Slovenija se mora zaščititi v primeru zapadlega jamstva. Če je sprejet ta amandma torej, potem zakon sam postane nelogičen in lahko rečem, da bodo dejansko glasovali potem pa proti zakonu, če bo ta amandma sprejet, ker je potem zakon nesmiseln in ga ne potrebujemo. Potem naj si DARS sposodi sam. Hvala lepa.</p>
            </sp>
            <sp xml:id="SDZ1-Redna-22-1994-06-28.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Kopše. Izvolite.</p>
            </sp>
            <sp xml:id="SDZ1-Redna-22-1994-06-28.sp12">
               <speaker>JOŽEF KOPŠE:</speaker>
               <p>Repliciral bi rad gospodu Kopaču. Smatram, da so ta sredstva, ki so zbrana z zakonom, se pravi s svojevrstno prisilo, mi govorimo o bencinskem tolarju države, niso pa zbrana na osnovi referenduma. V tem primeru bi bila partner na eni strani država, na drugi strani pa Slovenke in Slovenci, ki prispevajo ta sredstva. Ker so pa zbrana z zakonom, se pravi z državno prisilo in so zagarantirana za ta del, ne morejo biti rizična skupina v tem fondu. Iz tega razloga sem še vedno za in bom ostal za ta amandma in smatram, da je zelo dober in zelo koristen. Hvala.</p>
            </sp>
            <sp xml:id="SDZ1-Redna-22-1994-06-28.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo?</p>
               <p>Ugotavljam, da ne in dajem na glasovanje amandma gospoda Žarka Preglja k 4. členu. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(45 poslancev.)</stage></p>
               <p>Ugotavljam, da amandma ni sprejet.</p>
               <p>Na  glasovanje dajem 4. člen v celoti. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo 4. člen sprejeli.</p>
               <p>Dajem v razpravo in na glasovanje še 5., zadnji člen. Želi kdo besedo o 5. členu, h kateremu ni bil vložen noben amandma? Ugotavljam, da ne in ga dajem na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo 5. člen sprejeli.</p>
               <p>Dajem v razpravo naslov zakona. Želi kdo besedo o naslovu zakona? Ugotavljam, da ne in dajem naslov zakona na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je naslov zakona sprejet.</p>
               <p>S tem prehajamo k tretji obravnavi znotraj hitrega postopka. V tej obravnavi lahko vlagate amandmaje samo k 1. členu zakona, ker je bil edini z amandmajem spremenjen.</p>
               <p>Želi kdo vložiti amandma v tretji obravnavi? Ugotavljam, da nihče. Dajem na glasovanje zakon v celoti. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo zakon v celoti sprejeli.</p>
               <p>Dajem na glasovanje še dodatni sklep, ki ga je predlagalo matično delovno telo. Vlada Republike Slovenije naj Državnemu zboru Republike Slovenije v roku enega meseca posreduje predstavitev celotne finančne konstrukcije za načrtovanje projekta gradnje slovenskih avtocest z upoštevanjem deleža domačih sredstev. Želi kdo besedo o tem predlogu sklepa? Ugotavljam, da nihče in dajem predlog dodatnega sklepa na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo dodatni sklep sprejeli.</p>
               <p>Zaključujem to točko dnevnega reda.</p>
               <p>Prehajamo k <title>53. TOČKI DNEVNEGA REDA - VOLITVE ČLANOV SODNEGA SVETA, KI JIH NA PREDLOG PREDSEDNIKA REPUBLIKE VOLI DRŽAVNI ZBOR</title>.</p>
               <p>Na podlagi 20. in 118. člena zakona o sodiščih ter 110. člena poslovnika Državnega zbora je predsednik Državnega zbora Republike Slovenije razpisal volitve članov Sodnega sveta za danes, 28. junija 1994.</p>
               <p>Predsednik republike je na podlagi 131. člena Ustave Republike Slovenije ter četrtega odstavka 120. člena in prvega odstavka 21. člena zakona o sodiščih posredoval Državnemu zboru kandidatno listo za člane Sodnega sveta. Predlog ste prejeli. Na kandidatni listi je za pet članov sodnega sveta izmed univerzitetnih profesorjev prava, odvetnikov in drugih pravnikov, ki jih voli Državni zbor, na predlog predsednika republike predlaganih sedem kandidatov, in sicer: Boris Grosman, Marjan Mir, dr. Marjan Pavčnik, dr. Ada Polajnar-Pavčnik, dr. Franc Pernek, Janez Srebot in dr. Karel Zupančič.</p>
               <p>Prejeli ste tudi poročilo Komisije Državnega zbora za volitve, imenovanja in administrativne zadeve. Želi predstavnik predlagateljev obrazložiti svoj predlog? <stage>(Ne.)</stage> Želi besedo poročevalec Komisije za volitve, imenovanja in administrativne zadeve? <stage>(Ne.)</stage> Želi besedo predstavnik Sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? <stage>(Ne.)</stage> Besedo dajem poslancem in poslankam. Kdo želi besedo? Ugotavljam, da nihče. Zaključujem razpravo.</p>
               <p>Prosim za posluh, ker gre  obrazložitev načina glasovanja oziroma volitev. V skladu z drugim odstavkom 21. člena zakona o sodiščih so volitve članov sveta, ki jih Državni zbor voli na predlog predsednika Republike, tajne.</p>
               <p>Tajno se glasuje z glasovnicami, in sicer tako, da se na glasovnici obkroži zaporedna številka pred imenom kandidata, za katerega se želi glasovati. Na glasovnici je 7 kandidatov. Državni zbor voli 5 kandidatov. Glasovnica, na kateri ne bo obkrožen noben kandidat, ali bo obkroženih več kot 5 kandidatov, bo neveljavna. Izvoljenih bo tistih 5 kandidatov, za katere bo glasovala večine poslancev, ki bodo oddali veljavne glasovnice in bodo prejeli največje število glasov.</p>
               <p>V primeru, da nobeden od kandidatov ne bo prejel potrebne večine glasov ali da potrebne večine ne bo prejelo 5 kandidatov za člane sodnega sveta, bomo opravili novo glasovanje oziroma bomo opravili glasovanje za manjkajoče število članov sodnega sveta v drugem krogu. V drugem krogu bomo glasovali o tistih kandidatih, ki niso bili izvoljeni v prvem krogu in ki so pri prvem glasovanju dobili največ glasov, s tem, da bo na glasovnici 1 kandidat več, kot jih je še potrebno izvoliti.</p>
               <p>Pri drugem glasovanju bodo kandidati na glasovnici navedeni po vrstnem redu glede na število glasov, dobljenih pri prvem glasovanju. Ob enakem številu glasov bo vrsti red določen z žrebom. Tajno glasovanje vodi predsedujoči s pomočjo sekretarke Državnega zbora in štirih poslancev, ki jih izvoli Državni zbor.  </p>
               <p>Predlagam, da mi pri glasovanju pomagajo naslednji poslanci: Stane Frim, mag. Jože Protner, Janez Podobnik in Tone Peršak. Ali kdo temu predlogu nasprotuje? Gospoda Frima ni trenutno. Predlagam gospo Nado Skuk. Torej, predlagam skupino, ki ji sam predsedujem. Gospa Nada Skuk in že imenovani mag. Jože Protner, Janez Podobnik in Tone Peršak. Kdo temu ugovarja? Ugotavljam da nihče in dajem tak predlog na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo predlog sprejeli.</p>
               <p>V skladu s 97. členom Poslovnika Državnega zbora bodo poslancem vročene glasovnice, tako da pride vsak k mizi predsedujočega in pove svoje ime in priimek. Poslanka in poslanec, ki pomaga predsedujočemu pri izvedbi glasovanja, izroči glasovnico, sekretarka Državnega zbora pa označi pri imenu in priimku poslanca v seznamu, da mu je bila glasovnica vročena. Prosim poslanke in poslance, da izpolnijo glasovnice in jih oddajo v glasovalno skrinjico, ki bo v dvorani na mizi. Glasovanje bo potekalo od 10.45 do 11.00 ure.</p>
               <p>Sejo bomo nadaljevali ob 11.15 minut.</p>
               <p>Prehajamo na izvedbo tajnega glasovanja. Prosim poslanke in poslance, ki mi bodo pomagali, da se zglasijo v sobi 117 takoj.</p>
            </sp>
            <stage type="time">(Seja je bila prekinjena ob 10.35 uri in se je nadaljevala ob 12.06 uri.)</stage>
            <sp xml:id="SDZ1-Redna-22-1994-06-28.sp14">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci! Nadaljujemo z delom. Opravičujem se vsem, da je delo trajalo dlje, kot je bilo predvideno, vendar v resnici smo imeli težko in natančno opravilo, ki smo ga morali tudi ponoviti, zato se seveda posebej zahvaljujem vsem, ki so mi pomagali pri štetju za pomoč. Tokrat je bila ta pomoč res več kot potrebna. Prosim, da ugotovimo prisotnost v dvorani.</p>
               <p>Ugotovimo prisotnost! Ugotavljam, da je v dvorani 55 poslank in poslancev. Torej je zbor sklepčen in lahko nadaljuje z delom.</p>
               <p>Prebral vam bom zapisnik o ugotovitvi izida glasovanja za člane sodnega sveta. Glasovanje je potekalo 28. junija 1994 v prostorih Državnega zbora Republike Slovenije. Razdeljenih je bilo 73 glasovnic, oddanih je bilo 73 glasovnic. Neveljavna ni bila niti ena glasovnica, veljavnih je bilo 73 glasovnic. Posamezni predlagani kandidati so prejeli naslednje število glasov. Boris Grosman - 48 glasov, Marjan Mir - 49 glasov, dr. Marjan Pavčnik - 31 glasov, dr. Franc Pernek - 44 glasov, dr. Ada Polajnar-Pavčnik 54 glasov, Janez Srebot - 34 glasov, dr. Karl Zupančič - 48 glasov.</p>
               <p>Na podlagi izida glasovanja je bilo ugotovljeno, da je Državni zbor v skladu z 241. členom Poslovnika Državnega zbora izvolil naslednjih pet članov sodnega sveta: dr. Ada Polajnar Pavčnik, dr. Marjan Mir, Boris Grosman, dr. Karel Zupančič in dr. Franc Pernek. Odlok o tem bo objavljen v Uradnem listu. Vsem izvoljenim čestitam in jim želim uspešno delo. S tem tudi zaključujem to točko dnevnega reda.</p>
               <p>Prehajamo na <title>36. TOČKO DNEVNEGA REDA - NA PRVO OBRAVNAVO STRATEGIJE RAZVOJA TURIZMA V REPUBLIKI SLOVENIJI S PROGRAMOM AKTIVNOSTI IN UKREPOV ZA DOSEGANJE STRATEŠKIH CILJEV NA PODROČJU TURIZMA</title>.</p>
               <p>Gradivo je v obravnavo zboru predložila Vlada Republike Slovenije. Želi predstavnik Vlade besedo? Prosim. Besedo ima dr. Maks Tajnikar, minister za gospodarske dejavnosti.</p>
            </sp>
            <sp xml:id="SDZ1-Redna-22-1994-06-28.sp15">
               <speaker>DR. MAKS TAJNIKAR:</speaker>
               <p>Spoštovane poslanke in poslanci! Dokumenta, ki smo ju predložili v prvo branje, sta dokumenta, ki naj bi na nek način začrtala bodoči razvoj turizma v Sloveniji. Moram povedati to, da o obeh dokumentih pravzaprav razpravljamo v času, ko slovenski turizem doživlja tako rekoč najbolj svetle čase po naši gospodarski in politični osamosvojitvi. Slovenski turizem je bil panoga v letu 1993, ki je imela najhitrejšo stopnjo rasti. V slovenskem turizmu so bile investicije v lanskem letu zopet najvišje. Moram povedati, da so se investicije v slovenskem turizmu v lanskem letu povečale za več kot 100%. Potem je pomembno tudi to, da če imate tolar in ga želite vložiti, potem je verjetno zelo pametno, da ga vložite v slovenski turizem. Donosnost v slovenskem turizmu je med najvišjimi v slovenskem gospodarstvu.</p>
               <p>Tako govorimo o dokumentu v nekem času, v katerem zagotovo moramo povedati, da je slovenski turizem, bi rekel, vodilna gospodarska panoga v Sloveniji. Zagotovo je turizem veliko prispeval tudi k splošni gospodarski oživitvi, ki smo ji priča v lanskem letu in seveda tudi v letošnjem letu. Moram povedati, da oba dokumenta pravzaprav nimata namena, da bi na nek način natančno opredelili nekatere naloge, bodisi Vlade, bodisi parlamenta ali drugih organizaciji, ampak imata namen, da vsi skupaj, ki delamo v slovenskem turizmu, opredelimo svoj odnos bo bodočega slovenskega turizma.</p>
               <p>Moramo se zavedati, da so se razmere v Slovenije na turističnem področju bistveno spremenile. Iščemo nov tip razvoja turizma v Sloveniji. V tem dokumentu bi nov tip razvoja, nov model, nov vzorec opredelili. Rekel bi, da je dokument velik del svojega cilja že dosegel. Mi smo želeli, ne samo to, da napišemo dokument, želeli smo, da pritegnemo k razpravi vse tiste, ki se danes ukvarjajo v Sloveniji s turizmom in da na nek način povedo svoje mnenje ter hkrati s soočenjem mnenj z drugimi v bistvu izoblikujejo svoje poglede na bodoči razvoj turizma, zlasti tistih organizacij in podjetij, v katerih slovenski turistični delavci delajo.</p>
               <p>Če bi na kratko opredelil, kaj v dokumentu piše, bi rekel, da izhajamo iz tega, da so se razmere bistveno spremenile. Slovenija je bila nekoč z vidika turizma pravzaprav tranzitna dežela. Večina našega turističnega priliva je bila ustvarjena na ta način, da so se turisti ustavljali, medtem ko so potovali z mrzlega severa na topli jug. Poleg tega je bila Slovenija turistična, pravzaprav del jugoslovanskega turizma, kar je zelo pomembno. Nastajale so zmogljivosti, ki so bile prilagojene, ne ponudbi turizma kot samostojne gospodarske panoge v Sloveniji, ampak ponudbi turizma kot dela ponudbe jugoslovanskega turizma. Zato ni nič čudnega, da je bil poudarek na masovni ponudbi, z relativno nizko ceno. Nič čudnega ni, da v takih razmerah nismo ustvarili novih turističnih zmogljivosti, pač pa smo več ali manj gradili  industrijske komplekse, ki so se z leti starali. Danes imamo v Sloveniji relativno stare zmogljivosti, ki jih ponujamo v svet.</p>
               <p>Z nastankom samostojne države se je takšen odnos, takšen položaj slovenskega turizma bistveno spremenil. Zagotovo ni mogoče več govoriti o tem, da je slovenski turizem zgolj tranzitni turizem. Slovenski turizem temelji na končni distanaciji. Turisti se ustavljajo pri nas in moramo ponuditi naše turistične proizvode. Zagotovo je, da tisto načelo, ki je veljalo za jugoslovanski turizem, ne velja več za slovenski turizem. To pomeni, da danes ni mogoče izhajati iz tega, da bomo imeli masovni turizem, kjer bomo za nizko ceno ponujali naše naravne dobrine ali pa naše kapacitete v turizmu.</p>
               <p>Tako bi rekel, da nova strategija, ki smo jo zapisali v tem programu, temelji na dveh izhodiščih, na dveh iztočnicah. Po eni strani, da imamo zelo raznoliko ponudbo. Tako smo tudi opredelili štiri temeljne tako imenovane klastre, o katerih govorimo in o katerih naj bi se izoblikovali turistični proizvodi. Govorimo o morju, govorimo o gorah, govorimo o zdraviliščih in o mestih. To so tista področja, na katerih naj bi se izoblikovala določena zaokrožena turistična ponudba, ki bi jo ponujali svetu.</p>
               <p>Še enkrat poudarjam, ena temeljnih značilnosti slovenskega turizma je velika raznolikost. Druga značilnost je to, da nobene od teh zmogljivosti, nobene od teh naravnih dobrin nimamo v velikih količinah. To pomeni, da ni mogoče računati, da bi lahko v Sloveniji razvijali masovni turizem. Prav nasprotno, zdi se nam, in tako smo tudi zapisali v tej strategiji, da je  potrebno ponujati razne stvari, vendar v malih količinah. Potrebno je poudariti tudi to, da turizem obremenjuje okolje in da bi poudarek na masovnem turizmu lahko izredno škodljivo vplival na okolje.</p>
               <p>To sta dve iztočnici, ki smo ju opredelili v tej strategiji. Ravno na tej raznolikosti in mali količini potem opredelili določene sklepe. Rekel bi takole, tisto, kar naj bi vodilo razvoj slovenskega turizma v bodoče, je kakovost. Mi moramo doseči, da  bomo ponujali kakovostne  turistične zmogljivosti, da bomo ponujali takšne turistične zmogljivosti, ki so v skladu s ponudbo, ki jo srečamo tudi v svetu. Kakovost seveda zahteva v tem trenutku, ker takšnih zmogljivosti nimamo, predvsem investicije.</p>
               <p>Drugič, mi moramo ponujati proizvodne zmogljivosti, ki bodo dosegale dovolj visoko ceno, ker ne moremo več temeljiti turizma na nizkih cenah in, kot sem rekel, na masovnosti.</p>
               <p>Tretjič, mi  moramo nujno razvijati v turizmu podjetništvo. Gre za to, da zapustimo tisto nekdanjo parolo, kjer smo rekli, da se turizem gremo zato, da bi razvijali slovensko kulturo in jo moramo obrniti na glavo. Slovensko kulturo moramo znati tržiti v svetu in moramo biti ponosni na naše kulturno izhodišče, kulturno tradicijo in seveda kot takšno tudi ponujati v svetu.</p>
               <p>In še nekaj je zelo važno. Mi smo država, kjer je najhitrejši sektor prav sektor storitev. Ta sektor storitev moramo znati seveda v svetu ponujati in ga vključiti kot del turistične ponudbe.</p>
               <p>In  še  nekaj je pomembno z vidika podjetništva. Slovenski turizem mora v bodoče živeti zaradi profita. Seveda je temu treba prilagoditi tudi turistično organizacijo. V Sloveniji imamo zelo raznoliko turistično organizacijo, ki ni nekako povezana v celoten sistem. O tem govorimo tudi v tem dokumentu. Treba je razviti ustrezne informacijske sisteme in se vključiti v svet in na koncu, treba je zagotoviti ustrezno promocijo, ki mora biti drugačna, kakor je bila v preteklosti.</p>
               <p>Na teh  izhodiščih, ki sem jih čisto na kratko predstavil, potem temelji tudi drugi dokument, ki smo ga predložiti. To je dokument, ki pravzaprav govori o temeljnih korakih, ki bi naj jih naredila država.  Ti  koraki bi naj bili na ekonomskem področju, na organizacijskem področju, na socialnem področju in na pravnem področju. Zagotovo, če ostajam najprej pri ekonomskem področju, je najpomembneje to, da zagotovimo ustrezna sredstva za razvoj turizma. V dokumentu je napisano, da bi verjetno morali do konca stoletja nekako dvigniti naše posteljne zmogljivosti na 50.000, kar pomeni, da bi morali investirati verjetno okoli 300 milijonov dolarjev. Na prvi pogled neuresničljiva številka, vendar ob razmerah, kakršne danes vladajo v turizmu, menimo, da je možno to številko doseči na podjetniški ravni. Seveda je zato potrebno zagotoviti določene stvari tudi s strani države, zlasti je potrebno pospešiti investicije v infrastrukturo, ki so tako rekoč pogoji za to, da se lahko turizem razvija. Prav tako je država tista, ki mora pomagati pri oblikovanju turističnih proizvodov in zaradi tega tudi sodelujemo pri nastajanju tako imenovanih marketinških študij, kjer smo že v letošnjem letu tudi nekaj naredili.</p>
               <p>Na organizacijskem področju bi izpostavil štiri stvari. Zelo nujno je, da spremenimo delovanje na področju promocije in tako v tem trenutku ustanavljamo na vladni ravni zavod za promocijo slovenskega turizma. Zelo pomembno je, da razvijamo mrežo predstavništev v svetu. Mi smo lansko leto ustanovili sedem takšnih predstavništev. V letošnjem letu z razpisom nadaljujemo to aktivnost in upamo, da bomo s časom dobili ustaljeno mrežo turističnih predstavništev v svetu, ki se bodo povezovala tudi z ostalimi gospodarskimi predstavništvi. Zelo pomembno je, da razvijemo mrežo na lokalni ravni, ki bo pospeševala podjetništvo v turizmu in prav v tem trenutku ustanavljamo oziroma izobražujemo skupino dvajsetih ljudi, ki naj bi takšno delo v prvem koraku izvajali in pomembno je, da pridobimo šolo na področju turizma, saj smo v zadnjem času izgubili šolani kader v turizmu in prav kader je eden glavnih problemov nadaljnjega razvoja slovenskega turizma.</p>
               <p>Socialni vidik ima mnoge dimenzije, o katerih ne bi podrobneje govoril, ker mislim, da so opredeljeni v samem programu. Ustavil bi se še pri pravnem vidiku. Tudi zato, ker bo konec koncev ta zbor moral v bodoče odločati o dveh pomembnih zakonih. Mi nujno potrebujemo zakon o turistični dejavnosti, kjer bomo opredelili, kaj je pravzaprav turistična dejavnost, katera so turistična območja, kakšna organizacija naj bi pravzaprav bila povezana s to turistično dejavnostjo, na kakšen način bomo to organizacijo financirali in seveda, kako se bo povezovala, zlasti z državnim nivojem. Tako da je turistični zakon, zakon o turizmu, kot pravimo, pravzaprav eden od pogojev uspešnejšega dolgoročnejšega razvoja turizma v Sloveniji in seveda ravno tako je pomemben tudi gostinski zakon, ker je gostinski zakon pravzaprav osnova najpomembnejše dejavnosti, ki je povezana s turistično dejavnostjo.</p>
               <p>To je na kratko nekaj glavnih značilnosti strategije, ki smo jo danes predstavili tukaj in pa seveda tudi programa, ki naj bi ga Vlada izvajala v prihodnjih letih. Hvala lepa.</p>
            </sp>
            <sp xml:id="SDZ1-Redna-22-1994-06-28.sp16">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gradivo je obravnaval Odbor za gospodarske dejavnosti kot matično delovno telo. Želi besedo poročevalec odbora? Besedo ima gospod Feri Horvat, izvolite.</p>
            </sp>
            <sp xml:id="SDZ1-Redna-22-1994-06-28.sp17">
               <speaker>FRANC (FERI) HORVAT:</speaker>
               <p>Hvala za besedo. Gospod podpredsednik, spoštovane kolegice in kolegi! Moram reči, da me zelo veseli, da je končno ta strategija zagledala luč sveta tudi na seji Državnega zbora. Menim, da je to dokument, ki je nastajal dalj časa kot marsikateri drugi razvojni dokument. Izdelava strategije je potekala v treh vladah. Naj vas spomnim, da se je začela strategija pripravljati še za časa Peterletove vlade, da se je potem intenzivno na njej delalo v prvi Drnovškovi vladi, ko je bil minister za turizem Janez Sirše, in seveda potem nadaljevanje v drugi Drnovškovi vladi, ko je minister Tajnikar in državni sekretar Jaklič, ki je tukaj, in gospa Nataša Pobega, ki pa zagotavlja kontinuiteto, ker je v vseh treh vladah delala na turizmu in tudi direktno na tej strategiji. Seveda tudi v dveh sestavah parlamenta je ta strategija, začela se v prejšnji sestavi in nadaljevala in do te faze je bila pripeljana sedaj v tej sestavi.</p>
               <p>Odbor za gospodarstvo kot matično delovno telo je zelo temeljito in trikrat obravnaval strategijo, razen tega seveda tudi na vrsti delovnih pogovorov in sestankov. Mi smo namreč že lansko leto julija, se pravi, čez nekaj dni bo eno leto, obravnavali strategijo zelo temeljito in takrat dali vrsto pripomb in dopolnitev in na osnovi tega smo tudi pripomogli k temu, da je ta dokument boljši, kot je bil takrat, predvsem je bila zelo široka razprava tudi v drugih strukturah, ne samo v okviru Vlade in v okviru delovnih teles Državnega zbora, kot je že omenil minister Tajnikar.</p>
               <p>Potem smo ponovno obravnavali strategijo letos v aprilu in v začetku junija. Poleg tega je pa seveda bila, moram to posebej poudariti, z velikim interesom ta strategija obravnavana tudi na drugih zainteresiranih delovnih telesih, na Odboru za kmetijstvo, na Odboru za  infrastrukturo, na Komisiji za regionalni razvoj Državnega sveta in seveda tudi sekretariat je dal pripombe, ki jih vsi imamo.</p>
               <p>Na vseh delovnih telesih, vključno z matičnim, je bila na vseh obravnavah izražena podpora dokumentom, predvsem njegovim osnovnim usmeritvam, ciljem in tudi strateškim usmeritvam. Dana pa je bila tudi vrsta dopolnitev, vrsta pripomb, ki so pripomogle k izboljšanju teksta, tako strategije, kot tudi programa. V teh razpravah je bila enotna ugotovitev, zlasti, da je turizem za slovensko gospodarstvo izjemno pomembna dejavnost. Ocena je bila tudi, da dosti bolj, kot je to bilo v preteklosti, ampak da je istočasno še vedno tudi ne dovolj izkoriščena šansa.</p>
               <p>Soglašam s tem, kar je govoril uvodoma tudi minister Tajnikar, da je pomen turizma, njegova teža v razmerah samostojne države Slovenije dosti večja, kot je bila prej. To pa iz več razlogov. Ne samo zaradi samostojnosti same, ampak zaradi drugačne strategije in strukture gospodarstva. Prej je bil turizem enostransko v bivši državi usmerjen na morje. Zato tudi v Sloveniji ni mogel biti deležen take pozornosti, da bi bil tako izkoriščen, kot bi lahko bil. Sedaj, ne mislim reči, da bi morali pozabiti na morje, je gotovo in so dani pogoji, tako tržni, kot drugi, da lahko zaživi turizem v polni meri, ne samo kot prinašalec deviz, kot smo ga včasih obravnavali, ampak v vsej svoji funkciji s svojim multiplakativnim učinkom, s svojimi posrednimi učinki, z ugodnimi vplivi na vrsto drugih panog, lahko pa tudi veliko prispeva k skladnejšemu regionalnemu razvoju, kar je ena izvirnih funkcij turizma.</p>
               <p>Na delovnih telesih smo ocenili, da je zelo pomembna ali bistvena kvaliteta tega dokumenta oziroma strateških usmeritev, ki jih predlaga, usmerjenost v kakovost in ne v masovnost. Poleg tega je bila enotna ugotovitev, da je poleg same strategije  izjemno pomemben ta drugi del, to je program aktivnosti za uresničevanje strategije, ki je lahko paralela s kmetijsko strategijo ali z nekaterimi drugimi. Pomembno je to, da tak program zagotovi, da ne ostane strategija le zbirka lepih besed, ki ostanejo dostikrat tudi v predalu. Poleg samega programa bo zelo pomembno, da se kompletira zakonodaja. Ne bom ponavljal, o njej je govoril minister Tajnikar. Svoje mesto bo potem moral turizem najti v konkretnih dokumentih tekoče ekonomske politike in tudi razvojne politike, predvsem v proračunu in drugih aktih.</p>
               <p>Ker ste dobili obsežno poročilo, smo poizkušali narediti neke vrste sintezo teh obravnav na zainteresiranih delovnih telesih, z izjemo poročila Odbora za infrastrukturo; ta seja je bila pozneje. Ne bi komentiral podrobneje teh ocen in stališč. Bežno bi preletel nekatera osnovna stališča, ki bi jih k tej razpravi kazalo posebej poudariti.</p>
               <p>Najprej pri stališčih in sklepih, ki jih predlaga Odbor za gospodarstvo, predlagam, da v točki 1.1. dopolnimo oziroma spremenimo zadnji del besedila. Ker smo to obravnavali v začetku junija, smo bili optimisti in smo mislili, da gre za možnost priprave dokumenta za drugo obravnavo. Tam spremenimo in rečemo, da naj Vlada pripravi strategijo do konca septembra, za drugo obravnavo. V oktobru bi obravnavali, po možnosti pa tudi sprejeli, če bi soglašali.</p>
               <p>Odbor je predlagal zboru, da sprejme stališče, da je potrebno izvajanje te strategije obravnavati povezano s strategijo kmetijstva. Ugotovitev je bila tako v Odboru za gospodarstvo, predvsem pa na Odboru za kmetijstvo, da je vrsta stičnih točki, če hočemo, da se ena dejavnost dopolnjuje z drugo, in tako, da si energetski učinek, je potrebna potem ta stalna povezava med samima strategijama in med programi za izvajanje ene in druge strategije.</p>
               <p>Zdi se mi pomembna ugotovitev v teh stališčih in sklepih, opozorilo, da je za razvoj turizma še posebej zelo pomembna hitrost izpeljave lastninske preobrazbe in pa tudi denacionalizacija. To je dejavnost, kjer je to še bolj občutljivo oziroma, če ne poteka dovolj hitro - in denacionalizacija - je prisotna negotovost, to pa že sedaj neugodno vpliva na prenovo objektov, na razvoj in tudi na druge negativne posledice.</p>
               <p>Bilo je tudi opozorjeno in se predlaga stališče na to temo, pod 2.3. točko, da mora predlagatelj celostno preučiti problematiko prostega pristopa do naravnih dobrin, glede na grenke izkušnje, ki jih ima vrsta turističnih držav. Mi smo na začetku tega procesa in je čas, da ne bi ponavljali tistih napak, ki so jih naredili drugi.</p>
               <p>Velik poudarek v strategiji je dan vzgoji in izobraževanju. Zato predlagamo, da se v stališčih in sklepih to še posebej izpostavi. Gre za vzgojo od vrtca oziroma od najmlajših let naprej, pa na vseh stopnjah rednega izobraževanja, kot tudi na vseh področjih funkcionalnega izobraževanja. To je povezano tudi s kakovostjo, kajti brez izobraženih delavcev in državljanov ne more biti kvalitetnega turizma.</p>
               <p>Predlagam dopolnitev v 4.1. točki, kjer predlagamo zboru, da zadolži Vlado, da pri pripravi dokumenta za drugo obravnavo prouči in upošteva pripombe turistične zveze, kakor tudi druge predloge in mnenja Odbora za kmetijstvo in predlagam, da tukaj dodamo še tudi, da na koncu naredimo vejico in dodamo Odbora za infrastrukturo in Komisije Državnega sveta za  regionalni razvoj. Jaz sem prej omenil, da je Odbor za infrastrukturo obravnaval ta dokument pozneje. Vsega nismo morali vključiti v integralno poročilo. Nekatere zadeve so smiselno vključene, mislim pa, da gre za zelo koristne predloge, ki bi jih  predlagatelj moral potem smiselno upoštevati v pripravi dokumenta za drugo obravnavo. In pa seveda je tudi k tej isti točki poudarjen pomen vloge in nalog turistične, društvene organizacije društev in njihove asociacije, pa seveda vseh drugih organizacij, ki se vključujejo in se lahko zelo uspešno vključujejo v izvajanje te strategije. Nekatere so tudi navedene kot nosilci nalog v programu, in sploh je zelo pomembno za turizem, da dobijo te organizacije civilne družbe pomemben poudarek, kajti brez njih ni možno kvalitetno in uspešno razvijati turizma.</p>
               <p>Dali smo še eno opozorilo v stališču pod 4.3., ki mislim, da ni odveč. To je, da naj se predlagatelj potrudi, da ta dokument čimbolj posloveni, da poskuša odpraviti tujke, kajti tujk je še vedno zelo veliko. Nekatere smo poskušali odpraviti, vseh nam ni uspelo in bi to morali v končni redakciji tega dokumenta narediti.</p>
               <p>Pod 5.1. je vprašanje naziva tega dokumenta. Že sam sekretariat je dal to pripombo glede na poslovnik, da sedanji naziv ni v skladu z veljavnim poslovnikom Državnega zbora in zato predlagamo, naj predlagatelj to pripombo upošteva in za drugo obravnavo da ustrezen naslov. Odbor za infrastrukturo, kot ste videli v poročilu, predlaga, da naj bi se imenoval prvi del strategija resolucija, drugi del nacionalni progam. Gotovo so nekateri argumenti za to, govorijo pa tudi nekateri argumenti proti temu, tako da mislim, da bi sedanja formulacija oziroma stališče moralo biti toliko prožno, da se prepusti, da ustrezno o vsebini ali pa tudi, če je potrebno, vsebino še kaj dopolniti, da se da potem pravi naziv. Kajti, res je, da ima ta dokument, tudi resolucija oziroma strategija elemente resolucije, ampak ima pa tudi elemente nacionalnega programa.</p>
               <p>Rad bi opozoril še na eno zadevo, ki je specifična in ki nanjo predvsem opozarja upravičeno Odbor za kmetijstvo, to je, da je v povezavi med kmetijstvom in turizmom potrebno upoštevati tudi program celostnega razvoja podeželja in razvoja vasi. To pa je povezano z eno ključnih vsebinskih pripomb, ki so jo dala delovna telesa, tako Odbor za kmetijstvo, kot tudi Odbor za gospodarstvo in tudi nekateri drugi odbori, namreč, da je med strateškimi usmeritvami na slovenskem turizmu, med t.i. nosilnimi proizvodi, treba dodati poleg navedenih štirih še podeželje. Kajti prav to je eden od zelo pomembnih resursov slovenskega turizma in tudi lahko daje pomembne ekonomske efekte v prav tistem smislu vpliva turizma oziroma vključevanja v turizem čim več panog, zlasti kmetijstva in še vsega ostalega, kar se odvija in kar se lahko odvija na podeželju. S tem tudi lahko pride ta funkcija prestrukturiranja in razvoja v polni meri do izraza. In končno, tudi v stališčih ponovno predlagamo, da zbor poudari pomen profesionalne in učinkovite organizacije trženja in promocije.</p>
               <p>Minister Tajnikar je povedal, da so na tem storjeni koraki, da se stanje izboljšuje in mislim, da ni odveč in kritika, pa tudi ponovno opozorilo, da je končno čas po treh letih samostojnosti države Slovenije, da se generalno na področju gospodarske promocije v tujini, pa še posebej tudi turistične, naredi več, ker nedopustno je, da tri leta na nekaterih segmentih tudi stvari niso dosti boljše, kot so bile prej, ali pa so morda celo kje slabše, kljub temu, da ne rečem, da ni bilo dosti naporov, pa da je marsikaj narejeno, kar tudi prispeva k temu, da se rezultati izboljšujejo.</p>
               <p>In  končno, odbor  poudarja in predlaga zboru, da izpostavi zelo pomembno nalogo. Tu izhajam iz dolgoletnih izkušenj iz preteklosti, kajti to je bila ena od hib v delovanju turizma, predvsem na državni ravni, to je pomen koordinacije. Prav Vlada mora zagotoviti prek pristojnega resorja in ostalih resorjev, ki sodelujejo, in seveda drugih institucij na ravni Republike in Gospodarske zbornice in Turistične zveze in seveda tudi drugih številnih organizacij mora zagotoviti učinkovito koordinacijo, ker od tega je precej odvisno, ali pa, v največji meri je odvisno, kako učinkovito bo ta program in seveda s tem tudi resolucija izvedena.</p>
               <p>Ne bi komentiral poročila Odbora za infrastrukturo. Predlagam samo, ker gre za koristne sugestije, da smiselno predlagatelj upošteva te predloge, ki jih ta odbor daje, predlaga pa tudi dodatni sklep in mislim, da bi ga kazalo sprejeti. Hvala lepa za pozornost. Hvala lepa za pozornost.</p>
            </sp>
            <sp xml:id="SDZ1-Redna-22-1994-06-28.sp18">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za vse spremembe bi vas prosil, da jih lahko dam na glasovanje, jih moram dobiti v pisni obliki.</p>
               <p>Želi besedo predstavnik Sekretariata za zakonodajo in pravne zadeve? <stage>(Ne.)</stage> Za poslanske skupine so se prijavili gospodje Janez Jug, Tone Peršak in Janez Podobnik. Besedo ima gospod Janez Jug, prosim.</p>
            </sp>
            <sp xml:id="SDZ1-Redna-22-1994-06-28.sp19">
               <speaker>MAG. JANEZ JUG:</speaker>
               <p>Spoštovani kolegi in kolegice! Najprej nekaj na teze za strategijo razvoja turizma. In sicer, turizem je gospodarska dejavnost in hkrati pokazatelj kulturnega razvoja neke družbe. Zato je turizem s svojimi lastnostmi v bistvu panoga 21. stoletja, ki združuje vse temeljne vrednote sodobnega človeka: svoboda, gibanje, informacija, kultura, storitve, trg itd. Turizem zato ni zgolj razvojna alternativa slovenske družbe, temveč civilizacijski imperativ. Turizem je perspektivna gospodarska panoga. Čeprav njegov sedanji prispevek v kosmatem družbenem pridelku znaša skoraj 3%, menimo, da bi s pravilno usmeritvijo v nove in perspektivne programe turizem do konca desetletja lahko dosegel 8 ali 10 procentni delež.</p>
               <p>Turizem potrebuje konkretno strategijo, ki bo temeljila na uspešnih podjetjih sedanje turistične industrije. Slovenija mora do konca stoletja pridobiti od 5.000 do 10.000 novih hotelskih sob, od tega vsaj tretjino v hotelih najvišje kategorije. Nove tržne priložnosti so najprej dejavnosti, ki imajo domače in tuje konkurenčne prednosti in so tudi do sedaj bile najbolj rentabilne. Naša dežela nima v tradicionalni turistični ponudbi nobenih primerjalnih prednosti več, razen zgoščenih potencialnih turističnih proizvodov, majhnost in raznovrstnost prostora. Imamo nekaj geografskih naravnih posebnosti - Kras in ščepec tiste značilne domačnosti, ki je bolj razumljiva domačemu, kot tujemu gostu.</p>
               <p>Za razvoj turizma potrebujemo kapital. Turizem potrebuje kapitalske sklade, ki jih napajajo akumulativne dejavnosti, ki so povezane s turizmom: igralništvo, proste carinske prodajalne itd. ali pa kupnine v privatizacijskem procesu. Slovenski turizem potrebuje nove oblike prodajnih poti in trženja. Še posebej je pri tem pomembna promocija, ki je nekoordinirana in brez pravnih finančnih sredstev, zato bi morali zanjo nameniti 0,5% deviznega priliva iz turizma.</p>
               <p>Nekaj misli oziroma pripomb tudi na samo strategijo turističnega razvoja Slovenije. Prednosti strategije. Opisana strategija je najboljši dokument, ki so ga doslej napisali v vladnih krogih. Zasnovan je dovolj moderno: strateški cilji, delovanje subjektov, ukrepi, analiza vrednotenja posameznih postavk itd. in dovolj široko zajema značilnosti dosedanjega razvoja turizma, turistične ponudbe, prostora, tržne promocije, njihove prednosti in slabosti. Pomembno je ključno spoznanje strategije, da ima Slovenija omejene naravne danosti za razvoj turizma, zato je potrebno skrbno iskati primerjalne prednosti in spodbujati konkurenco na podjetniškem področju. Od tod pravilna odločitev strategije, da sta ključna faktorja razvoja zagotavljanje kakovosti in podjetniške iniciativnosti. Iz svojih premis izhajajo tudi sklepi, v svojih ugotovitvah je strategija razvoja turizma ostala na pol poti.</p>
               <p>Turizmu namenjamo posebno mesto strateškega nosilca svojega prihodnjega gospodarskega razvoja. Turizem bi naj temeljil na njenih prostorskih, tranzitna lega srednjeevropskega prostora, in naravnih danostih, bližnja povezanost obmorskega in gorskega sveta, naravne lepote itd. ter podjetniški sposobnosti ljudi, višja kvaliteta turističnih storitev pri zadovoljevanju individualnih potreb gostov. Podrobnost analize pa se pogosto ustavi ob trivialnih ugotovitvah o sorazvoju obmorskega, gorskega in zdraviliškega turizma, večji kakovosti turističnih storitev, privatizaciji turističnih zmogljivosti in inovativnem managementu na področju turizma. Toda, če smo sposobni doumeti pomembnost turizma in če se hkrati že desetletja zavedamo njegovih problemov in pomanjkljivosti, zakaj Slovenija ne zmore odločilnega vzleta turističnega gospodarstva. Ali drugače, kakšne odločitve moramo sprejeti v 90-ih letih, da bo turizem dejansko postal dejavnost, ki bo prinašala najmanj dve milijardi dolarjev neposrednega turističnega dohodka in bo hkrati tudi socialno bistveno prispevala k multi kulturnosti in kozmopolitizmu nasproti nacionalizmu in provincializmu naše mlade slovenske države.</p>
               <p>Združene države Amerike so morda prav zanimiv in dober vzgled najnovejšega vzpostavljanja sodobne turistične politike in njene institunacionalizacije. Pet let so potrebovali za oblikovanje strateškega koncepta in sprejetja zakonskih določil o razvoju ameriškega turizma in njegovi novi institucionalizaciji. In 90-ta leta so že bila proglašena za desetletje ameriškega turizma. In končni rezultat, leta 1992 lahko evropski turist preživi 14-dnevne počitnice v dobrem ameriškem hotelu na Floridi za 1.300 dolarjev, rast ameriškega turističnega gospodarstva pa več kot dvakratno presega ameriško povprečje v drugih dejavnostih. Ameriški zgled je pomemben zaradi povezanosti podjetniško vodene turistične politike, tržne strategije in natančnega managerskega pristopa, vse troje pa se izživi v preprostem vprašanju, kakšen turizem želimo v Sloveniji, kako ga organizirati in oblikovati turistični proizvod, in kar je najpomembnejše, kako ga prodati in tržiti.</p>
               <p>Smisel slovenske turistične prihodnosti ni v ponavljanju turistične razvojne strategije bližnjih turističnih dežel <stage>(Italija, Avstrija)</stage> in razvijanje komercialne turistične ponudbe. Slovenija preprosto ne more postati tričetrtinska turistična Avstrija, ali polovična Švica, temveč mora najti svoje tržne niše in odkriti lastne podjetniške prijeme. Konvencionalno turistično ponudbo velja na eni strani čimbolj povezati z evropskimi turističnimi tokovi, standardizacijo hotelskih storitev, vključevanjem v evropske pakete različnih turističnih storitev itd. in tako dvigniti njeno kvalitetno raven in donosnost, hkrati pa bi morali sistematično razviti turistično ponudbo, ki do sedaj še ni razvita, v širšem srednjeevropskem prostoru, pri čemer so zanimiva vsaj tri področja. Pod a) razvoj mehkega eko turizma na slovenskem podeželju in sistem zaščitenih področij: Kras, Narodni park, reke itd. Pod b) razvoj poslovnega in tranzitnega turizma s standardiniziranimi verigami poslovnih hotelov in motelov za motorizirane goste in predvsem razvoj turističnih grozdov, odprtih na primerjalne prednosti intenzivnega razvoja  nekaterih posebno prodornih turističnih področij kot so: igralništvo, prosta trgovinska cona, zdravilišča, mesta itd.</p>
               <p>In na koncu tudi slabosti omenjene turistične strategije. Strategija ni vključena v globalno razvojno strategijo, čeprav je turizem strateška panoga razvoja, zato je njena vloga in izpovedna moč omejena. Strategija je premalo določna glede tega, kaj želimo v Sloveniji turistično razviti, pri čemer gre za argument, da gre za dinamično prilagajanje in podjetniški razvoj, nepotreben izgovor. Strategija je premalo konkretna in zato je nejasna pri usmerjanju turističnih podjetnikov in investitorjev, kam locirati kapital in kakšne podjetniške sposobnosti. Kaj želi država podpreti kot strateški cilj? Če je strategija zgolj intelektualen koncept, potem jo lahko sposobni in informirani strokovnjaki končajo v nekaj dneh, če pa gre za dokument, ki mora mobilizirati, se odločiti in konkretno zadolžiti državo in stratege za končni uspeh, potem je premalo natančno in ambiciozno delo.</p>
               <p>Strategija ne loči med vizijo oziroma med turističnim poslanstvom, to definira kot skupni cilj v razvoj razpoznavnih in tržno zanimivih kakovostnih turističnih proizvodov, strateški cilji naj bi bili bolj nosilni proizvodi in  s spletom turistične ponudbe na teh področjih.</p>
               <p>Turistično poslanstvo je v strategiji definirano kot skupen cilj. Skupen strateški cilj bi moral biti bolj kvantitativno določen: npr. 5 do 8% deleža kosmatega družbenega pridelka v naslednjih petih letih, npr. 10.000 novih hotelskih postelj, 3 nove marine, 5 novih golf igrišč itd. Strateški cilji so v osnovi dovolj konkretni in podprti z ukrepi, da so uresničljivi.</p>
               <p>Vse naše strategije so usmeritve, vizije, poslanstva in ne postavljanje dovolj natančnih in uresničljivih ciljev. Razvojna strategija ne more biti opredeljevanje vsega in nasploh, kajti potem poudarimo vse in ničesar. Temeljni nosilni proizvodi bi naj bili kajpada strateški cilji. In tu strategija ponuja slaboumno širino: gore, morje s Krasom, zdravilišča, mesta, drugič priporoča še bolj svetopisemska področja, kot so zemlja, zrak, voda, seveda znotraj slovenskih državnih meja.</p>
               <p>Na ključnem mestu strategije manjka preprosto smelih idej, konkretnih gospodarsko razvojnih ciljev in načinov za njihovo uresničitev. Hočemo igralništvo kot najsodobnejšo turistično dejavnost: da ali ne? In potem - kakšne ukrepe bomo sprejeli za eno ali drugo alternativo? Hočemo ali nočemo razvijati prostocarinski predel? Če je odločitev pozitivna - kje in kako jih bomo razvili v naslednjih 10 letih? Hočemo razviti marinski turizem na Obali kot primerjalno prednost pred tržaškimi in hrvaškimi marinami? Koliko marin in kje jih bomo zgradili? Hočemo zgraditi hotele oziroma velike hotelske kapacitete? Kje, kako? Skratka, s kakšnim kapitalom in podobno.</p>
               <p>Zakaj strategija tukaj preprosto ne izhaja iz najbolj donosnih turističnih dejavnosti ali jasno ne definira, kje so primerjalne prednosti slovenske turistične ponudbe? Če se zavzema za kompententivnost na podlagi drugačne turistične ponudbe, zakaj jo potem zamenjuje s tako splošnimi opredelitvami nosilnih proizvodov? Te nejasnosti in neopredeljivosti nekakšnih primerjalnih prednostih, to ni preprosto določanje prioritet starega planskega postopka, nastopajo potem čudne ekvivalence: organiziran obisk tovarn, prodaja kmečkih izdelkov ali pa hotelirstvo, igralništvo itd.</p>
               <p>Strateški program se pogosto zavzema za sonaravne oblike turizma; ker je ekološka dimenzija turizma postala ena izmed njenih prednosti in hkrati razvojnih omejitev, bi morala strategija natančno določiti njuno medsebojno razmerje. Če se na primer odločamo za marine, potem je potrebno ovrednotiti ekonomske prednosti in morebitne ekološke slabosti in na tem temelju zagovarjati eno izmed alternativ: marine da ali ne oziroma kakšne pogoje moramo izpolniti, da jih lahko gradimo in podobno. Zakaj nobena strategija v programu ne zapiše, da bomo v prihodnjih dveh letih dobili 25 delovnih priročnikov, kako opravljati kakovostne turistične storitve, kakšne pogoje morajo izpolnjevati turistični delavci in njihovi pogoji, da bodo primerni za turističnega gosta.</p>
               <p>Strategija ne govori o načinu turistične standardizacije in obvladovanju kvalitete, čeprav je kakovost strateški cilj slovenskega turizma. ISO standardi niso za vsakogar; od upravljanja s kakovostjo mejnega zadnjega turističnega objekta v Sloveniji pa je odvisna celotna turistična ponudba.</p>
               <p>Kako bo država pospeševala dotok tujega kapitala na turističnem področju? Kje so meje tujih investicij, kar je pomembno razvojno vprašanje. Oboje ostaja nedogovorjeno in v tem je velika slabost tudi te strategije. Če ne bomo turistično gospodarstvo samo postavili v odnos do tujih vlaganj v turizmu, potem ta problem ne more rešiti nobena strategija tujih vlaganj.  </p>
               <p>Med organizacijskimi ukrepi omenjamo zavod za promocijo turizma na nacionalni ravni, ki naj bi omogočil večjo profesionalnost in koordinirano delo na tem področju. Menim, da je zavod za promocijo sporna institucija zaradi dveh razlogov. Prvič. Državne agencije na dinamičnem področju turizma in marketinške dejavnosti niso dovolj dinamične in učinkovite, dokazovanje s profesionalnostjo in koordinacijo je nesmiselno, saj je v principu najbolj koordiniran prav državni kartel in ne svobodno podjetniško gospodarstvo, za katero se zavzema strategija drugod. Če prisegamo na podjetništvo, zakaj potem na ključnem mestu podržavljati najbolj dinamično tržno dejavnost. Ministrstvo za turizem bi moralo biti dovolj velika instanca - Ministrstvo za turizem, sedaj imamo pa nekaj drugega - bi morala biti dovolj velika instanca, da vsako leto s svojimi strokovnimi službami definira strateške in kratkoročne promotivne cilje ter določi kriterije za izvor najustreznejših podjetniških pobud za njihovo uresničitev. Predlagam torej projektni način vodenja slovenske turistične promocije in podjetniško konkurenco pri njenem uresničevanju. Podobno velja tudi za javni zavod za pospeševanje turizma, manj administratiranja in večje odgovornosti in konkretnih zadolžitev za obstoječo administracijo na Vladi in zbornični ravni.</p>
               <p>Izobraževanje  je slabo  opredeljeno. Poleg univerzitetnih ambicij potrebujejo predvsem praktičen pristop, kako izboljšati turistično ponudbo v obliki priročnikov za kvalitetno turistično ponudbo. Sanitarno tehnično stanje, za katero se zavzema strategija, je dober dokaz intelektualnega dometa sestavljalcev, četudi so to direktive Evropske skupnosti. Strategija ima torej resne pomanjkljivosti glede nedoločljivosti ciljev in konkretnih korakov za njeno uresničitev, kar pa je bistvo vsake razvojne strategije. Vse ostalo je intelektualni mazohizem in nepotrebno administrativno delo. Sestavljalcem bi morali ponuditi možnost, da jo dopolnijo ali pa jo pomembno opremite vi, spoštovani gospodje poslanci. In na koncu eks za razvoj Slovenskega turizma. "Auf eks".</p>
            </sp>
            <sp xml:id="SDZ1-Redna-22-1994-06-28.sp20">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak. ...<stage>(Pripomba iz klopi.)</stage>... Ko se končajo nastopi poslanskih skupin. Nastope poslanskih skupin ni mogoče prekinjati in prosim, gospod Tone Peršak ima besedo. <stage>(Ponovno pripomba iz klopi.)</stage> Saj nisva v nobeni zameri. Prosim. Gospod Tone Peršak. Izvolite.  </p>
            </sp>
            <sp xml:id="SDZ1-Redna-22-1994-06-28.sp21">
               <speaker>ANTON PERŠAK:</speaker>
               <p>Spoštovane poslanke, spoštovani poslanci! Turizem je očitno tako pomembna zadeva, da bomo tisti, ki v imenu poslanskih skupin govorimo, danes nekoliko daljši, kar je nakazal že gospod Jug. Žal se temu ne bom izognil tudi jaz. Bojim se, da gospod Pregelj ni nameraval predlagati ravno tega, da predstavniki poslanskih skupin ne bi govorili. Rad bi najprej povedal, da smo v zvezi s to strategijo turizma v demokratski stranki Slovenije organizirali precej široko razpravo. Ta razprava je dala dokajšnje rezultate v smislu stališč v zvezi s strategijo in sploh v zvezi s turizmom in bilo bi seveda narobe, če ne bi tega skušal tukaj na nek način reproducirati.</p>
               <p>Najprej bi rad povedal, da gre za zelo pomembno področje, kar kaže preprosto dejstvo, da je turizem visoko v svoji bilanci visoka profitna dejavnost, s to razliko recimo, če primerjamo z industrijskim izvozom, kjer je bilo recimo lani približno za  400 milijonov dolarjev primanjkljaja, je turizem imel čez 400 milijonov dolarjev presežka, če tako rečem, in je na ta način tudi izenačeval to bilanco. Poleg tega je potrebno povedati, da v teh izhodiščih, točka, da turizem ni samo gospodarska panoga. Narobe bi bilo, če bi ga gledali kot zgolj gospodarsko panogo. Kar je povedal gospod Jug, s tem se strinjam. Fenomen, ki je civilizacijski in vključuje vse izobraževanje, kulturo in celo vrsto drugih dejavnosti in če to začetku ni navzoče, kot se v turizmu razmišlja, je že zamujena priložnost za nek drug pomemben premik na tem področju.</p>
               <p>Zdi se nam, da je v turistični zakonodaji, ki se pripravlja, potrebno opredeliti organiziranost od lokalne do državne ravni, hierarhijo odnosov odgovornosti. Posredno in neposredno je skozi sprejemanje predpisov in zakonodaje treba skrbeti za osveščanje, da uporabim to besedo, prebivalstva, za nekakšno preobrazbo duhov, ki mora biti prisotna v kateremkoli odnosu in delovanja vseh ljudi na področju vzgoje, izobraževanja, v komunali, gradbeništvu, kmetijstvu, lokalni samoupravi, kajti turizem je izrazito takšna dejavnost, kjer se ljudje, ki prihajajo kot turisti, srečujejo in gradijo svoje vtise ob srečanju z nekaterimi dejstvi, na katere nihče niti ne pomisli, ko razmišlja o turizmu.</p>
               <p>Važno je pri investicijski politiki, od lokalne ravni naprej, delovati z oblikovanjem takšne ponudbe, ki bo omogočala predvsem kakovost in v obstoječih prenočitvenih zmogljivostih na kratek rok dajala relativno višji dohodek. Tu gre za oblikovanje tistih oblik ponudbe, ki do sedaj, kot je povedal že minister, pri nas niso bile nekako ustrezno ovrednotene. Z ustreznejšo davčno politiko bi bilo potrebno omogočiti postopen razvoj in prehod iz nekdanjega masovnega v kakovostni individualni turizem. Z ukrepi gospodarske politike, ki mora podpirati do sedaj neizrabljene možnosti v dopolnilnih dejavnostih, omogočiti zasebnikom, ki se ukvarjajo s stransko dejavnostjo v prid turizma, poseben status. Gre zlasti za področje kombinacije turizma in kmetijstva. Skrbeti je potrebno za to, da do kakšnih posebnih zapletov, da tako rečem, investicijskih, ne bo prihajalo do uničevanja nekaterih stvari, ki so lahko turistično zelo zanimive.</p>
               <p>Mi smo v preteklosti nekaj takih pojavov imeli. Od raznih rušenj paviljonov, če se spomnimo v Rogaški Slatini, do raznih ukinjanj železnic, ki bi bile turistično lahko zanimive; ukinjanje kakšnih poti in podobno.</p>
               <p>Rad bi posebej opozoril tudi na to, da bi strategija turizma po drugi strani morala biti segment neke širše  strategije, v kateri bi morala imeti svoje mesto. Gre za to, kar sem že v eni od strategij že opozarjal, da se mi nekako stvari lotevamo od elementov. Vprašanje je, ko bomo do neke celote, recimo strategije razvoja, prišli, kako bodo te stvari med seboj usklajene.</p>
               <p>Posebej je bilo opozorjeno, preden preidem na posameznosti, ali za prehod na te posameznosti, na očitek, da v strategiji ni ustrezno obravnavano vprašanje prostora in tudi posledic, morebiti tudi včasih slabih, razmaha nekega turizma v prostor. Če preidem k temu, kar v strategiji piše, naj bo v smislu pohvale,  ali smislu kritike, bi na začetku postavil vprašanje, ki je bilo že nekako omenjeno. Mi se s strategijo turizma kar konstantno ukvarjamo. Ko je bil minister gospod Paš, smo že obravnavali v prejšnjem sklicu skupščine nek dokument, ki je nosil podobno ime. Potem je nastala strategija turizma, s katero se je ta zbor že precej ukvarjal v nekem drugem kontekstu v času ministrovanja gospoda Siršeta. Zdaj imamo pravzaprav že tretji dokument in zanimivo bi bilo vedeti ali izvedeti, ali gre pri tem za pomembne razlike, ali gre za neko dogradnjo, v kakšnem odnosu so ti dokumenti med seboj, še zlasti zato, ker vemo, da je tisti drugi kar precej stal.</p>
               <p>V razpravah v okviru stranke je bilo pogrešano neko vprašanje oziroma odgovor, kaj in koliko bi lahko pomenil turizem pri razvoju slovenske države v primerjavi z drugimi usmeritvami. Turizem v strategiji gospodarskega in splošnega razvoja, tako kot sem že prej omenil, se pravi, postavljen v nek kontekst. Očitano je bilo, da strategija skoraj v celoti spregleduje pomen razvoja najbolj razpoznavne slovenske turistične ponudbe, zlasti je to  na področju Krasa. Prej je bil sicer ravno obraten očitek, ampak ljudje, ki se nekako spoznajo na to, očitajo, da ostaja strategija pri nekih tradicionalnih turističnih proizvodih, da ne gre naprej, da se strategija morda premalo zaveda nacionalnega pomena opreme naših cest z atraktivnimi turističnimi postajami.</p>
               <p>Pred nekaj dnevi sem se sam vozil po eni od teh cest skozi celo Slovenijo in sem tudi sam pogrešal nekaj te infrastrukture, še zlasti zato, ker ena, na katero smo se potem zanašali, je bila zaprta, in to ob avtocesti.</p>
               <p>Očitek je, da se strategija morda premalo zaveda nacionalnega pomena oziroma možnosti izrabe železnic, recimo kot je sorški koridor itd., ki bi lahko turistično povezovala naše Alpe, Avstrijsko Koroško, Goriško, Kras, obalo, neko enotno turistično ponudbo. Težko je pritrditi predlogu o povečanju števila osnovnih nastanitvenih zmogljivosti v naslednjih petih letih od 55 tisoč na 50 tisoč. Zdi se pač, da je treba spet razmisliti v sklopu tega masovnega turizma, ker za razliko od orientacije, da je treba graditi predvsem na kakovosti, na tem, da so tiste zmogljivosti, ki so, bolj zasedene, ali ni morda bolje poceni kvaliteto obstoječih kapacitet poviševati kot pa graditi nove. Seveda gre za kapacitete, kjer so že, ne tam, kjer jih še ni.</p>
               <p>V 3. poglavju, kjer govori o aktivnostih, se predlaga, naj Vlada postavlja na prvo mesto novo, najpomembnejšo nalogo, ki jo je strategija nekoliko spregledala. Gre za pospešeno in strokovno izdelavo nove zasnove razvoja v okvirih skladnega razvoja vseh sektorjev na območju, kar sem že enkrat poudaril, ta kontekst v okviru celotnega konteksta razvoja.</p>
               <p>Podprta je bila ideja o nadaljnji zakonski ureditvi vprašanj v zvezi s Triglavskim parkom. Ta park je bil tudi pri tem omenjen kot eden tistih argumentov, zakaj si Slovenija ne more privoščiti neke strategije masovnega turizma, ker je preprosto dimenzija tega parka taka, da tega ne omogoča.</p>
               <p>V zvezi s tem je bilo postavljeno tudi vprašanje neke strategije na področju zimskega turizma. Razmislek o tem, katere točke v slovenski ponudbi so res take, da je smiselno vanje investirati in jih pospešeno razvijati, ali so to vsa tista smučišča, ki že obstajajo ali ne itd. Ker na tem področju je seveda konkurenca v bližini zelo visoka, zelo močna in je zato ta razmislek tembolj potreben. Opozorjeno je bilo na pomanjkanje ali pa na mogoče malo premajhno razmišljanje v fiskalni politiki v zvezi s tem, kako podpreti čim večjo koncentracijo sredstev za kreditiranje razvoja turizma, vendar tako, da ne bi bila za to potrebna neka posebna organizacija slovenskih bank ali kaj podobnega.</p>
               <p>Treba je pač omogočiti, da bo država ustanovila, ponudila ugodne pogoje, na podlagi katerih bi banke lahko dajale potrebne kredite zainteresiranim. Zamisel o ustanovitvi posebne investicijske družbe za izvajanje lastninjenja s pomočjo certifikatov samo v turizmu, nekako ni bila deležna posebne podpore, češ da je treba podpirati predvsem to, da bodo seveda ti certifikati našli pot tja, kjer se bodo potem tudi ustrezno plodili, da tako rečem.</p>
               <p>Za pospeševanje in promocijo turizma naj bi skrbel, tako kot tudi v strategiji piše, en organ, ki bi bil za to strokovno usposobljen, pa naj se imenuje kakorkoli že. To niti ni tako bistveno. Bistveno je mogoče vprašanje, ki je bilo že delno tudi nakazano. Ali je smiselno pravzaprav snovati ta organ v tem smislu, da gre samo za Zavod za promocijo slovenskega turizma. Gre za vprašanje ali turiste privabiš s tem, da jih prepričuješ, kako si ti turistično zanimiva dežela, ali jih pridobiš s tem, da se sploh predstaviš kot zanimiva dežela. Ali ljudje hodijo v Ameriko zaradi Niagare, seveda nekateri gredo tudi samo zaradi nekih turističnih zanimivosti, ampak večina se jih seveda odloča zato, ker je Amerika sama po sebi Amerika in ker je Japonska Japonska itd. Se pravi, da je treba zanimanje zbuditi v nekem širšem smislu ne samo s tem, da prepričuješ, da imaš najlepša smučišča, najlepše igralnice itd.</p>
               <p>Ves čas se pač ponavlja to, da je turizem izrazito integralno področje dejavnosti, da samo s tem, kot pravim, promoviraš kot pač turistično, za ogled zanimivo destinacijo, najbrž ni dovolj. Ljudje, ki se s tem ukvarjajo, so tukaj izračunali, da recimo nekako 100 enot turističnega proizvoda pravzaprav vključuje od 37 enot v prehrambeni industriji, 12 enot v gostinstvu, 10 enot v kmetijstvu itd. do energetike, do energije. Skratka, da morajo tu sodelovati več ali manj vse panoge do zdravstva, šolstva itd., da je potem mogoče doseči nek rezultat. Nekoliko se očita strategiji, da nekako spregleduje tudi to, da je glavni nosilec razvoja turizma ali pa zelo pomemben nosilec razvoja turizma vendarle domači turizem. Prav na tem področju so bile v preteklosti storjene največje napake. Domači turizem je nosilec razvoja turizma ne samo zaradi rekreacije delovne sile in izboljšanja kulturne ravni naših državljanov, ampak tudi zato, ker je potrošnja turistov vsaj štirikrat večja od potrošnje istih ljudi v kraju stalnega bivališča. Seveda turist troši večjo količino dobrin, ki jih indirektno plačuje po višji ceni, zahteva pa tudi boljšo kakovost in zato bi se pri tem lahko postavilo pod vprašaj tudi tolikšno zanašanje samo na tujce.</p>
               <p>Očitek, ki ga tudi sam delim, je nekako graditi na osnovi primerjave s tem, kar sem že prej nekako poudarjal, da je treba pravzaprav tržiti in promovirati Slovenijo kot Slovenijo, ne samo Slovenijo kot turistično zanimivost. Ta očitek je mogoče združiti s tem, da bi nekako gradili na podlagi primerjave, vsaj strategija se deloma od tega ograjuje, deloma pa tudi ne, da bi rekli mi, kaj vem, bom sedaj pretiraval, mi smo zanimivi zato, ker smo podobni Švici. Mi smo zanimivi zato, ker lahko nudimo isto kot Avstrija, ali kaj podobnega.</p>
               <p>Za konec bi rad opozoril še na nekatere stvari, ki se mi zdijo posebej nekako prezrte. Če vzamem vprašanje, zakaj ta orientacija, da bi nekako zaokroževali turistične centre glede na upravne regije. Kakšno zvezo ima to, čisto dobro ne razumem, še zlasti glede na to, da bi morali tudi na tem področju doseči čim večjo ločitev dejavnosti in države, v tem smislu vpliva države skozi upravne organe ali kaj podobnega.</p>
               <p>Med osnovnimi prvinami turistične ponudbe nekoliko pogrešam, čeprav je minister to prej poudaril in to se mi zdi hvale vredno, kulturne vrednote, kulturno dediščino, naravne znamenitosti v tistem smislu, kot tisto dediščino, ki že dobiva nek kulturni značaj. Ne bi nekako soglašal z oceno, ki je v točki atraktivnosti zapisana na 7. strani, v tipkopisu, kjer pravi, da je izrazito slovenska. Zdi se mi, da ta opredelitev, ki nekako ta turizem reducira na neko etnografsko zanimivost, ali pa etnološko zanimivost, izhaja iz neke vrste slovenskega kompleksa, da nimamo na področju kulturnega turizma kaj ponuditi. Po mojem mnenju to ni res. To je potrebno ustrezno promovirati. Mislim, da je ravno nasprotno, Slovenija ima veliko zanimivih točk, ki so možne za promocijo na ravni kulturnega turizma. Zdi se mi, da je nekoliko podcenjeno tudi dejstvo, da je Slovenija trenutno prva ali druga država po pogozdenosti. Ta turizem, gozdne poti itn. postaja pomemben in Slovenija bi to lahko bolj izkoriščala, kot do sedaj.</p>
               <p>Za konec bi še enkrat poudaril, kot piše v strategiji, in je potrebno vedno znova poudarjati, da turizem ni samo gospodarska panoga, ampak je nek civilizacijski pojav in ga je treba na ta način tudi obravnavati. To je edina možnost Slovenije v kvaliteti in individualizaciji turizma, ne pa v naslovih. Hvala.</p>
            </sp>
            <sp xml:id="SDZ1-Redna-22-1994-06-28.sp22">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp xml:id="SDZ1-Redna-22-1994-06-28.sp23">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Podal bi nekaj temeljnih stališč poslanske skupine SLS pri vprašanjih strategije razvoja turizma.</p>
               <p>Načelno, po našem mnenju, je potrebno spregovoriti o globalnih razvojnih usmeritvah v Sloveniji. Prav področje turizma, ta panoga je po našem mnenju ena od tistih, za katero je tako v slovenski politiki, v slovenskem gospodarstvu in sploh v slovenskih razvojnih sferah dosežen konsenz, da turizem predstavlja eno od prioritetnih razvojnih usmeritev.</p>
               <p>Menimo, da tukaj ni drugačnih pogledov, zato pričakujemo, da bo ta predlagana strategija predvsem priložnost, da temeljito spregovorimo o načinih, kako bi to konsenzualno, ta konsenzualni pogled, da je turizem tista strateška priložnost, da je udejanjena. Turizem je vedno lepa priložnost za leporečje, toda potem se tudi leporečje konča v neizpolnjenih projektih in lepih idejah.</p>
               <p>Predlagana strategija je po našem mnenju dobra priložnost, da v njej odkrijemo načine in poti, da udejanimo to, kar naj bi turizem za slovensko gospodarstvo, slovensko družbo in slovensko državo predstavljal. Poudaril bi nekatera področja, ki so po našem mnenju še posebej pomembna. Najprej, v strategiji se nekajkrat omenja, da je potrebno graditi pozitivno stališče ljudi do razvoja turizma. To podpiramo in to možnost vidimo, torej veliko vlogo osnovnih šol in tudi drugih šol, še posebej v tem oziru vidimo velik pomen tako imenovanih turističnih krožkov, ki se po slovenskih šolah vedno bolj uveljavljajo.</p>
               <p>Odpiram vprašanje, ali so slovenski učitelji v osnovnih šolah dovolj motivirani in tudi izobraženi, da lahko take krožke vodijo. Drugi pomen oziroma stališče pri izgrajevanju pozitivnega stališča ljudi do razvoja turizma je vsekakor v vlogi turističnih društev.</p>
               <p>Prejšnji teden, ko smo govorili o društvih in o novem zakonu, so bila omenjena tudi turistična društva. Po našem mnenju so turistična društva, ki so lahko v mnogih primerih gibalo in predstavljajo ugodno klimo za razvoj turizma, tista priložnost, preko katere se to pozitivno stališče ljudi do turizma uveljavlja. Prav tako je tukaj tudi tista znana, lepa sintagma oziroma geslo "turizem smo ljudje", ki dobi svoje mesto in veljavo.</p>
               <p>Tretja možnost, ki je povezana s turističnimi društvi, je vloga krajevnih skupnosti. Tudi to je v strategiji nekajkrat omenjeno in ko sem prebiral nekatera gradiva iz tujih držav, je bil velik poudarek na krajevnih skupnostih - zanimivo - ne na občinah. Tam uporabljajo prav izraz krajevna skupnost. Prav tako pa je tukaj tudi velika vloga kulture. Najprej kultura sploh v širšem pomenu besede kot način življenja, neka širina. Tukaj se odpira načelno vprašanje, ali je slovenskemu značaju lastno to, da nekako dopušča in da sprejema tudi turizem in tujca, turista in ga sprejme v svoj svet - to je neko načelno vprašanje. Menim, da je to kljub temu, da je slovenski značaj v nekaterih ozirih v tem smislu zavrt, drugo pa je vloga kulture v tem pomenu, ne samo naravna kultura te znamenitosti, pa tudi izkoristiti pomen, identiteto slovenskih krajev, mest, gradov itd. Strategija o tem veliko govori. Po našem mnenju je tu potrebno pustiti iniciativo tako društvom, krajevnim dejavnikom itd.</p>
               <p>Drugo področje - pomen infrastrukture. Nekajkrat se v strategiji o tem govori. Ob podpori izgradnje avtocestnega križa, ki bo prav tako pomembno prispeval, da bo Slovenijo še približal tem večjim bazenom iz srednje in zahodne Evrope, pa nikakor ne smemo pozabiti na velik pomen magistralk in regionalk in tudi krajevnih cest. Prav tako je tukaj velika vloga tudi PTT in drugih infrastrukturnih sistemov.</p>
               <p>Tretje področje, ki je po našem mnenju v sami strategiji premalo definirano, pa je vloga občin oziroma lokalnih skupnosti. Torej, kakšna je vloga občin, v katerem segmentu je občina tista kot lokalna skupnost, ki bo nosilec neke dejavnosti v smislu pospeševanja turizma. V gradivu so občine omenjene vsaj dvakrat izrecno kot nosilci pri organiziranju turistične infrastrukture - tu se seveda postavlja vprašanje, če bodo te nove občine, ki jih sedaj z muko izgrajujemo, finančno preko svojih proračunov zmožne, da bodo nosilke pri organiziranju turistične infrastrukture. Tu je sicer omenjeno, da bodo sodelovale z območnimi zbornicami in še z ministrstvom.</p>
               <p>Prav tako so občine omenjene tudi pri sodelovanju zasebnega in javnega sektorja, da bi bile tukaj občine nosilke skupaj s poslovnimi skupnostmi in turističnimi društvi. To podpiramo, istočasno pa menimo, ker se v strategiji pojavlja tudi pod točko "ukrepi", čim večjo koncentracijo sredstev za kreditiranje pospeševanja razvoja turizma, ki bi izvirala iz naslova in med drugim tudi piše občinskih proračunov. Seveda se postavlja vprašanje katerih proračunov, ali proračunov sedanjih občin, ali pa proračunov občin, ki jih sedaj izgrajujemo. S tem v zvezi bi radi opozorili na vlogo Sklada za razvoj malega gospodarstva. Menimo, da je njegova vloga tukaj zelo pomembna in seveda zelo sramežljiva, strategija v eni sami točki omenja naj bi pri razvoju turizma, da bi se izkoristila torej sredstva za financiranje turističnega gospodarstva in da bi imele prednost pri dejavnosti sklada, torej, da bi investicije za turizem imele prednost. Zdaj ne vem, ali je to na nivoju ministrstva usklajeno, ali je pa to bolj pobožna želja. Če je to pobožna želja, potem bo to premalo. Prav tako tudi v sklepih Odbora za gospodarstvo nismo videli niti ene točke, ki bi izrecno nakazovala recimo vlogo Sklada za razvoj malega gospodarstva in sploh ni nobenega sklepa oziroma stališča, ki bi se direktno dotikal finančnega vidika tega problema. Gospod minister je rekel: kakovost zahteva investicije. To je eno temeljnih vodil pri uveljavljanju te strategije, zato pričakujem in bi predlagal, da bi sklepe v tem oziru dopolnili in poizkušali definirati, na katere načine in preko katerih virov bi prišel sveži kapital v slovenski turizem.</p>
               <p>Četrto področje, ki bi ga rad izpostavil, je vloga podeželja. Tukaj pa bi pohvalil odbor, ki je povzel usmeritev in priporočilo turistične zveze, da je pač slovensko podeželje ena pomembna entiteta, na kateri se lahko udejanja ta nov vidik slovenskega turizma. Tu lahko samo rečemo, da ta policentrični razvoj, ki je tudi omogočil relativno enakovredno in enakomerno poseljenost slovenskega prostora, nudi odlično priložnost, da bo slovensko podeželje preko turizma na kmetijah, ampak ne samo na kmetijah, tudi preko drugih oblik, torej, da se bo slovensko podeželje v tem smislu ohranilo, tudi ekološko stabilno in predstavljalo enega zelo pomembnih prostorov, kjer se bo ta strategija uveljavljala.</p>
               <p>Zaključil bi z željo, da bo ta strategija predstavljala dobro izhodišče, tako privatnemu sektorju, kot vsem tistim dejavnostim, ki sedaj še kot družbena podjetja, ki so tudi v fazi privatizacije, torej da bi dobila nov zalet, zagona pri delovanju na področju turizma. Hvala lepa.</p>
            </sp>
            <sp xml:id="SDZ1-Redna-22-1994-06-28.sp24">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Vida Čadonič-Špelič. Prosim.</p>
            </sp>
            <sp xml:id="SDZ1-Redna-22-1994-06-28.sp25">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Lepo pozdravljeni! V poslanski skupini Slovenskih krščanskih demokratov se zavedamo, da mora postati turizem pomembna gospodarska dejavnost. K temu naj pripomore pripravljena in ponujena strategija. Še posebej pa opozarjamo na pomembnost vključitve v strategijo promocije slovenske kulturne in naravne dediščine Slovenije, ki predstavlja močno identiteto naše domovine in razpoznavnost Slovenije v svetu. Promocija mora biti čimbolj usklajena, torej naj posamezne dele Slovenije predstavlja kot del celovite ponudbe turizma v Sloveniji.</p>
               <p>Nekaj več pozornosti smo tokrat v naši poslanski skupini namenili razvoju turizma na vasi oziroma razvoju slovenskega podeželja, ki ga strategija le plaho omenja. Namreč, dosedanji razvoj je v svetu pokazal, da je turizem v zadnjih letih dosegel največjo stopnjo rasti in zanimivo je, da v svetu prav kmečki turizem oziroma turizem na vasi. V Sloveniji verjetno ni tako. V naši poslanski skupini pa menimo, da je turizem velika priložnost za slovensko podeželje. Zakaj? Namreč pri odločitvah, kam na oddih, se vse več ljudi opredeljuje za ekologijo, za čisto in zdravo naravno okolje, za čist zrak in seveda za zdrav način življenja in še en trend se kaže v turizmu. Množičnih potovanj je vse manj, v ospredju so individualna potovanja in menimo, da so v Sloveniji prav ta individualna potovanja pomembna, saj imamo le malo možnosti za množičen turizem. Zato menimo, da bi pri določanju strategije slovenskega turizma bilo potrebno še posebej poudariti pokrajino v njenem najširšem pomenu besede in kulturo tudi v najširšem pomenu pojma. Obe skupaj sta namreč izjemno pomembni temelj za turizem, zato bi bilo potrebno v strategiji razvoja, turizma, ki jo je pripravilo Ministrstvo za gospodarske dejavnosti, v tistem delu, kjer govorimo o temeljnih turističnih produktih poleg gorskega sveta, morja in krasa, zdravilišča in mest, vsekakor dodati še slovensko podeželje, ki pa v tej strategiji tokrat manjka.</p>
               <p>Slovenska kulturna pokrajina je tako specifična in tako raznolika, da bi to okoliščino lahko bolje izkoristili kot primerjalno prednost. Na tako majhni površini kot je Slovenija, menimo, da ni nikjer v svetu toliko različnih geografskih elementov, kot prav tu pri nas, torej v naši Sloveniji. Mislimo, da je to fenomen svetovnega formata. In kot sem že povedala, se vse večje število ljudi odloča za preživetje počitnic na vasi, med ljudmi, v domači pokrajini, torej v pokrajini, ki ima svojo identiteto. Turizem in kmetijstvo si prav na tej točki podajata roki. Zato je treba razumeti in tudi podpreti prizadevanja Ministrstva za kmetijstvo in gozdarstvo, ki je preko svojega sektorja črpal, torej celostni razvoj podeželja in obnovo vasi, začelo uresničevati to simbiozo.</p>
               <p>In dodajmo še, da sodelovanje med kmetijstvom in turizmom dolgoročno lahko zaživi le, če sta si te dve panogi enakopravni. Zato pa mora kmetijstvo kot stroka čimprej ukrepati v zavesti, da prihodnost slovenskega kmetijstva ni vedno le v večji produktivnosti, ta je namreč na žalost v nesoglasju z ekologijo in to opazimo že sedaj, pač pa tudi v negovanju in ohranjanju slovenske kulturne pokrajine. Predelava hrane ne bo več edina naloga kmetijstva, zato v naši poslanski skupini podpiramo vsa stališča matičnega odbora s posebno pozornostjo pa prav stališča odbora, kjer omenja razvoj slovenskega podeželja in razvoj turizma na vasi. Hvala lepa.</p>
            </sp>
            <sp xml:id="SDZ1-Redna-22-1994-06-28.sp26">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Gospod Zmago Jelinčič. Izvolite.</p>
            </sp>
            <sp xml:id="SDZ1-Redna-22-1994-06-28.sp27">
               <speaker>ZMAGO JELINČIČ:</speaker>
               <p>Hvala lepa za besedo. Moram reči, da smo v naši poslanski skupini veseli, ker se je vendarle naredila oziroma se dela strategija razvoja turizma v Sloveniji nekako tako, kot si ga je zamislila Slovenska nacionalna stranka že v svojih programih. In če bo ministrstvo upoštevalo in gospod minister Tajnikar, če bodo upoštevali vse pripombe, ki so bile danes že dane, pa morda še kakšna od teh, ki jih jaz nameravam povedati, potem bomo zagotovo Slovenci imeli krasno urejen turizem, takega kot ga hočemo imeti in takega, ki bo prinašal Sloveniji dobiček. To se pravi, turizem za bogate, ne pa turizem gospodinjskih pomočnic in angleških rudarjev.</p>
               <p>Splošni turizem vemo, da ne prinaša denarja. In širok turizem nosi kvečjemu poškodovanje tako majhne Slovenije in obenem tako prekrasne Slovenije. Tega si zato res ne smemo dovoliti, da bi šli v en tak populistični turizem in še bolj je treba v strategiji poudariti to, da za poceni goste v Sloveniji ni oziroma ne bo prostora. Zato se je treba zavedati tudi, kako pomembne so investicije v turizem v Sloveniji. Pridobiti oziroma ohraniti moramo vsak del slovenske zemlje, ki jo bomo lahko uporabili. Zato bi bilo tukaj smiselno še enkrat opozoriti na predlog naše stranke, da bi se na koprščini, med Koprom in Izolo zgradil tunel, tista obalna cesta pa uporabila za turistično infrastrukturo, za graditev turističnih objektov in za plažo. Mislim, da bi s tem Slovenija pridobila okrog 5 do 6 km nove plaže, ker vemo, da bo vsak meter slovenske plaže zelo pomemben, še posebej pri silnemu navalu slovenske vlade, da bi še kakšen del slovenske obale poklonila Hrvatom.</p>
               <p>S tem v zvezi mislim, da bi bilo treba narediti še nekaj. V Sloveniji se po cestah dostikrat vidijo ogromne reklame za preživljanje turističnega prostega časa na Hrvaškem in v Avstriji. V Avstriji ni možno videti slovenskih turističnih reklam, na Hrvaškem še manj. Pri nas vidimo vse. Hvalimo vse in vsakogar, samo čez Slovenijo imamo kaj za povedati. Zato tudi mislim, tudi v interesu turizma, da bi zmanjšali te t.i. tranzitne turiste iz Italije, ki hodijo čez slovensko obalo na Hrvaško v Istro poceni jesti, da enostavno prekvalificiramo mednarodne prehode v Istri v meddržavne. Tako bodo pri nas ostajali Italijani, ki bodo trošili v Sloveniji in ker ne bo več cenenih Italijanov, bodo prihajali tisti Italijani, ki imajo denar. In take Slovenija potrebuje, ne pa tiste, ki hodijo poceni jest.</p>
               <p>Tukaj mislim, da bi bilo potrebno dvigniti tudi zavest samih Slovencev. Po zadnjih podatkih jih bo kar 18% šlo na letovanje na Hrvaško, kjer bodo plačevali dva do trikrat višje cene kot v Sloveniji. Če pa upoštevamo še to, kaj Hrvatje počno Slovencem in slovenski državi, potem lahko tiste ljudi povprašamo</p>
               <p>po njihovem ponosu in pa še po čem drugem.</p>
               <p>Morda bi se spustil samo še v eno stvar, kajti vse ostalo je bilo že povedano. Povedali so že prejšnji razpravljavci. Zato bi se čisto na koncu te strategije, v poglavju o podjetništvu, spustil na področje komercializacije kulturne in naravne dediščine. Ravno na tem področju bi bilo treba biti zelo pazljiv in bo potrebno marsikaj storiti. Konec koncev, kaj se dogaja s slovenskim narodnim parkom? Po Pokljuki, po Triglavskem narodnem parku določene turistične agencije organizirajo moto kros. Avstrijci se tega z veseljem udeležujejo in če vzamemo tukaj zraven še razrit biser slovenskih gora Tamar in ekološko verjetno nepopravljivo uničeno pokrajino, potem ne vem, če je smiselno, da gojimo tak turizem. Sprašujem se, ali bo Vlada sankcionirala tiste, ki izrabljajo slovenska naravna in kulturna bogastva zgolj v zaslužek za svoj žep.</p>
               <p>Če pogledamo še en tak primer, ko hočejo z "žegnom" Ministrstva za kmetijstvo lastniniti Lipico.  420 let stara blagovna znamka Slovenije bo uničena in razprodana, v kolikor že ni. Slovenski Lipicanci se kot prodani "fuksi" vlačijo po raznih sejmih po Nemčiji, kjer jih nemška družba izkorišča za svojo promocijo in za svoj zaslužek. Nekateri ljudje ob blagoslovu - vemo koga - pa hočejo še tisti preostanek Lipice lastniniti s tem, da so že uničili kraško pokrajino in so delali golf igrišča tam, kjer bi bilo vse kaj drugega, samo golf igrišče ne bi moglo biti.</p>
               <p>In na koncu, če vzamemo še druge dragotine slovenske dežele, ko vidimo, da je slovenska vlada poklonila nekim tujim goljufom grad Otočec in ko se jim klanja do tal ob blagoslovu slovenske Cerkve, se vprašam, ali potrebujemo tak turizem? Takega zagotovo ne. Potrebujemo pa dobro strategijo in upam, da bo dodelana tudi v skladu s temi pripombami. Hvala lepa.</p>
            </sp>
            <sp xml:id="SDZ1-Redna-22-1994-06-28.sp28">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Ugotavljam, da ne. Besedo ima gospod Žarko Pregelj kot proceduralno.</p>
            </sp>
            <sp xml:id="SDZ1-Redna-22-1994-06-28.sp29">
               <speaker>ŽARKO PREGELJ:</speaker>
               <p>Spoštovani! Imam proceduralni predlog glede na to, da je mnenje Odbora za infrastrukturo pač prišlo kasneje in je matični Odbor za gospodarstvo že pripravil stališča in ker smo predlagali nekaj sklepov, predlagam, da se to mnenje razloži in da poslancem na klop. Hvala.</p>
            </sp>
            <sp xml:id="SDZ1-Redna-22-1994-06-28.sp30">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlagam, da brez glasovanja sprejmemo, da se to mnenje razloži in da poslancem na klop. To je mnenje Odbora za infrastrukturo.</p>
               <p>Besedo dajem poslankam in poslancem. Želi kdo besedo? Prosim, gospod Miroslav Geržina.</p>
            </sp>
            <sp xml:id="SDZ1-Redna-22-1994-06-28.sp31">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovane kolegice in kolegi, predstavniki ministrstva! Več let sem delal poleti občasno v turizmu v Postojnski jami. Predstavljam si, da vsaj malo poznam to zadevo in bi v nekaj povedal ob tej strategiji, o kateri govorimo danes. Bile so izgovorjene pametne besede za tem pultom. Bile so pa tudi nekatere nepremišljene. Turizem smo ljudje, imamo v sloganu napisano. Smo ljudje taki ali drugačni. Ali smo to Slovenci, ali so Nemci, ali Hrvati? Turizem je prilika, da se ljudje srečajo med seboj. Kot je bilo danes rečeno, da predvsem v naši deželi, ki je, danes je bilo lepo povedano, biser sredi Evrope, kjer imamo na kupu zbrane podzemne jame, morje, čudovite cvetlice, v tem času po visokogorju, vse to je potrebno prodati. Nekateri so bili za to, da bi izvajali, financirali, spodbujali tudi skozi strategijo in skozi financiranje, kot kolega Jelinčič, samo visok turizem.</p>
               <p>Menim, da je potrebno visok turizem gojiti, financirati, spodbujati na tistih točkah, na tistih mestih, kjer je to primerno. Za razliko od gospoda Jelinčiča, mislim, da je taka točka Lipica, kjer poleg kobilarne, jahanja, rolete in ne vem kakšnih igric še, spada tudi na Krasu prav primerno golf, ker je potrebno Kras zalivati, se dobi lepa preproga, kjer se golf igra. Tega ne igram. Poleg tega pa je potrebna še drugo vrsto turizma, o katerem je bilo danes že rečeno, gojiti.</p>
               <p>Mogoče je bilo premalo poudarjeno, ali pa sem preslišal, da imamo posebno poleg tega, da imamo na kupu čudovite stvari v Sloveniji, da imamo zaradi te čudovitosti tudi poseben način življenja. O tem sem že govoril. Tudi čudaški smo po tej plati, kot so nekateri očitali. Smo taki, kot smo. Dejstvo je, da imamo zelo majhne kmetije, da imamo pol kmetije in da v naši čudoviti deželi proizvajamo drago hrano, posebno iz razlogov, ker so kmetije majhne. Dejstvo je tudi, da v nekaterih vaseh in zaselkih in samotnih hišah med gozdovi in travniki, kot je bilo že danes rečeno, proizvajajo kolikor toliko čisto hrano, to se pravi neoporečno in da je tam življenje, to lahko iz svojih izkušenj povem, pa vi verjetno tudi že vsi veste, prečudovito in mirno. Ko zjutraj odpreš okno v taki majhni vasi, ali v hiši, če imaš priliko, zjutraj, ko je lepo vreme, pojejo ptiči itn., to je nekaj čudovitega, kar svet dejansko, ki je večji, kot naš slovenski biser, ne pozna. Mislim, da je tja treba tudi, žali bog gospod Jelinčič, del sredstev in interesov naše družbe usmeriti zato, da bomo tisto, kar imamo, tudi prodali. Prodali bomo, lepo je nekdo zapisal pred kratkim, ne hrano v Evropo, ampak se strinjam s tistim, da bomo hrano prodali Evropi in Evropejcem, ki so zafrustrirani, ki so obremenjeni s tem hrupnim življenjem vsak dan v velikih mestih in urbanih okoljih.</p>
               <p>Mislim, da imamo lepo priliko, da precej stavimo tudi na ta del turizma. To se pravi, na mir, na umirjanje živcev in da ponudimo tisto, kar še imamo. Nenazadnje še tudi tisto, kar je bilo rečeno, da je kultura in turizem, to gre z roko v roki in da tudi mi, ki živimo v mestih, ne pozabimo na tisto, kar smo še prejšnji rod pri babicah, ali pa še pri starših lahko pojedli, kaj jaz vem, bom rekel, smešno se bo zdelo, eno domačo klobaso, ki je praktično danes, ne vem, če jo še dobimo, ker nekdo zganja kmečki turizem, zato da delajo ne vem kje, vozijo živino s Hrvaške, da ne bom rekel iz Hrvaške, Madžarske potem zganjajo kmečki turizem kot gostišča. Nekajkrat sem imel priliko to videti, ampak mi ni všeč. Okolje je primerno, ampak tisto avtohtono okolje o katerem sem govoril, kjer naj bi se dogajal ta turizem domači in v miru, to je tam, kjer pridelajo in prodaja in ljudem ponujajo marsikaj, ne samo hrano in pijačo, ampak smo rekli, tudi mir, tudi lepe izlete do gradov, kot je bilo danes že omenjeno, do zanimivih naravnih točk itn.</p>
               <p>Dejansko mislim, da tukaj je malo premalo poudarka in mislim, da je bilo že rečeno, da je Odbor za gospodarstvo dal poudarek z enim sklepom, če se ne motim, da se naj to podeželjsko okolje turistično uredi, priredi in tja tudi financira s tem, da se izkoristi ne majhen potencial, ki ga lahko ponudimo svetu. Hvala lepa.</p>
            </sp>
            <sp xml:id="SDZ1-Redna-22-1994-06-28.sp32">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Zmago Jelinčič. Potem bo dobil besedo mag. Jože Protner.</p>
            </sp>
            <sp xml:id="SDZ1-Redna-22-1994-06-28.sp33">
               <speaker>ZMAGO JELINČIČ:</speaker>
               <p>Čisto na kratko. Strinjam se z gospodom Geržino, da je treba razvijati kmečki in domači turizem, prav gotovo, in vendar je treba vedeti, da na kmečki turizem ne hodijo tisti, ki lahko to zadevo plačajo, kajti takih, ki bodo v Sparu kupili konzerve, ki jim je potekel rok trajanja, da bodo ceneje prišli skozi in jih prinesli k nam, za take hvala lepa. Takih ne rabimo.</p>
               <p>Kar se pa golfa tiče. Golf na Krasu, to je nekako tako, kot vrtati luknje v vodo. Golf na Krasu ne more uspevati. In kdor koli se je kdaj koli ukvarjal z golfom, bo vedel, da je golf igrišče v Lipici taka brca v temo, da si človek ne more misliti drugega, kot da je šlo za kakšno pranje denarja.</p>
            </sp>
            <sp xml:id="SDZ1-Redna-22-1994-06-28.sp34">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Miroslav Geržina.</p>
            </sp>
            <sp xml:id="SDZ1-Redna-22-1994-06-28.sp35">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Na žalost mislim, da ima korenine gospod Jelinčič nekje na Primorskem, se pravi ali je to recimo Vipavska dolina ali pa tudi Kras. To je močna zemlja in če jo primerno zalivaš, najdeš vir, da lahko narediš tudi to zadevo, o kateri on dvomi. Druga stvar je pa tisto, da nosijo konzerve. On bo zame po moji skromni oceni dosti težje preprečil, da bodo na obalo, kjer bo on gradil visok turizem, konzerve in ne vem, slatino oziroma to mineralno vodo in vse zaračunali, kot pa, če bomo ponudili, da jim dobimo relativno poceni zdravo, naravno hrano tudi tistim, seveda, sedaj pa, bi moral tri ure govoriti, da bi vključil še lovstvo in ne vem kaj zraven hotelov in to, ki ga lahko ponudijo na kmetijah, o katerih sem govoril, v gozdovih ali v naravi recimo, in to je lahko zelo drago in to je visoki turizem, kjer prodaja ruševca, da ga odstrelijo lovske družine in ne vem še kaj mu lahko dajo in mislim, da je to tudi, da se v tem kontekstu lahko ponuja tudi tisto, o čemer sem jaz govoril. Hvala lepa.</p>
            </sp>
            <sp xml:id="SDZ1-Redna-22-1994-06-28.sp36">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod mag. Ježe Protner. Izvolite.</p>
            </sp>
            <sp xml:id="SDZ1-Redna-22-1994-06-28.sp37">
               <speaker>MAG. JOŽE PROTNER:</speaker>
               <p>Hvala lepa. Najprej sem mislil res samo kot  proceduralno, enako kot predsednik Odbora za infrastrukturo, vendar po tem pedološkem kolokviju se mi zdi umestno, da nekaj stvari vendarle drugače rečem, pa na koncu vsaj samo predlagam proceduralni sklep. Namreč, pod 4.1. je matični odbor, to je Odbor za gospodarstvo, pač povedal, da naj predlagatelj prouči in upošteva pripombe tudi Odbora za kmetijstvo in gozdarstvo in jih kasneje tudi v nekaterih alineah dejansko povzema, vendar je normalno, da tiste, ki so zelo specifične ne in zato predlaga, naj pač upošteva matični odbor ta mnenja pri oblikovanju strategije za naslednjo obravnavo.</p>
               <p>Jaz bi zato najprej predlagal, da bi pri tem stališču 4.1., ki ga predlaga matični odbor, rekli namesto mnenja Odbora za kmetijstvo in gozdarstvo, da naj upošteva stališča in sklepe in dodatne  sklepe, da pa  to ne  bo na pamet, predlagam ta proceduralni sklep, da naj se enako kot mnenja in stališča odbora za infrastrukturo za poslance razmnožijo tudi stališča in sklepi in dopolnilni sklepi Odbora za kmetijstvo, pa bo mogoče en del takšne razprave, ki zadeva podeželje, bolj jasen, pa mogoče tudi v nekem segmentu nepotreben. Hvala.</p>
            </sp>
            <sp xml:id="SDZ1-Redna-22-1994-06-28.sp38">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gradivo bomo razmnožili, stališča in sklepe pa predlaga samo matično delovno telo, vse ostalo so predlogi in mnenja, zato tega v besedilu ni potrebno spreminjati. Želi še kdo besedo? Ja, prosim, gospod Žarko Pregelj, izvolite.</p>
            </sp>
            <sp xml:id="SDZ1-Redna-22-1994-06-28.sp39">
               <speaker>ŽARKO PREGELJ:</speaker>
               <p>Spoštovani! Ker se bo očitno to sporočilo oziroma mnenje odbora še nekaj časa razmnoževalo, mi dovolite, da na kratko pojasnim, o čem smo govorili. V razpravi smo predvsem opazili, da je sekretariat opozoril na določeno nekonsistentnost dokumenta v smislu postopka in ugotovili smo, da je potrebno gradivo strategije razvoja turizma Republike Slovenije oblikovati kot resolucijo, v kateri se bo ocenjevalo stanje na področju turistične dejavnosti in zavzelo stališča do politike na tem področju, program aktivnosti in ukrepov za doseganje strateških ciljev na področju turizma pa preoblikovati in dopolniti tako, da ga bo možno sprejeti kot nacionalni program. In na podlagi tega je odbor predlagal matičnemu odboru dva sklepa. Jasno, da matični odbor tega ni mogel upoštevati, je pa sprejel sklep, ki bi lahko bil nekakšna pomoč, mislim, da gre za sklep  5.1., kjer predlaga, naj se upošteva mnenje sekretariata. Zdaj, v kolikor bo predlagatelju zaradi te strategije to dovolj razumljivo, potem mislim, da tukaj ni treba ustvarjati posebnih zapletov.</p>
               <p>Nadalje so pri obravnavi vsebine strategije člani odbora menili, da je za kvalitetno obravnavo posameznih strategij turizma nujno doreči celovito strategijo nacionalnega razvoja, saj bodo sicer posamezne panožne strategije ostale lahko celo med seboj nasprotujoče in izključujoče. Odbor za infrastrukturo je še posebej podprl sklepe številka 6 in 7 Komisije za regionalni razvoj Državnega sveta, saj meni, da je v predloženem dokumentu premalo dorečeno poglavje o razvoju turizma v zavarovanih območjih; predvsem s stališča ukrepov, omejitev, standarda varstva okolja in komunalne infrastrukture ter prilagojenosti programov razvoja turizma tako, da bi zagotavljali hkrati varstvo naravnih dobrin in hkrati zagotavljali razvoj turistične ponudbe.</p>
               <p>Menili smo, da je razvoj turizma ozko povezan s politiko varstva okolja in eko sistemov, zato morajo biti dorečene tudi omejitve razvoja turizma glede na možne kapacitete in zmogljivosti prostora, kar po domače povedano pomeni, da je pač potrebno zelo natančno doreči, koliko kakšen prostor prenese in koliko se lahko v posameznih, še posebej zavarovanih območjih, lahko razvije turizem.</p>
               <p>Odbor tudi podpira pripombe Turistične zveze, še posebej tiste, ki se nanašajo na razvoj podeželja kot izredno atraktivnega in bogatega področja za razvoj eko turizma. Ravno tako smo menili, da je potrebno zagotoviti koordinacijo aktivnosti vseh nosilcev turistične dejavnosti ter sodelovanje drugih resorjev, zadolženih za varstvo in razvoj naravnih in kulturnih dobrin. In to bi bilo v kratkem vse.</p>
               <p>Ker predlagamo tudi dodatni sklep, ga bo, v kolikor bi nastopili proceduralni problemi, verjetno potrebno obrazložiti s podpisi. V dodatnem sklepu smo predlagali, naj Vlada ob pripravi sprememb in dopolnitev državnih prostorskih planskih dokumentov vanjo vključi tudi dopolnitev s področja naravne in kulturne dediščine, ki se nanašajo na opredelitev območij regijskih parkov ter opredeli kriterije in omejitve zmogljivosti prostora tudi s stališča zasnove območja za razvoj turizma. To se nam zdi pomembno, ker so prostorski planski dokumenti že rahlo zastareli, datirajo iz leta 1989. Medtem so službe ministrstev, predvsem pa Zavoda za varstvo naravne in kulturne dediščine pripravile vrsto sprememb in dopolnitev. Akti so pripravljeni, potrebno jih je le vključiti in verjetno bi kazalo ob spremembah planskih aktov za gradnjo avtocest vključiti tudi ta zavarovana področja, saj to je tematika, ki je izredno pomembna za naš prostor.</p>
               <p>Če dovolite, bi še nekaj svojega dodal. Sam osebno se s to strategijo v mnogočem strinjam, tudi z načinom, kako je pripravljena. Gre za dokaj pregleden dokument, z opazko pač, ki jo je že odbor obravnaval oziroma Sekretariat za zakonodajo, da ga je potrebno uskladiti s proceduro sprejemanja aktov v Državnem zboru. Bi pa opozoril mogoče na eno malenkost. Danes je bilo o tem že veliko rečenega. Gre na primer za opredelitev prednosti oziroma, kot se tukaj imenuje, strateški cilji oziroma temeljni nosilni produkti. Gre za gore, morje, naravna zdravilišča, mesta. Tukaj morda manjka tisto, kar je v zadnjem času izbilo dno na našem morskem delu. Gre za problem ribištva. Verjetno je ena od rešitev slovenskega ribištva v tesni povezavi s turizmom. Gre predvsem za ribištvo, ki je majhno po produktivnosti, veliko pa po etnološkem pomenu za naše obmorske kraje in pogrešam nekoliko opredelitve tega našega turističnega resursa v tej strategiji. Sicer se pa z dokumentom strinjam in ga podpiram. Hvala lepa.</p>
            </sp>
            <sp xml:id="SDZ1-Redna-22-1994-06-28.sp40">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Prosim, gospod dr. Maks Tajnikar.</p>
            </sp>
            <sp xml:id="SDZ1-Redna-22-1994-06-28.sp41">
               <speaker>DR. MAKS TAJNIKAR:</speaker>
               <p>Spoštovani! Ne bi želel zavlačevati razprave, vendar se mi zdi, da bi bilo vseeno dobro, da se ob koncu razprave oglasim v nekaterih vprašanjih, o katerih ste razpravljali, čeprav verjamem, da bomo v drugem branju tudi o teh vprašanjih ponovno govorili.</p>
               <p>Najprej bi vas želel opozoriti glede na napačno informacijo - turistična strategija s tem programom dejavnosti je prvič v Državnem zboru, tako da do sedaj se na tej ravni še ni razpravljalo o tej temi.</p>
               <p>Druga stvar, o kateri bi rad spregovoril, je tema, na katero so  mnogi razpravljavci danes opozarjali, jaz sem jo pa v svojem uvodu zelo na kratko, morda celo nekoliko preveč grobo izpostavil. To je odnos med našo naravno in kulturno dediščino in turističnim proizvodom. Če se spomnite, v uvodu sem dejal, da do sedaj je bilo čestokrat tako, da je slovenski turizem izhajal iz tega, da s turistično dejavnostjo vzgajamo ljudi na podeželju, da znajo lepše urejati vrtove, da se bolj kulturno obnašajo itd., da je njihovo okolje, v katerem živijo, lepše. Mislim, da smo začetne faze v Sloveniji že preživeli ali pa vsaj bi jih morali preživeti. Razvoj slovenskega turizma ne more temeljiti na tem, da je to nek način, skozi katerega delamo Slovence in našo naravo bolj kakovostno in kulturno.</p>
               <p>Prej sem rekel - zadevo moramo obrniti na glavo. Danes moramo s kulturno dediščino, ki jo imamo, in naravo, s katero razpolagamo, izoblikovati ustrezne turistične proizvode in jih ponujati. V tem je bistvo sodobnega turizma.</p>
               <p>Sodobni turizem relativno malo izhaja - tudi če pogledate izkušnje v svetu - iz naravnih lepot. V resnici je naravna lepota ali narava na nek način, pa tudi kulturna dediščina, neke vrste samo bazen, iz katerega lahko črpate določene turistične proizvode, ki jih morate izoblikovati v turistični proizvod.</p>
               <p>Mislim, da je pomembno, tudi če opazujete Slovenijo, da boste hitro opazili, da tisto, kar ima Slovenija kot naravno dobrino, nekaj, kar je kulturna dediščina Slovenije, da zopet ni tako izvirno, da nas bi bistveno ločilo od nečesa drugega. Bom zelo enostavno povedal, da se bomo razumeli. Konec koncev imamo morje in številni med vami ste govorili o morju, ampak, če greste malo bolj na jug, ne mi zameriti, imate ravno tako morje in morda celo malo lepše, kot pa je naše morje. Seveda potem pomeni, da tisto morje, ki ga mi ponujamo kot turistični proizvod, mora imeti zraven še nekaj drugega. Mora biti izoblikovan turistični proizvod, ki bo pritegnil turista na tako morje. Sodobni turizem kot gospodarska dejavnost, o kateri govorimo v tej strategiji, je ravno naravnan v to smer, če k naravnim pogojem in kulturni dediščini dodamo tisto, kar je potrebno, da se izoblikuje v določenem turističnem proizvodu, ki ga lahko na trgu prodajamo.</p>
               <p>Dejal bi nekaj, kar ste mogoče tisti, ki se v zadnjih letih niste ukvarjali s turizmom neposredno, manj opazili. Slovenski turizem je bil navajen, ne samo slovenski, ves nekdanji jugoslovanski turizem je bil navajen, da je dejavnost posebnega družbenega pomena. Vsi vemo, zakaj. Zato, ker je nosil neka zlata jajca, ki so se imenovala devize. Nikoli se ni gledalo, koliko ta deviza prinaša profita. V gospodarskih razmerah, kakršne danes vladajo v Sloveniji, kakršne bodo vladale tudi v bodoče, je kriterij, da neka dejavnost ustvarja devize, manj pomemben kriterij. Zagotovo ni kriterij, ki bi izpostavljal neko dejavnost v poseben družbeni pomen. Kriterij je tak za katero koli drugo gospodarsko panogo. Slovenski turizem bo imel svojo vlogo in svojo perspektivo, v kolikor bo ustvaril profit. Ta zasuk, tisti, ki se ukvarjamo dnevno s turizmom, vemo, da je zelo težek zasuk v glavah turističnih delavcev. Ta zasuk je potrebno doseči in ta zasuk je izpostavljen tudi v tej strategiji. Primerjalne prednosti, kot mi je kolegica z ministrstva dejala, primerjalne prednosti same po sebi se ne dajo prodajati. Primerjalne prednosti je potrebno spremeniti v turistični proizvod in  jih prodajati na ta način, da se doseže profit.</p>
               <p>Pri tem je zelo pomembno in bi posebej poudaril, ko postavite izhodišče za neko gospodarsko dejavnost na tak način, ko rečete, kulturno dediščino in naravne pogoje bomo spremenili v komercialne produkte, potem je zelo pomembno, kar ste mnogi med vami izpostavili, da tistih izhodišč, ki jih imate s to komercializacijo, ne uničite. Strinjam se z razpravo in tudi naša strategija ne zaobide tega vprašanja, prav nasprotno, izredno izpostavlja, da komercialna raba kulturne dediščine in naravnih pogojev prostora, ima svoje jasne meje. Ravno od tukaj izhaja eno od izhodišč naše strategije. Mi ne moremo v Sloveniji gojiti masovnega turizma. Tu se strinjam z nekaterimi razpravljavci, ki so to še bolj grobo povedali, kot v strategiji piše. Masovni turizem je v Sloveniji nekaj, kar nam uničuje kulturno dediščino in kar nam uničuje okolje. V to smer peljati turizem bi bilo nespametno. Tisto, kar moramo doseči, je, da služimo profitno turizmu. Služili ga bomo v takih razmerah, da bomo prodajali različne stvari v malih količinah in na zelo kvalitetni način. To je eden od poudarkov, ki ga zagovarjam kot minister, ampak jih strategija zelo jasno postavlja.</p>
               <p>Vprašanje, ki je nekako povezano, kar sedaj govorim, je odnos med podjetništvom in državo v turizmu. Tukaj je bilo nekaj razpravljavcev, ki so izpostavljali, da bi morala država reči: toliko marin bomo imeli, toliko hotelov bomo zgradili. Slovenija je majhna in obstaja velika nevarnost za vsakega gospodarskega politika, da se začne ukvarjati s posameznimi podjetniškimi vprašanji. Če sem prej rekel, da naj bo temeljni cilj razvoja turizma profit, potem moram sedaj ravno tako reči. Kapacitete, ki bodo v Sloveniji v turizmu nastajale, ob tistih omejitvah, o katerih sem prej govoril, morajo nastati na podjetniški ravni. To pomeni podjetniška iniciativa in podjetniški način nastajanja gospodarskih enot je tisti, ki bo uresničeval to strategijo, o kateri danes govorimo. Država pa mora ustvariti določene pogoje, da se to podjetništvo lahko razvija in se razvija v tisto smer, ki smo jo zapisali v tej strategiji. To pomeni, da mora v prvi vrsti nastati določena infrastruktura, zagotoviti ustrezno promocijo in v prvi vrsti mora zagotoviti ustrezne službe, ki bodo lahko ta proces podjetniškega izoblikovanja bodočega turističnega gospodarstva tudi pospeševale in na nek način spodbujale.</p>
               <p>Ustavil bi se še na vprašanju, ki je bilo tudi nekajkrat izpostavljeno, to je promocija. Bilo je prvo vprašanje, ki je bilo eksplicitno izpostavljeno, vprašanje zavoda. Dejal sem, da v tem trenutku na strani Vlade že nastaja zavod in upam, da bo do  konca sedmega meseca tak zakon tudi formalno ustanovljen. Zakaj mislimo, da je zavod potreben? To vprašanje bi povezal s tistim, kar je nekdo prej dejal, da naj bi na ministrstvu na nek način projektno vodili nekatere stvari. Dejal bi, zelo nevarno je, če bi mi ministrstvo spreminjali v direkcije. Ministrstvo vodi politiko, nismo pa direkcija. Ne moremo biti upravni organ, kakor naravni podjetnik, ki bodo dobile določene projekte. Ministrstva zagotavljajo določeno politiko, izvajalci teh politik so pa seveda zato različni organi. Na področju promocije, vam kar povem tudi zelo konkretno, ni mogoče zagotoviti ustrezne turistične promocije z delavci ministrstva, razen, če mi ne odobrite nekaj posebnega, to je, da bom imel 20 ljudi zaposlenih samo za vprašanje  promocije na ministrstvu. To je seveda nekaj, kar je zunaj sedanje organiziranosti ministrstev in Vlade in je razumljivo, da se v takih primerih morajo pojaviti določene institucije, ki to nalogo izpeljujejo. Poleg tega je zelo važno, da mi danes promocijo financirajmo samo s proračunskimi sredstvi. Sredstva, ki jih imamo iz proračuna za promocijo turizma, so tako majhna, da se z njimi lahko pohvali tudi verjetno kakšno avstrijsko mesto. Seveda na tak način delati promocijo ni mogoče, s tem, da imajo pa mnogi interes v turističnem gospodarstvu, da prispevajo sredstva za promocijo turizma, kar pa pomeni, da mora nastati institucija, ki bo uspela ta sredstva centralizirati na enem mestu, zagotoviti ustrezno strokovno osebje, strokovno podlago za izpeljavo in načrtovanje take promocije. Po našem mnenju je to lahko samo nek zavod.</p>
               <p>Rekel bi še nekaj, kar je tudi vsebinske narave. Mnogi ste govorili, da je na nek način promocijo turizma treba doseči skozi promocijo Slovenije. Pri teh rečeh so sicer različni pogledi, moram priznati, ampak mi osebno menimo in tudi strategija se bolj opira na neko drugo stališče in to je tisto, kar mi tržimo v svetu, čeprav je res, da tržimo različne stvari. Tržimo turistične produkte in se pravzaprav skozi trženje teh turističnih produktov uveljavlja ime Slovenije, tako da je zadeva mogoče nekoliko na glavo obrnjena glede na te razprave, ki sem jih danes v nekaterih primerih poslušal tukaj.</p>
               <p>Namreč, podobno je verjetno tudi  vprašanje v gospodarstvu. Zelo bomo uveljavili "Made in Slovenija" v svetu, ampak zelo hitro bomo pa uveljavili nekatera imena firm v svetu, ki bodo seveda skozi svoje firme dejansko uveljavile tudi ime Slovenije. In podobno je seveda tudi v turizmu zlasti v razmerah, ko imate zelo različne turistične produkte, je seveda zelo nujno, da se ponujajo ti turistični produkti. Na tej osnovi je seveda potem zgrajena tudi ta ideja o "klastrih", ki so na nek način neka območja, ki imajo nekaj skupnega, ki pa znotraj sebe ponujajo turistične proizvode.</p>
               <p>Naj še enkrat  izpostavim gore, morje, mesta, zdravilšča niso seveda turistični proizvodi. Če boste natančno prebrali, to zelo lepo piše. To so območja, kjer nastajajo ti turistični proizvodi. V gorah je recimo smučanje in še marsikaj, turistični proizvod, ki ga lahko prodajaš. Če tako razumete to zgodbo o klastrih, je potem tudi razumljivo, zakaj nismo podeželja izpostavljali kot poseben klaster. Mi menimo, da se podeželje pojavlja v vseh teh štirih klastrih, ki jih omenjamo. Celo v obmestju, konec koncev ima mesto običajno primestno območje, kjer je recimo kmečki turizem lahko ena najbolj zanimivih gospodarskih dejavnosti. Mogoče bolj, kot pa recimo, da vi kmečki turizem gojite v gorah, ki je oddaljen od nekih zelo bližnjih turističnih trgov.</p>
               <p>Naš poudarek v tem tekstu je bil, da podeželje ne izpostavljamo kot poseben klaster, ampak pravzaprav podeželje vključujemo na različne načine v vse te štiri klastre, ki smo jih omenili. Je pa res, in se popolnoma strinjamo, da bomo ta del teksta v nekoliko večji meri poudarili in izpostavili tudi te poudarke, ki so nastali v razpravi.</p>
               <p>Rekel bi še eno stvar, in to je, da je bilo nekaj razprave tudi okoli domačega turizma. Nekako tako bi dejal: nekaj najbolj pomembnega za domačo turistično ponudbo je, da gre domači turist tudi v tujino. Konec koncev človek, ki je bil nekoč na počitnicah v znanem turističnem kraju, kjer ponujajo vrhunsko turistično ponudbo, bo zahteval tako ponudbo tudi doma. Seveda se ne moremo zapirati na lokalni trg, s tem pa seveda zelo jasno izpostavljam to, da doma konec koncev tudi bi rekel, mi vsi bi se morali tega zavedati, domač turistični produkt je naš turistični produkt in moramo seveda do njega imeti tudi takšen odnos, kar pa ne pomeni, da zapiramo bodisi odliv bodisi priliv turistov v Sloveniji.</p>
               <p>Še nekaj naj rečem, turistična strategija v resnici bi morala biti del neke širše gospodarske strategije, kar ste morda omenjali. Verjetno vsi veste, da se v Vladi tudi pripravlja takšna širša gospodarske strategija in bo v jesenskem času tudi predložena verjetno parlamentu. Jaz bi rekel, da ni nič hudega, če turistična strategija nastaja pred takšno širšo gospodarsko strategijo, kot ni bilo nič hudega, če je nastala recimo takšna strategija na področju kmetijstva, pa na področju energetike in še nekaterih drugih, prometa in tako še na nekaterih drugih sektorjih. Zakaj? Ker prav te strategije so osnova, da lahko nastane takšna širša gospodarska strategija, in ko bo nastala, bo tista širša gospodarska strategija pravzaprav dala okvire, s katerimi bodo lahko korigirali potem te parcialne gospodarske strategije, kakršna je tudi turistična strategija. Tako da, če smem reči, mislim, da ni nič odveč, če v tem trenutku ne glede na to, da nimamo širše gospodarske strategije, diskutiramo o eni od takšnih sektorskih strategij. Hvala lepa.</p>
            </sp>
            <sp xml:id="SDZ1-Redna-22-1994-06-28.sp42">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo. Sejo bomo nadaljevali z glasovanjem o stališčih in sklepih ob tej točki dnevnega reda ob 16. uri. Hvala lepa.</p>
            </sp>
            <stage type="time">(Seja je bila prekinjena ob 14.02 uri in se je nadaljevala ob 16.19 uri.)</stage>
            <sp xml:id="SDZ1-Redna-22-1994-06-28.sp43">
               <speaker>PODPREDSEDNIK DR. LEV KREFT:</speaker>
               <p>Spoštovani poslanke in poslanci! Nadaljujemo z delom. Za popoldanski del seje so se poleg že povedanih naknadno še upravičili: Franc Černelič od 16. do 18. ure, Igor Rejc od 16. ure dalje, Franc <stage>(Feri)</stage> Horvat od 16. ure dalje in to so bila vsa dodatna opravičila, zato pričakujem, da bomo sklepčni za nadaljevanje dela.</p>
               <p>Prosim, da ugotovimo prisotnost! Še vedno ugotavljamo prisotnost. Prosim vse, tudi tiste, ki ste v preddverju, da se udeležite ugotavljanja prisotnosti, da nam omogočite nadaljevanje dela. Še vedno ugotavljamo prisotnost. Ugotavljam, da je v dvorani 50 poslank in poslancev. Torej je zbor sklepčen in lahko odloča.</p>
               <p>Tudi  za popoldanski  del seje so seveda vabljeni predstavniki Vlade Republike Slovenije, ki jih lepo pozdravljam. Takoj, ko bomo prejeli gradivo, bomo prešli k 51.a točki dnevnega reda, to je tista, ki je v zvezi z lokalno samoupravo v Kopru. Nadaljujemo pa</p>
               <p>36. točko dnevnega reda - strategija razvoja turizma</p>
               <p>in ostali smo pri glasovanju o predlogu stališč in sklepov. K 1.1. točki stališč in sklepov matičnega delovnega telesa je amandma vložil gospod Feri Horvat. Amandma se glasi tako, da spreminja celotno točko... Ja, prosim. Gospod Janez Podobnik ima besedo. Izvolite.</p>
            </sp>
            <sp xml:id="SDZ1-Redna-22-1994-06-28.sp44">
               <speaker>JANEZ PODOBNIK:</speaker>
               <p>Se opravičujem. Vložil bi še na podlagi svoje razprave dodaten sklep, ki bi se glasil: Predlagatelj naj za drugo obravnavo v strategiji razvoja turizma bolj podrobno opredeli vlogo lokalnih samoupravnih skupnosti občin pri razvoju turizma. Zakaj sem na takšen direkten način, torej z dodatnim sklepom želel izraziti svoje prepričanje, da je vloga občin pri razvoju turizma zelo pomembna? Zato, ker sem trdno prepričan, da brez aktivnega delovanja na lokalnem nivoju od občin, morda tudi pokrajin  ali drugih  oblik povezav, še posebej pa preko turističnih društev ne bomo dosegli tega, kar bi lahko, zato predlagam to rešitev, istočasno pa imamo zelo, vas bi opozoril na zelo dobro gradivo oziroma zapis, ki je objavljen v gradivu, zakaj v nove občine, ki ga je napisala očitno strokovna skupina pri Turistični zvezi Slovenije "Turizem v lokalni samoupravni skupnosti", ker prevzema zakonske določbe zakona o lokalni samoupravi in skozi prizmo turizma nekako daje svoj pogled na novo občino, po mojem mnenju zelo dobro. Rad bi poudaril samo to, da bo koristno, če lokalna samouprava spodbuja in motivira ljudi, da v svojem in širšem interesu ustanavljajo nova turistična društva, saj se prav v občini lahko najneposredneje konkretno izrazi slogan "Turizem smo ljudje". Menim, da predstavniki Vlade ne bodo nasprotovali takšnemu sklepu. To ne gre za vtikanje v avtonomijo občin, pač pa samo za to, da pri takšni globalni usmeritvi in takšnemu besedilu, ki ima vendarle zavezujočo noto za vrsto let naprej, da je vloga občine pri osnovi turizma bolj detaljno opredeljena.</p>
            </sp>
            <sp xml:id="SDZ1-Redna-22-1994-06-28.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej v razpravo in na glasovanje dajem amandma gospoda Ferija Horvata, ki nadomešča celotno 1.1. točko v stališčih in sklepih, in sicer tako, da se glasi: "Strategija razvoja turizma v Republiki Sloveniji s programom aktivnosti in ukrepov za doseganje strateških ciljev na področju turizma je primerna osnova za pripravo gradiva za drugo obravnavo.</p>
               <p>Predlagatelj naj Državnemu zboru predloži besedilo strategije in program aktivnosti do konca septembra 1994."</p>
               <p>Želi kdo besedo o tem predlogu amandmaja oziroma sklepa?</p>
               <p>Ugotavljam, da ne in dajem amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta predlog sklepa sprejeli in s tem nadomestili celotno 1.1. točko z novim besedilom.</p>
               <p>Pod 1.2. točko imamo: "Strategijo razvoja turizma je treba obravnavati integralno z že sprejeto strategijo razvoja kmetijstva, ki daje razvoju dopolnilni dejavnosti pomembno vlogo." Želi kdo besedo o tem predlogu sklepa?  Ugotavljam, da ne in ga dajem na glasovanje.</p>
               <p>Ugotovimo sklepčnost! Opozarjam, da morate vsi sodelovati pri ugotavljanju sklepčnosti! <stage>(46 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(4 poslancev.)</stage></p>
               <p>Ugotavljam, da smo ta sklep sprejeli.</p>
               <p>Pod 2.1. točko imamo k izvirnemu besedilu najprej amandma gospoda Janeza Podobnika: V 2.1. točki se za drugim odstavkom doda nov odstavek, ki se glasi: "Zato bo treba dati večji poudarek razvoju turizma v vseh oblikah pospeševanja podjetništva, Ministrstvo za gospodarske dejavnosti, Sklad za malo gospodarstvo, Ministrstvo za kmetijstvo in gozdarstvo, Ministrstvo za ekonomske odnose in razvoj." Želi kdo besedo o tem amandmaju k 2.1. točki?</p>
               <p>Ugotavljam, da ne in dajem amandma na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Sedaj dajem na glasovanje 2.1. točko v celoti, ki se skupaj z že prebranim besedilom glasi tako, kot piše v poročilu matičnega delovnega telesa. Želi kdo o celotni 2.1. točki razpravljati? Ugotavljam, da ne in jo dajem na glasovanje.</p>
               <p>Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 2.1. točko sprejeli.</p>
               <p>Predlagam, da o točkah 2.2. in 2.3. glasujem skupno. Točki se glasita: "Za razvoj turizma naložbi obnova je še posebej pomembna hitrost izpeljave postopkov lastninske preobrazbe in denacionalizacije."</p>
               <p>Predlagatelj naj celostno prouči problematiko prostega pristopa do naravnih dobrin in predlaga ustrezne rešitve, ureditev z enim predpisom oziroma z dopolnitvijo predpisov za posamezna področja. želi kdo besedo o teh dveh sklepih?</p>
               <p>Ugotavlja, da ne in ju skupno dajem na glasovanje.</p>
               <p>Ugotovimo sklepčnost! <stage>(45 prisotnih.)</stage> Prosil bi vse prisotne, da sodelujejo vsaj pri ugotavljanju sklepčnosti, da bo lahko delo potekalo normalno. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da sta ta dva sklepa sprejeta.</p>
               <p>Pod 3.1. točko: Državni zbor ugotavlja, da strategija turizma sicer namenja usposabljanju kadrov v turizmu precej pozornosti, vendar pa je treba v besedilu strategije za drugo obravnavo vgraditi tudi usmeritev, da se v celotnem šolskem sistemu spodbudi pridobivanje znanja o turizmu. Posebno pozornost velja nameniti tudi internemu marketingu, kot načinu za oblikovanje nove turistične miselnosti v Sloveniji. Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo sklep sprejeli.</p>
               <p>Pod 4.1. točko imamo najprej amandma, da se "pika" nadomesti z "vejico" in doda naslednje besedilo: "Odbora Državnega zbora za infrastrukturo in okolje ter Komisije Državnega sveta za regionalni razvoj". Želi kdo o tem amandmaju besedo? Ugotavljam, da ne in ga dajem na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje tako dopolnjeno 4.1. točko, ki jo imate v pregledu predloga stališč in sklepov matičnega delovnega telesa v celoti na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta sklep sprejeli.</p>
               <p>Naslednji dve 4.2. in 4.3. točki se glasita: "Posebno pozornost naj predlagatelj nameni pripombam v zvezi z opredelitvijo podeželja kot enega temeljnih turističnih produktov. Podeželje je zaradi vrednote okolja in prostora, raznovrstnosti naravne in kulturne dediščine, možnosti za rekreacijo in nudenja gostinskih storitev na kmetijah, privlačnost, ki jo je potrebno dopolniti z različnimi storitvami in oblikovati ponudbo, ki se bo lahko samostojno ali v povezavi z drugimi ponudbami pojavljala na trgu. Predlagatelj naj  pri pripravi besedila za drugo obravnavo večjo pozornost nameni tudi jezikovni plati ter predpostavlja uporabo slovenskih izrazov namesto tujk v vseh tistih primerih, ko ne bo prišlo do pomenskih odstopanj zaradi uporabe ustreznega slovenskega izraza. Poenotiti pa je potrebno tudi terminologijo, saj so se tudi v praksi uporabljali različni pojmi za enake vsebine, kmečki turizem, turizem na kmetih, turizem na deželi, turizem na podeželju in tako dalje". Želi kdo o teh dveh sklepih razpravljati? Ugotavljam, da nihče in ga dajem skupno na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta dva sklepa sprejeli.</p>
               <p>Pod 5.1. točko: Predlagatelj naj prouči in upošteva tudi pripombe Sekretariata za zakonodajo in pravne zadeve in Državnemu zboru za drugo obravnavo predloži besedilo dokumenta, ki bo v vseh svojih elementih ustrezal določbam poslovnika Državnega zbora. Želi kdo besedo o tem predlogu sklepa?  Ugotavljam, da ne in ga dajem na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Pod 6.1. točko: Vlada naj čimprej pripravi zakonodajo za področje turistične dejavnosti. V ustreznih normativnih aktih je treba natančno opredeliti tudi vprašanje nadzora v turističnem gospodarstvu ter vlogo in pristojnosti turistične inšpekcije. Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo ta sklep sprejeli.</p>
               <p>Pod 6.2. točko. Imamo najprej amandma gospoda Ferija Horvata, da se črta besedilo "za julijsko sejo" in nadomesti z besedo "čimprej". Želi kdo o temu amandmaju razpravljati? Ugotavljam, da ne in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo ta amandma sprejeli.</p>
               <p>V razpravo dajem 6.2. točko v celoti. Želi kdo besedo? Ugotavljam da ne in dajem 6.2. točko v celoti na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta sklep sprejeli.</p>
               <p>Pod 6.3., 4. in 5. točko imamo besedilo. Vlada naj pri pripravi besedila "strategije turizma in programa aktivnosti za drugo obravnavo ustrezno upošteva tudi program CRFOV - celostnega razvoja podeželja in razvoja vasi". V strategiji in v programu je treba dati večji poudarek sodelovanju in skupnimi aktivnostmi z drugimi državami, zlasti s sosedi na državni, regionalni in lokalni ravni. Vlada naj prouči, kako v strategijo in program aktivnosti še močneje vključiti ekologijo, tako z vidika varovanja okolja kot tudi nadaljnjega razvoja turističnih območij. Želi kdo besedo o treh predlogih sklepov? Ugotavljam da ne in jih skupno dajem na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo te tri sklepe sprejeli.</p>
               <p>Gospod Janez Podobnik je pravkar predlagal predlog dodatnega sklepa. Predlagam, da o njem glasujemo na tem mestu. Predlagatelj naj za drugo obravnavo strategije razvoja turizma bolj podrobno opredeli vlogo lokalnih samoupravnih skupnosti občin pri razvoju turizma. Želi kdo o tem predlogu sklepa razpravljati? Ugotavljam da ne in ga dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta sklep sprejeli.</p>
               <p>Pod 7.1. točko. Čimprej je potrebno vzpostaviti profesionalno in učinkovito organizacijo trženja in promocije ter nameniti ustrezno pozornost tudi od organizacij turističnih predstavništev v tujini. V sklopu organizacijskih ukrepov sodi tudi vzpostavitev osnove enotnega informacijskega sistema za turizem. Želi kdo razpravljati o tem predlogu sklepa? <stage>(Ne.)</stage> Ugotavljam, da ne in ga dajem na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da smo 7.1. točko sprejeli.</p>
               <p>Pod 8.1. točko. Vlada Republike Slovenije oziroma Ministrstvo za gospodarske dejavnosti naj zagotavlja stalno koordinacijo v  aktivnostih z drugimi dejavniki na republiški ravni, ki so pomembni za razvoj turizma, zlasti s Turistično zvezo Slovenije, Gospodarsko zbornico Slovenije in Obrtno zbornico Slovenije. Želi kdo besedo o tem predlogu sklepa? Ugotavljam da ne in ga dajem na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo tudi ta sklep sprejeli.</p>
               <p>Dajem na glasovanje še sklep proceduralne narave, in sicer: Državni zbor bo gradivo "Strategija razvoja turizma v Republiki Sloveniji" razpravljal, o njem obravnaval v dvofaznem postopku. Torej, naj bi bila naslednja faza končna. To je tudi predlog matičnega delovnega telesa, ki ga dajem najprej v obravnavo. Želi kdo besedo? <stage>(Ne.)</stage> Dajem ta predlog na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo ta sklep proceduralne narave sprejeli.</p>
               <p>Dajem v obravnavo še predlog dodatnega sklepa Odbora za infrastrukturo in okolje, ki se glasi: Državni zbor Republike Slovenije nalaga Vladi Republike Slovenije, da ob pripravi sprememb in dopolnitev državnih prostorskih planskih dokumentov vključi tudi dopolnitve s področja naravne in kulturne dediščine, ki se nanašajo na opredelitev območij regijskih parkov, ter opredeli kriterije in omejitve zmogljivosti prostora, tudi stališča zasnove območij za razvoj turizma. Želi kdo besedo o tem predlogu dodatnega sklepa?</p>
               <p>Ugotavljam da ne in ga dajem na glasovanje.</p>
               <p>Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta dodatni sklep sprejeli.</p>
               <p>S tem zaključujem to točko dnevnega reda.</p>
               <p>Prehajam k <title>37. TOČKI DNEVNEGA REDA - PRVA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O POSLANCIH</title>.</p>
               <p>Predlog zakona sta v obravnavo zboru predložila poslanca Tone Partljič in Miroslav Mozetič. Želi predstavnik predlagateljev besedo? <stage>(Ne.)</stage> Predlog zakona je obravnavala Komisija za volitve, imenovanja in administrativne zadeve kot matično delovno telo. Želi poročevalec komisije predstaviti mnenja komisije? <stage>(Ne.)</stage> Želi besedo predstavnik Sekretariata za zakonodajo in pravne zadeve? <stage>(Ne.)</stage> Želi predstavnik Vlade besedo? <stage>(Tudi ne.)</stage> Želijo besedo predstavniki poslanskih skupin? <stage>(Ne.)</stage> Besedo dajem poslankam in poslancem. Pisnih prijav k razpravi nismo prejeli. Želi kdo besedo?</p>
               <p>Ugotavljam, da ne in zaključujem razpravo ter prehajam h glasovanju o predlogu stališč in sklepov, ki ste ga prejeli s sporočilom Komisije za volitve, imenovanja in administrativne zadeve, z dne 11.5.1994. K temu pa ste prejeli tudi amandmaje, in sicer amandma gospoda Zmaga Jelinčiča in pa amandma gospoda Cirila Ribičiča.</p>
               <p>Če gremo po vrsti, dajem najprej v obravnavo in na glasovanje prvi predlog, ki se glasi: "Predlog zakona je ustrezna podlaga za pripravo zakona za drugo obravnavo." Želi kdo o tem predlogu sklepa razpravljati? Ugotavljam, da ne in ga dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Dr. Ciril Ribičič je predlagal amandma, ki  predlaga novo 2. točko, ki se glasi: "2. Poslanci iz 14. člena zakona o poslancih imajo pravice po 36. do 38. členu tega zakona, ne pa tudi pravic po 39. členu tega zakona, ki se nanaša na posebne pogoje za uveljavljanje pravice do pokojnine.</p>
               <p>Sedaj 2., 3., in 4., točka stališč in sklepov postanejo 3., 4. in 5. točka." Želi kdo besedo o tem predlogu? Prosim. Gospod Verzolak ima besedo.</p>
            </sp>
            <sp xml:id="SDZ1-Redna-22-1994-06-28.sp46">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Mislim, da bi se bilo zelo dobro zgledovati po teh zahodnih demokracijah. Konkretno, avstrijski zakon predvideva, da če je poslanec nadomestni poslanec in tudi samo en dan v parlamentu, mu pripadajo enake pravice in mislim, da tukaj ta člen, predlog zopet razvrednoti nekako poslance in nas skuša ponižati oziroma že javnost in pa tudi Vlada nas hoče diskriditirati in nas spraviti na nivo poslušnih, ubogljivih delavcev. V končni fazi smo le voljeni izbrani predstavniki ljudstva in menim, da ta predlog ni umesten. Hvala.</p>
            </sp>
            <sp xml:id="SDZ1-Redna-22-1994-06-28.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim. Gospod dr. Ciril Ribičič. Izvolite.</p>
            </sp>
            <sp xml:id="SDZ1-Redna-22-1994-06-28.sp48">
               <speaker>DR. CIRIL RIBIČIČ:</speaker>
               <p>Spoštovane kolegice in kolegi! Poizkušal bom na enakomeren način, kot sem v pisni obliki tudi ustno pojasnil, za kaj gre. Predvsem bi rad poudaril, da se strinjam s tem, da, kot se z grdo besedo reče, tako imenovani nadomestni poslanci, morajo dobiti večjo stabilnost oziroma jim je potrebno zagotoviti večjo socialno varnost v tem državnem zboru, zato ne nasprotujem temu, da se razširijo njihove pravice in s tem izenačijo z drugimi poslanci, kar se tiče vračanja na njihovo delovno mesto in nadomestilo plače. Menim pa, da je sporno širiti pravice na nove poslance, tiste pravice, ki so v javnosti naleteli na ostre kritike. Pri tem nam seveda določeno sliko poda takšna primerjava, kot je bila dana tukaj, ki govori o tem, kako je to določeno v drugih državah. Neko drugo sliko nam bo pa podala seveda primerjava položaja delavcev, zaposlenih, njihovih plač, števila nezaposlenih in še marsikatera druga težava, s katero se soočamo. In te razmere, socialne in ekonomske razmere v Sloveniji so seveda podlaga za kritiko številnih posebnih pravic poslancev, med njimi tudi možnosti upokojevanja s 25-imi leti.</p>
               <p>Kot veste, se je matično delovno telo opredelilo za to, da se v okviru celovitih sprememb obravnavajo tudi takšna vprašanja in moje mnenje je, da je vprašanje 25 letne mandatne dobe eno od takšnih spornih in pomembnih vprašanj in da je prav, da o tem razpravljamo v sklopu teh splošnih, celovite reforme te zakonodaje zakona o poslancih in da zaradi tega nima smisla in nasprotujem temu, da bi predhodno razširili te pravice, ki so posebej kritizirane v javnosti in sporne. Zaradi tega vztrajam pri tem predlogu. Hvala lepa.</p>
            </sp>
            <sp xml:id="SDZ1-Redna-22-1994-06-28.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim. Gospod Žarko Pregelj. Izvolite. Hkrati prosim za mir v dvorani, da bomo lahko razpravo opravili na dostojni ravni.</p>
            </sp>
            <sp xml:id="SDZ1-Redna-22-1994-06-28.sp50">
               <speaker>ŽARKO PREGELJ:</speaker>
               <p>Spoštovani! Najprej ena opazka, kar se tiče same dikcije teh dodatnih sklepov, predvsem tistega, ki smo ga že izglasovali, tudi ta sta skorajda amandmajska. Mislim, da bi jih bilo potrebno malo drugače zapisati. Vsaj poslovnik predvideva, da se v tej fazi amandmajev ne vlaga.</p>
               <p>Kar se tiče pa vsebine, bi pa zgolj opozoril na to, da se v resnici po našem volilnem zakonu oziroma po zakonu, na podlagi katerega so bile opravljene volitve leta 1992, volijo v resnici liste oziroma stranke, in da je zmanjševanje pravic nadomestnih poslancev v resnici kršenje pravic list, kajti izvoljena je cela lista, kot je izvoljena. Jasno je, pravico biti poslanci imajo tisti, ki dosežejo določene kvorume, toda v primeru nastopa nadomestnega poslanca, se ta pravica pač prenese na naslednjega z liste in je nesmiselno tukaj deliti pravice poslancev, se pravi različno, kajti izhajamo iz tega, da se na volitvah v resnici volijo liste oziroma stranke. To je osnovni subjekt tudi v parlamentu, zato imamo poslanske skupine in pravice poslancev morajo biti zaradi tega izenačene. Hvala lepa.</p>
            </sp>
            <sp xml:id="SDZ1-Redna-22-1994-06-28.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim. Dr. Ciril Ribičič. Replika verjetno.</p>
            </sp>
            <sp xml:id="SDZ1-Redna-22-1994-06-28.sp52">
               <speaker>DR. CIRIL RIBIČIČ:</speaker>
               <p>No, samo kratka replika. Glede same procedure, seveda kolikor je to amandmajska oblika, je amandma na stališča in sklepe, ne pa na predložena besedila teksta zakona, ker je po poslovniku prepovedano. Kar zadeva pa samo vsebino, je pa dejstvo, da gre za širjenje pravic 90 poslancev, ki so izvoljeni, pa v sedanjem zakonu pridobijo te pravice, s to spremembo pa seveda to širimo na dodatne poslance, tiste, ki so prišli v zbor naknadno po izvolitvi ali pa po posameznih kadrovskih spremembah v Vladi. Očitno gre torej za širjenje pravic, vsaj z vidika davkoplačevalcev. Hvala lepa.</p>
            </sp>
            <sp xml:id="SDZ1-Redna-22-1994-06-28.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim. Gospod Marijan Poljšak ima besedo.</p>
            </sp>
            <sp xml:id="SDZ1-Redna-22-1994-06-28.sp54">
               <speaker>MARIJAN POLJŠAK:</speaker>
               <p>Gospod Ribičič je govoril približno v tem smislu: ker so v Sloveniji socialne in ekonomske težave, zato se mnenje javnosti usmerja proti poslancem. Kritike javnosti na poslance so tudi upravičene, to dobro vemo in ti napadi na poslance, ali pa na parlament, na poslanske položaje kakorkoli, so delno upravičeni, ampak to je gonja. Odgovor na to gonjo ne more biti takšen, da mi sedaj rečemo, da socialno-ekonomske težave, ki so v Sloveniji, ne znamo reševati, ampak odgovor na to, na socialno-ekonomske težave, ni to, da mi iščemo grešnega kozla, ali pa poteze, s katerimi bomo metali pesek v oči sami sebi in javnosti, ampak izhod je to, da parlament o teh zadevah bolje odloča.</p>
               <p>Če parlament, ne samo naš parlament, ampak parlament, ki je bil pred nami v Sloveniji iz prehoda samoupravnega socializma v ta sedanji kvazi kapitalizem, ali karkoli je, ni znal napraviti potez. Marsikateri ste bili v prejšnjem parlamentu, pa tudi sedanji parlament ni znal napraviti potez, s katerimi bi Slovenijo naredil tako, kot zahteva ustava, socialno državo, da bi bil prehod bolj normalen, da bi bili odnosi in socialna ureditev bolj normalna, potem posledica tega, da je to nenormalno in da v Sloveniji socialni odnosi niso urejeni, ne more biti gonja proti poslancu, ali samogonja poslancev proti parlamentu. Odgovor na to je, da ta parlament postane najpametnejši in rešuje socialne probleme bolje. Hvala.</p>
            </sp>
            <sp xml:id="SDZ1-Redna-22-1994-06-28.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma gospoda dr. Cirila Ribičiča na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da ta predlog dodatnega sklepa ni bil sprejet.</p>
               <p>Ostali smo torej pri dosedanji 2. točki, ki se glasi: Predlagatelji naj pri pripravi predloga zakona za drugo obravnavo</p>
               <p>upoštevajo pripombe o mnenju Sekretariata Državnega zbora za zakonodajo in pravne zadeve. Želi kdo besedo o tem predlogu sklepa? Hkrati ponovno prosim za tišino v dvorani. Želi kdo besedo? Ugotavljam, da ne in dajem 2. točko o predlogu stališč in sklepov matičnega delovnega telesa na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo to točko sprejeli.</p>
               <p>Pri 3. točki ni treba niti glasovati. Ta je poslovniška. Potem je naslednja točka, v bistvu točka gospoda Zmaga Jelinčiča, da se dopolni z naslednjo novo točko: Predlagatelja zakona naj pri pripravi predloga za drugo obravnavo dopolnita 14. člen zakona z novim tretjim odstavkom, ki naj se glasi: Pravica iz prejšnjega odstavka tega člena se ne more prenesti na kandidata, ki ni več član politične stranke, na katere kandidatni listi je na volitvah kandidiral. Želi kdo besedo o tem predlogu? Prosim, gospod Žaro Pregelj ima besedo.</p>
            </sp>
            <sp xml:id="SDZ1-Redna-22-1994-06-28.sp56">
               <speaker>ŽARKO PREGELJ:</speaker>
               <p>Spoštovani. Tukaj menim, da je dejansko uporabljena dikcija, ki v to fazo ne sodi. Namreč predlagatelj tega amandmaja zahteva, naj predlagatelj zakona pripravi predlog za drugo obravnavo in dopolni 14. člen zakona z novim tretjim odstavkom. Jaz ne vidim nobenega 14. člena zakona, ker sta samo dva. Torej tega predlagatelj ne more narediti. Dikcija je popolnoma narobe zapisana tukaj. Se ne da na ta način posegati v že sprejet zakon in zahtevati, da se ga dopolni. Kvečjemu bi moralo biti napisano, da je potrebno razširiti spremembo zakona še na področje teh pravic, ki jih opredeljuje 14. člen, ne pa tako direktno napisati.</p>
               <p>Kar se pa tiče same vsebine, bi pa rekel takole: ravno tako je sporna, kot je bilo sporno prejšnje opredeljevanje pravic. Namreč, na volitvah je izvoljena lista kandidatov in ta lista je točno jasna, kdo je na listi in ta ima pravico priti v parlament, ne glede na to, kaj je potem stranka naredila. Žal je lista tista, ne pa stranka, ki odloča. Hvala.</p>
            </sp>
            <sp xml:id="SDZ1-Redna-22-1994-06-28.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Še kdo želi besedo? Ugotavljam, da ne in dajem ta amandma na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da je amandma zavrnjen.</p>
               <p>Imamo še 4. točko: Predlagatelj naj predloži predlog zakona za drugo obravnavo v Državnem zboru čimprej. Besedo želi gospod mag. Jože Protner.</p>
            </sp>
            <sp xml:id="SDZ1-Redna-22-1994-06-28.sp58">
               <speaker>MAG. JOŽE PROTNER:</speaker>
               <p>Predlagam spremembo te 4. točke, in sicer tako, da se glasi: Predlagatelj naj predloži predlog zakona za drugo obravnavo za julijsko sejo Državnega zbora. Hvala.</p>
            </sp>
            <sp xml:id="SDZ1-Redna-22-1994-06-28.sp59">
               <speaker>PODPREDSEDNIK DR. LEV KREFT:</speaker>
               <p>To ni mogoče gospod mag. Jože Protner. Pred septembrom ni mogoče. Junijska seja je tako rekoč jutri. Roki so potekli. Mi ne moremo od predlagatelja zahtevati, da predloži za julijsko sejo. Tudi sicer smo v teh sklepih začeli roke izpuščati, ker moramo najprej izpolniti naš A program, za katerega vsi veste, kaj je. Če vztrajate, vas seveda prosim, da oddate amandma v pisni obliki, gospod Protner. Vztrajate? Dobro.</p>
               <p>Na glasovanje dajem predlog mag. Jožeta Protnerja, da se besedice "čimprej" nadomestijo z besedami "za julijsko sejo". Ugotovimo sklepčnost! <stage>(47 prisotnih.)</stage></p>
               <p>Kdo  je za?  <stage>(20 poslancev.)</stage> Je  kdo proti? <stage>(19 poslancev.)</stage></p>
               <p>Ugotavljam, da smo ta amandma sprejeli.</p>
               <p>Dajem ta sklep, kot sem ga že prej prebral s to dopolnitvijo, v celoti na glasovanje. Želi kdo še pred tem o njem razpravljati? Ugotavljam da ne in ga dajem na glasovanje.</p>
               <p>Ugotovimo sklepčnost! <stage>(49 prisotnih.)</stage></p>
               <p>Kdo  je  za? <stage>(14  poslancev.)</stage> Je  kdo proti? <stage>(21 poslancev.)</stage></p>
               <p>Ugotavljam, da tega sklepa nismo sprejeli, zato predlagam samoiniciativno na glasovanje sklep, predlagatelj naj predloži predlog zakona za drugo obravnavo. Želi kdo besedo o tem predlogu sklepa? Ugotavljam da ne in ga dajem na glasovanje. Pod točko 1. V tem primeru pač roka ne bomo določali. V skladu s poslovnikom bi morali določiti rok.</p>
               <p>Predlagam torej naslednji sklep: Predlagatelj naj predloži predlog zakona za drugo obravnavo v mesecu septembru. Želi kdo besedo o tem predlogu sklepa? Ugotavljam da ne in ga dajem na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda.</p>
               <p>Prehajam na k <title>38. TOČKI DNEVNEGA REDA</title> - druga obravnava <title>PREDLOGA ZAKONA O VARSTVU PRED NARAVNIMI IN DRUGIMI NESREČAMI</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Prosim, gospod Bogataj, izvolite. Hkrati prosim vse poslanke in poslance, da ostanete v dvorani, ker gre za drugo obravnavo, kar pomeni, da bomo kmalu glasovali.</p>
            </sp>
            <sp xml:id="SDZ1-Redna-22-1994-06-28.sp60">
               <speaker>MIRAN BOGATAJ:</speaker>
               <p>Hvala lepa. Spoštovane poslanke, poslanci, spoštovani gospod podpredsednik! Opravičil bi ministra, predvideno je bilo, da bo zakon že dopoldan v obravnavi. Ta trenutek ima neodložljive obveznosti, tako da ga moramo zastopati drugi.</p>
               <p>Zakon oziroma predlog zakona o varstvu pred naravnimi in drugimi nesrečami, ki vam je bil predložen v drugo obravnavo, je upošteval v glavnem vse usmeritve Državnega zbora, sprejete ob prvi obravnavi in še posebej poudarjam tudi usmeritve oziroma mnenje Sekretariata za zakonodajo in pravne zadeve vašega zbora.</p>
               <p>Zakon oziroma predlog zakona smo uskladili tudi z drugimi zakonskimi teksti, ki jih imate v postopku, tako da ne prihaja do kolizije z njimi oziroma ne bi smelo priti v bodoče. Izvedli smo podrobno obravnavo v matičnem odboru, to je Odboru za obrambo, pri čemer smo upoštevali tako mnenje Sekretariata za zakonodajo in pravne zadeve, Odbora za infrastrukturo in nekatera druga mnenja. Na tej podlagi so bili oblikovani amandmaji, ki so vam predloženi in ki jih Vlada v veliki večini podpira; z njimi se namreč izboljšuje zakonsko besedilo, zakonske določbe so jasnejše in preciznejše in z njimi se dopolnjuje sistemska ureditev varstva pred naravnimi in drugimi nesrečami.</p>
               <p>Žal nismo mogli pri tem upoštevati enega od mnenj Sekretariata za zakonodajo in pravne zadeve iz prve obravnave, ki je bilo v tem, da naj Svet za nacionalno varnost prevzame naloge Sveta za varstvo pred naravnimi in drugimi nesrečami. Dejstvo namreč je, da izhajajoč iz resolucije o izhodiščih nacionalne varnosti, je vloga sveta bistveno širša, njegov pomen bistveno širši, kot pa tega sveta, ki ga opredeljuje ta zakon.</p>
               <p>Še posebej bi poudaril razpravo in razmišljanje, ki je bilo zelo prisotno v minulih tednih, da naj bi ta zakon uredil tudi trajno sanacijo posledic naravnih in drugih nesreč. Dejstvo je, da domet tega zakona ni takšen, na drugi strani pa sam zakon ne onemogoča, ne preprečuje, da z enim ali s posebnimi zakoni tudi to materijo uredimo. Amandmaje, ki so bili dani, v glavnem, kot rečeno, podpira Vlada, pri čemer pa Vlada ni mogla podpreti treh amandmajev.</p>
               <p>Prvi amandma se nanaša na 62. člen, da naj bi država pokrivala stroške, ki jih povzroči oziroma škodo, ki jo povzročijo evakuiranci, glede na to, da je ta pristojnost oziroma obveznost države in občine že pokrita s 30. in 31. členom.</p>
               <p>Drugo, da morajo občine zagotoviti ustrezne nastanitvene zmogljivosti za primer naravne ali druge nesreče. Skladno z vašim sklepom iz prve obravnave smo dopolnili 37. člen, konkretno sedmo alineo drugega odstavka 37. člena, kjer je ta obveznost že zagotovljena. Danes dopoldne je bil vložen še en amandma, in sicer k 32. členu, po katerem naj bi črtali uporabo EMŠE za evidenco pripadnikov civilne zaščite. Rad bi posebej opozoril - če ne bo uporabe tega identa za vodenje evidenc v civilni zaščiti, potem obveznosti delovanja v civilni zaščiti ni mogoče izvajati kot državljanske dolžnosti. Namreč, upravni organi, ki te evidence vodijo, ne morejo pripadnikov civilne zaščite zbirati z nekimi razpisi, javnimi pozivi itd. Zbirajo jih izključno lahko samo s tem, da imajo vpogled v temeljne baze podatkov. To v celoti velja tudi za ostale državljanske dolžnosti, kot je delovna ali pa vojaška dolžnost ipd.</p>
               <p>Mi smo v primerjavi z zakonskim tekstom za prvo obravnavo to področje in uporabo EMŠE že reducirali, zato predlagamo, da podprete, da zagotovimo neko kvalitetno enakomerno in usklajeno kadrovsko popolnitev vseh tistih sestavin, ki se v enem ali v drugem sistemu popolnjujejo na podlagi državljanske dolžnosti.</p>
               <p>Spoštovane poslanke in poslanci, spoštovani zbor! V preteklih dneh smo poskušali s predstavitvijo kompleksnosti, širine in pomena celotnega sistema varstva pred naravnimi in drugimi nesrečami, predvsem z vidika organiziranja za zaščito, reševanje in pomoč predstaviti tudi v avli pred vašo dvorano.</p>
               <p>Upam, da smo s tem opozorili, kakšen je pomen tega sistema in to svoje upanje prenašam tudi na to, da bo Državni zbor podprl zakon v drugi obravnavi, glede na to, da varstvo pred naravnimi in drugimi nesrečami je aktualno, ne samo občasno, ampak iz dneva v dan. Hvala lepa.</p>
            </sp>
            <sp xml:id="SDZ1-Redna-22-1994-06-28.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za obrambo, kot matično delovno telo. Želi predstavnik odbora besedo? Prosim. Besedo ima gospod Jožef Kopše.</p>
            </sp>
            <sp xml:id="SDZ1-Redna-22-1994-06-28.sp62">
               <speaker>JOŽEF KOPŠE:</speaker>
               <p>Spoštovane kolegice in kolegi, spoštovani predsedujoči! Odbor za obrambo je kot matično delovno telo na 22. seji, dne 6.6.1994, obravnaval predlog zakona o varstvu pred naravnimi in drugimi nesrečami. Odbor se je seznanil z mnenjem sekretariata, z mnenjem Odbora za infrastrukturo, ki je bilo  kot zainteresirano delovno telo, ter mnenjem Državnega sveta.</p>
               <p>Člani odbora so po temeljiti obravnavi pri naštetih mnenjih ugotovili, da je predlagatelj pri pripravi zakona za drugo obravnavo upošteval sklepe Državnega zbora iz prve obravnave. Upošteval jih je le delno in nepopolno, zato je nastalo na samem odboru zaradi procedure z desetimi podpisi še 20 dodatnih amandmajev, ki jih je kasneje več ali manj Vlada potrdila, mislim, da razen enega vse.</p>
               <p>Člani odbora so po temeljiti obravnavi ugotovili, da je predlagatelj pripravil delno, glede na to, da sta bila vložena le dva amandmaja, je bilo iz razprave jasno, da je potrebno predlog zakona v nekaterih členih še izboljšati. Rok za vlaganje amandmajev posameznih poslancev je že potekel in so člani odbora, kot sem prej rekel, z desetimi podpisi to uredili.</p>
               <p>Člani odbora so sklenili, da vložijo amandmaje, in sicer k 62. členu, kjer so ga zavrnili in pa k drugemu odstavku 62. člena istega predlagatelja in ga je odbor ravno tako zavrnil in ga ni podprl.</p>
               <p>Člani odbora so z glasovanjem soglasno sprejeli mnenje, da je predloženi zakon primerna podlaga za drugo obravnavo v Državnem zboru. Hvala lepa.</p>
            </sp>
            <sp xml:id="SDZ1-Redna-22-1994-06-28.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne.)</stage></p>
               <p>Prehajamo na obravnavo in odločanje o posameznih členih predloga zakona. Prejeli ste pregled amandmajev, ki ga je pripravil matični odbor za obrambo, z datumom 27. junija 1994, dodatno k temu pa je treba upoštevati še amandma skupine poslancev s prvopodpisano gospo Viko Potočnik k 32. členu in mislim, da drugih dodatnih amandmajev ni bilo.</p>
               <p>Najprej predlagam, da sprejmemo sklep proceduralne narave: "Da bomo o vseh tistih členih, h katerim ni bil vložen noben amandma, razpravljali in glasovali skupno." Gospod Žarko Pregelj ima proceduralno. Izvolite.</p>
            </sp>
            <sp xml:id="SDZ1-Redna-22-1994-06-28.sp64">
               <speaker>ŽARKO PREGELJ:</speaker>
               <p>Spoštovani! Pred eno dilemo sem. Odbor za infrastrukturo je sprejel kot zainteresirani odbor nekaj predlogov za amandmaje, ki jih je matični odbor deloma upošteval. Upošteval je predvsem amandmaje k 8. členu, medtem ko dveh amandmajev k 97. in 127. členu  pa ni upošteval in niti ni, vsaj jaz v mnenju nisem zasledil obrazložitve, zakaj jih ni upošteval.</p>
               <p>Sprašujem, ali je možno, da bi Odbor za infrastrukturo te svoje amandmaje uveljavil? Hvala.</p>
            </sp>
            <sp xml:id="SDZ1-Redna-22-1994-06-28.sp65">
               <speaker>PODPREDSEDNIK DR. LEV KREFT:</speaker>
               <p>Želite vložiti te amandmaje? Obravnava je v odborih končana.</p>
            </sp>
            <sp xml:id="SDZ1-Redna-22-1994-06-28.sp66">
               <speaker>ŽARKO PREGELJ:</speaker>
               <p>Zainteresirano telo tega ne more vložiti, potem bi jasno bilo potrebno zbirati podpise in bi prosil, ko bomo prišli do 97. člena oziroma če ne bomo do takrat utegnili, da bi zbrali podpise. Hkrati pa ugotavljam, da potem ne moremo teh dveh členov izključiti, kot ste zdaj predlagali, predsedujoči, da bi pač o njih na koncu odločali. Tako, da prosim..., gre za 97. in 127. člen.</p>
            </sp>
            <sp xml:id="SDZ1-Redna-22-1994-06-28.sp67">
               <speaker>PODPREDSEDNIK DR. LEV KREFT:</speaker>
               <p>Jaz predlagam, da tako naredimo, da boste uspeli zbrati podpise, da najprej razpravljamo in glasujemo o členih, kot so v pregledu amandmajev, in da na koncu še, če boste uspeli zbrati podpise seveda, o 97. in 127. členu. Besedo ima gospod Jožef Kopše.</p>
            </sp>
            <sp xml:id="SDZ1-Redna-22-1994-06-28.sp68">
               <speaker>JOŽEF KOPŠE:</speaker>
               <p>O 127. členu ni potrebno, ker je amandma, ki ga je skupina desetih poslancev dala, se pravi, je tako ali tako v obravnavi.</p>
            </sp>
            <sp xml:id="SDZ1-Redna-22-1994-06-28.sp69">
               <speaker>PODPREDSEDNIK DR. LEV KREFT:</speaker>
               <p>Ali je ta, za spremembo roka? Preostaja samo 97. člen, gospod Pregelj. Jaz vas prosim, če uspete zbrati podpise do takrat, ko pride 97. člen na vrsto, ker je itak pri koncu. Mislim, da bo za to dovolj časa. Poslanke in poslanci so pač v dvorani in dajem vendarle proceduralni predlog sklepa na glasovanje. Torej, da bomo glasovali o vseh tistih členih, h katerim ni vložen noben amandma, skupno. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Dajem v obravnavo 1. člen, skupno z amandmajem, ki se glasi: v prvem odstavku se črta besedilo "ter pred nevarnostmi v vojnem ali izrednem stanju". Želi kdo besedo o tem amandmaju? Ugotavljam, da nihče in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še 1. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen sprejeli.</p>
               <p>K 2. členu imamo dva amandmaja. Prvi, v drugi alinei se beseda nevarnosti nadomesti z besedami naravnih in drugih nesreč. Predlagatelj je skupina poslancev Odbora za obrambo. Vlada se strinja z amandmajem.</p>
               <p>In pod 2. točko: za tretjo alineo prvega odstavka se doda nova alinea, ki se glasi: "Izobraževanje in usposabljanje za zaščito reševanja in pomoč". Predlagatelj je ista skupina. Vlada se prav tako strinja.</p>
               <p>Želi kdo besedo? Ugotavljam, da ne in dajem amandma pod 1. točko na glasovanje. Prosil bi za prisotnost vseh, ki so v dvorani in pa tistih, ki hodijo iz dvorane in so odsotni, čeprav bi morali biti v hiši. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma pod 2. točko. Vendar pa bomo morali počakati na aparaturo, da nam to dovoli. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Sedaj dajem na glasovanje, glede na to, da smo ta amandma sprejeli, še 2. člen v celoti. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 2. člen sprejeli.</p>
               <p>K 5. členu. V besedilo prvega odstavka se za besedo "zagotavljajo" vstavijo besede "v okviru svojih pristojnosti oziroma pravic in dolžnosti". Predlagatelj je skupina poslancev odbora. Vlada se strinja.</p>
               <p>Želi kdo besedo o tem amandmaju? Ugotavljam, da ne in ga dajem na glasovanje. Tako ne bomo mogli nadaljevati. Če kdo želi, naj predlaga, da se danes Državni zbor razpusti, drugače pa naj se delo odvija normalno. Ponovno prosim sekretarje poslanskih skupin, da zagotovijo prisotnost poslank in poslancev, ki bi morali biti v dvorani, pa jih ni. So pa v hiši.</p>
               <p>Hkrati dajem ponovno na glasovanje amandma k 5. členu. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še 5. člen v celoti.  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 8. členu imamo 5 amandmajev. Prvi: Besedilo tretje točke se dopolni tako, da se glasi: "Druge nesreče so velike nesreče v cestnem, železniškem in zračnem prometu, požar, rudniška nesreča, porušitev jezu, nesreče, ki jih povzročijo aktivnosti na morju, jedrska nesreča in druge ekološke ter industrijske nesreče, ki jih povzroči človek s svojo dejavnostjo in ravnanjem, pa tudi vojna, izredno stanje in druge oblike množičnega nasilja." Predlagatelj je ista skupina poslancev. Vlada se strinja.</p>
               <p>Pod 2. točko: Črta se besedilo četrte točke, točke v nadaljevanju se preštevilčijo. Predlagatelj je ista skupina poslancev, Vlada se strinja.</p>
               <p>Pod 3. točko: Besedilo pete točke se spremeni tako, da se glasi: "Industrijska nesreča je dogodek, ki je ušel nadzoru pri opravljanju dejavnosti ali opravljanju s sredstvi za delo in ravnanju z nevarnimi snovmi, z naftnimi derivati, energetskimi plini med proizvodnjo, predelavo in obdelavo, skladiščenjem in pretovarjanjem, prevozom ali odstranjevanjem, katerega posledice ogrožajo življenje ali zdravje ljudi, živali, premoženja, kulturne dediščine ter okolja." Isti predlagatelj, Vlada se strinja.</p>
               <p>Pod 4. točko: v šesti točki se beseda "jedke" dopolni z besedo oksidacijske. Isti predlagatelj, mnenje Vlade je enako.</p>
               <p>Pod 5. točko: v 12. točki se v besedilu beseda "drugo" nadomesti z besedo "naravno". Isti predlagatelj, enako potrjujoče mnenje Vlade.</p>
               <p>Želi kdo besedo o amandmajih in 5. členu? Ugotavljam, da ne in dajem prvi amandma na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo prvi amandma sprejeli.</p>
               <p>Na glasovanje dajem amandma pod točko 2. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo drugi amandma sprejeli.</p>
               <p>Na glasovanje dajem amandma pod točko 3. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo tretji amandma sprejeli.</p>
               <p>Na glasovanje dajem amandma pod točko 4. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma pod točko 5. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem 8. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen sprejeli.</p>
               <p>K 21. členu: v drugem odstavku naj se beseda "vse" nadomesti z besedo "enake". Želi kdo besedo o tem amandmaju? Isti predlagatelj, enako mnenje Vlade. <stage>(Ne.)</stage> Dajem ga torej na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 21. člen v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 21. člen sprejeli.</p>
               <p>K 25. členu: besedilo drugega odstavka se spremeni tako, da se glasi: "Za materialno dolžnost se šteje tudi namestitev sredstev in naprav za opazovanje, obveščanje in alarmiranje na poslovnih in drugih stavbah, izjemoma pa tudi na stanovanjskih stavbah, če teh sredstev ni mogoče namestiti na drugih objektih". Isti predlagatelj, enako mnenje Vlade. Želi kdo besedo? Ugotavljam, da ne in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 30. členu: besedilo drugega odstavka se deloma spremeni in dopolni tako, da se bo glasilo: "Državljani in pravna oseba, ki je zavezana k materialni dolžnosti, ima pravico do nadomestila za uporabo sredstev, ki jih je predlaga za potrebe zaščite, reševanja in pomoči". Isti predlagatelj, enako mnenje Vlade. Želi kdo besedo? Ugotavljam, da ne. Dajem ta amandma na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 30. člen v celoti. Opozarjam, da smo padli na sklepčnost 46, kar pomeni pri naslednjem glasovanju možne težave. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 30. člen v celoti sprejeli.</p>
               <p>K 32. členu imamo amandma skupine poslancev s prvopodpisano gospo Viko Potočnik, ki se glasi: v prvi alinei prvega odstavka 32. člena se črtajo besede "enotno matično številko". Vlada amandmaju nasprotuje. Želi kdo besedo? Ja, prosim. Gospod Jožef Kopše. Izvolite.</p>
            </sp>
            <sp xml:id="SDZ1-Redna-22-1994-06-28.sp70">
               <speaker>JOŽEF KOPŠE:</speaker>
               <p>Podoben amandma smo na odboru obravnavali. Bila je pripomba, vendar ni bil večinsko sprejet. Hvala.</p>
            </sp>
            <sp xml:id="SDZ1-Redna-22-1994-06-28.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da amandmaja nismo sprejeli.</p>
               <p>Na glasovanje dajem 32. člen v celoti. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo 32. člen v celoti sprejeli.</p>
               <p>Prehajamo k 34. členu. V prvem odstavku naj se beseda "odstopiti" nadomesti z besedo "sporočiti". Predlagatelj je skupina poslancev Odbora za obrambo. Vlada se z amandmajem strinja. Želi kdo besedo? Ugotavljam, da ne in dajem amandma na glasovanje. Ugotovimo sklepčnost! <stage>(43 prisotnih.)</stage> Smo spet tam.</p>
               <p>Ponovno prosim, da ugotovimo sklepčnost! <stage>(50 prisotnih.)</stage>                        </p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli. Dajem na glasovanje  34.  člen  v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 62. členu imamo dva amandmaja. Prvi: Doda se novi tretji odstavek, ki se glasi: "Država in občine so dolžne poravnati stroške iz prejšnjega odstavka, ki bi bili potrebni za odpravo eventualnih škod, katere bi povzročili evakuiranci,  ki jih le-ti ne bi mogli poravnati glede na novo nastalo materialno stanje." Predlagatelj je gospod Ivan Verzolak. Matično delovno telo in Vlada ne podpirata.</p>
               <p>In drugi: Doda se novi drugi odstavek, ki se glasi <stage>(moralo bi biti obratno, glasovali bomo v obratnem vrstnem redu)</stage>: "Lokalne skupnosti imajo za primere naravnih ali drugih nesreč, v skladu s svojimi možnostmi pripravljeno določeno število bivalnikov in šotorov." Ostala odstavka se preštevilčita. Predlagatelj je gospod Ivan Verzolak, matično delo in Vlada ga ne podpirata. Želi kdo besedo o teh dveh amandmajih? Ugotavljam, da ne in dajem najprej na glasovanje amandma pod številko 2. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje še amandma pod številko 1. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da amandmaja nismo sprejeli.</p>
               <p>Na glasovanje dajem 62. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen v celoti sprejeli.</p>
               <p>K 64. členu se doda nov šesti odstavek, ki se glasi: "Zaklonilniki se praviloma pripravljajo v vojnem stanju za zaščito pred ruševinami." Predlagatelj je skupina poslancev Odbora za obrambo, Vlada se strinja. Želi kdo besedo? Ugotavljam da ne in dajem amandma na glasovanje.  Prosim, da ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 64. člen v celoti. Opozarjam, da nas je bilo zadnjič samo še 47. Prosim torej, da ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage> Hvala.</p>
               <p>Ugotavljam, da smo 64. člen v celoti sprejeli.</p>
               <p>Amandma k 66. členu: Črta se tretji odstavek v celoti. Predlagatelj je ista skupina poslancev. Vlada se z amandmajem strinja. Želi kdo besedo? Ugotavljam, da ne in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli in dajem na glasovanje 66. člen v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta člen v celoti sprejeli.</p>
               <p>K 71. členu imamo tri dodatne točke oziroma amandmaje. Peta in šesta alinea prvega odstavka se združita tako, da se besedilo glasi: "Reševanje iz ruševin zemeljskih in snežnih plazov".</p>
               <p>2. Besedilo šeste alinee prvega odstavka se v celoti črta. Tretjič, na koncu besedila se namesto pike postavi podpičje in dodasta novi alinei, ki se glasita: "Reševanje ob vojaških napadih in drugih oblikah množičnega nasilja, zagotavljanje osnovnih pogojev za življenje". Predlagatelj je ista skupina. Vlada se strinja. Želi kdo besedo? Ugotavljam da nihče in dajem vse tri točke amandmajev k 71. členu skupno na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli in dajem na glasovanje še 71. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta člen sprejeli.</p>
               <p>Opozarjam vas, da bi sedaj sicer bil na vrsti 97. člen, katerega bomo obravnavali na koncu, seveda če bo uspelo predlagateljem zbrati 10 podpisov.</p>
               <p>Smo torej pri 99 členu. V celotnem besedilu člena se "poslovodni organ" nadomesti z besedama "organ upravljanja". Isti je predlagatelj, Vlada se strinja. Želi kdo besedo? Ugotavljam da ne in dajem amandma na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli in dajem na glasovanje še 99. člen v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta člen v celoti sprejeli.</p>
               <p>K 102. členu. Doda se nov drugi odstavek, ki se glasi: 2. "Uprava za zaščito in reševanje spremlja izvajanje trajne sanacije večjih naravnih in drugih nesreč. Predlaga potrebne ukrepe in izdela poročilo o izvršeni sanaciji z Vlado." Predlagatelj je skupina poslancev, Vlada amandmaju ne nasprotuje. Želi kdo besedo? Ugotavljam da ne in ga dajem na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še 102. člen v celoti. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo člen v celoti sprejeli.</p>
               <p>K 115. členu. Za peto alineo se doda nova alinea, ki se glasi: "Sredstva podjetij, zavodov in drugih organizacij". Predlagatelj je skupina poslancev Odbora za obrambo. Mnenje Vlade, se strinja z amandmajem. Želi kdo besedo? Ugotavljam da ne in dajem amandma na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli in dajem na glasovanje 115. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen sprejeli.</p>
               <p>K 127. členu. V prvem odstavku se besede "za leto 1995" nadomestijo z besedami "od 1.1.1995 dalje". Predlagatelj je skupina poslancev Odbora za obrambo, Vlada se strinja. Želi kdo besedo? Besedo ima gospod Žarko Pregelj. Izvolite.</p>
            </sp>
            <sp xml:id="SDZ1-Redna-22-1994-06-28.sp72">
               <speaker>ŽARKO PREGELJ:</speaker>
               <p>Spoštovani! K temu členu je Odbor za infrastrukturo predlagal matičnemu odboru amandma, in sicer - zdaj ga bomo obrazložili takoj - predlagamo, da v drugemu odstavku navedeni zakon o oblikovanju sredstev solidarnosti za odpravljanje posledic naravnih nesreč preneha veljati šele z uveljavitvijo zakona, ki bo reševal problematiko sanacije naravnih in drugih nesreč. Predloženi zakon namreč ne ureja tudi končne oziroma trajne sanacije posledic nesreč, čemur so sredstva zakona, navedena v drugem odstavku tega člena, namenjena. Namreč, prvotni predlog v 127. členu, v drugem odstavku predvideva, da s koncem leta avtomatično preneha veljavnost sedanjega zakona, ki omogoča oblikovanje sredstev solidarnosti za odpravljanje posledic naravnih nesreč. V kolikor ne bi do takrat te problematike uredili z drugim zakonom, bi pač nastopila določena zakonska praznina in s tem bi jasno bila sanacija določenih posledic ogrožena.</p>
               <p>Poleg tega predlaga odbor tudi amandma, da naj se črta</p>
               <p>tretji odstavek tega člena, ker ni izpolnjena zahteva Državnega zbora, ki je ob prvi obravnavi predloženega zakona zahteval, da naj predlagatelj ponovno prouči prehod na nov način financiranja ter da naj po prenehanju zakona o oblikovanju sredstev solidarnosti za ugotavljanje posledic naravnih nesreč najde nov način financiranja ter ohrani realno enak obseg sredstev na področju odpravljanja škod. Ta dva amandmaja predlagamo k temu 127. členu.</p>
            </sp>
            <sp xml:id="SDZ1-Redna-22-1994-06-28.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Medtem sem prejel tudi podpise in tudi amandma k 97. členu. Želi kdo besedo o amandmajih k 127. členu, o tem, ki ga imate v pregledu in tem, ki ga je zdaj obrazložil gospod Žarko Pregelj? Besedo ima gospod Jožef Kopše, potem pa še gospod Ivan Sisinger.</p>
            </sp>
            <sp xml:id="SDZ1-Redna-22-1994-06-28.sp74">
               <speaker>JOŽEF KOPŠE:</speaker>
               <p>Spoštovane kolegice in kolegi in gospod Pregelj! Mislim, da je morda gospod Pregelj spregledal eno stvar, ki smo jo uredili v 102. členu, ki bi morda zadovoljila njegovo zahtevo in skupine desetih poslancev.</p>
               <p>V 102. členu smo sprejeli amandma, ki se glasi: "Uprava zaščite in reševanja spremlja izvajanje trajne sanacije večjih naravnih in drugih nesreč, predlaga potrebne ukrepe in izdela poročilo o izvršenih sanacijah za Vlado - trajno spremlja do končane sanacije." Ta amandma je bil sprejet k 102. členu. To bi morda zadovoljilo skupino desetih poslancev.</p>
            </sp>
            <sp xml:id="SDZ1-Redna-22-1994-06-28.sp75">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Ivan Sisinger.</p>
            </sp>
            <sp xml:id="SDZ1-Redna-22-1994-06-28.sp76">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moram reči, da je bila na 127. člen tega zakona razprava že pri prvi obravnavi. Že takrat smo predlagali in se moramo spomniti, za kaj gre. Osebno moram reči, da predlog, ki ga je predlagal gospod Pregelj, ni sprejemljiv. Zato je matični odbor pri tej razpravi v tej drugi obravnavi jasno izhajal iz tega in to je tudi razprava, o kateri sem govoril že pred časom - ne samo o tem zakonu, ampak že prej pri delegatskem vprašanju, kjer mi je minister Gaspari odgovoril, da bo zakon o tem združevanju solidarnosti, ki ga imamo 20 let, prenehal in dokler ne bo ta zakon Vlada na novo predložila, da bo do takrat pokrival te zadeve državni proračun.</p>
               <p>Tako smo tudi dejansko na matičnem odboru spremenili oziroma predlagali spremembo 127. člena prav zaradi tega, da ne pride do tako imenovane praznine, ker s tem, kar je bilo predlagano v zakonu za leto 1995, se v matičnem odboru, nismo mogli zadovoljiti, ampak zagotavljamo, da morajo biti za te namene sredstva na razpolago v proračunu, zato spreminjamo, da je to ne za leto 1995, ampak od 1.1.1995 dalje zagotavlja za te namene proračun. Bilo je govora tudi o mojem delegatskem vprašanju in ko bo Vlada predložila nov sistemski zakon, ki bo nadomestil to sedanje združevanje na osebne dohodke, na pokojnine itd., kar z 31.12. preneha, kot je tudi določeno z drugim odstavkom tega člena, zato predlagam poslanke in poslanci, da podprete amandma, ki je bil vložen na našem matičnem odboru, na 127. člen, to je s 1.1. in da enkrat nehamo s takšnim združevanjem, na katerega imajo delavci, upokojenci in vsi ljudje že dolgo pripombo. To moramo imeti pred seboj - do takrat, dokler ne bo novega sistemskega zakona, je pa proračun tisti, ki od 1.1. dalje mora za tako nesrečo zagotavljati. Prosim, da podprete ta amandma in potem o drugem amandmaju ne glasujemo več. Hvala.</p>
            </sp>
            <sp xml:id="SDZ1-Redna-22-1994-06-28.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Gospod Bogataj, izvolite.</p>
            </sp>
            <sp xml:id="SDZ1-Redna-22-1994-06-28.sp78">
               <speaker>MIRAN BOGATAJ:</speaker>
               <p>Spoštovani zbor! Ta zakon zagotavlja:</p>
               <p>1. odpravljanje posledic naravnih in drugih nesreč do zagotovitve osnovnih pogojev za življenje;</p>
               <p>2. za trajno sanacijo omogoča in ne preprečuje - to sem poskušal opozoriti tudi v uvodu - da sprejmete enega, dva ali več zakonov za sanacijo posledic in</p>
               <p>3. v 127. členu  v zadnjem odstavku se zagotavlja nadaljnje pokrivanje obveznosti, ki so bile iz naslova solidarnosti sprejete. V prvi obravnavi ste se opredelili proti temu, da sistem solidarnosti, izhajajoč tam iz začetka 70 let na podlagi družbenega dogovora, preneha veljati, o čemer je govoril pred mano gospod Sisinger.</p>
               <p>Glede na to predlagam, da teh amandmajev ne podprete. Hvala.</p>
            </sp>
            <sp xml:id="SDZ1-Redna-22-1994-06-28.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim, Žaro Pregelj, izvolite.</p>
            </sp>
            <sp xml:id="SDZ1-Redna-22-1994-06-28.sp80">
               <speaker>ŽARKO PREGELJ:</speaker>
               <p>Spoštovani! Zaradi naglice je mogoče nastala kakšna napaka, ampak bistvo tega amandmaja, ki ga je Odbor za infrastrukturo oblikoval na svoji seji, kot zainteresirano telo, je v tem, da ni zadostne garancije, da se bodo sredstva, ki so se zbirala na podlagi zakona o oblikovanju sredstev solidarnosti za odpravljanje posledice naravnih nesreč, potem iz tretjega odstavka na podlagi teh zakonov za postopno zapiranje rudnika svinca in cinka v Mežici, za preprečevanje posledic rudarjenja v rudniku živega srebra Idrija, ter zakona o najetju posojila za odpravljanje posledic poplav v osrednji Sloveniji v letu 1990, da ni namreč nobene garancija, da bodo ta sredstva v zadostni količini zbrana v proračunu za leto 1995.</p>
               <p>Glede na to, da se obračun oblikuje tudi tako, da se najprej v njem zagotovijo sredstva, ki so zakonsko določena, je jasno, da ni instrumenta, ki bi tak zakon lahko nadomestil, zato je odbor predlagal, da se besedila drugega in tretjega odstavka črtajo. Tako da v bistvu predlagam, glede na to, da je deset podpisnikov vložilo te amandmaje, da vseeno o tem glasujemo.</p>
               <p>Se pravi, prvi amandma k 127. členu se glasi tako, da se besedilo drugega odstavka črta, tako naj se tudi tretji odstavek črta. Obrazložitev je bila tako, kot sem jo že prej povedal. Hvala lepa.</p>
            </sp>
            <sp xml:id="SDZ1-Redna-22-1994-06-28.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosil bi vas, da to spremembo podpišete na tem besedilu.</p>
               <p>To se pravi, imamo amandma, da se črta drugi odstavek in amandma, da se črta tretji odstavek. Želi še kdo besedo? Prosim, izvolite, gospod Zupanc, potem pa še gospod Sisinger.</p>
            </sp>
            <sp xml:id="SDZ1-Redna-22-1994-06-28.sp82">
               <speaker>DR. JANEZ ZUPANEC:</speaker>
               <p>Hvala za besedo, gospod predsedujoči! Kolegice in kolegi poslanci! Popolnoma bom upošteval mnenje gospoda Bogataja, torej teh amandmajev ne bom podprl, pa čeprav  jih je gospod Sisinger tako temperamentno, da rečem, ukazovalno. Jaz že bolj cenim gospoda Bogataja, ker sva dolgo sodelovala na področju civilne zaščite. Hvala lepa.</p>
            </sp>
            <sp xml:id="SDZ1-Redna-22-1994-06-28.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sisinger, potem pa še gospod Kopše.</p>
            </sp>
            <sp xml:id="SDZ1-Redna-22-1994-06-28.sp84">
               <speaker>IVAN SISINGER:</speaker>
               <p>Ja, predsedujoči, mislim, da je gospod Janez pravkar kar lepo povedal, kaj podpira Vlada. Vlada podpira namreč ravno to, o čemer sem jaz govoril. Vlada podpira predlog matičnega delovnega telesa in se strinja s tem amandmajem, to pa je, da ostane 127. člen takšen, kot je v zakonu napisan, z razliko v tem, da se v tem prvem odstavku, kjer govorimo "za leto 1995", nadomesti samo datum, kjer pravimo "od 01.01.1995 dalje". Drugi in tretji odstavek ostaneta nespremenjena. To podpira Vlada in ne to, kar je predlagal, moram povedati, prej gospod Pregelj. Jaz predlagam, gospod predsedujoči, da se da najprej na glasovanje predlog matičnega delovnega telesa, ki ga tudi podpira Vlada.</p>
            </sp>
            <sp xml:id="SDZ1-Redna-22-1994-06-28.sp85">
               <speaker>PODPREDSEDNIK DR. LEV KREFT:</speaker>
               <p>Gospod Kopše ima besedo. Se je odrekel. Želi še kdo besedo? Ugotavljam, da ne in prehajamo h glasovanju o treh amandmajih, ki jih imamo k 127. členu. Najprej dajem na glasovanje amandma k prvemu odstavku. V prvem odstavku se besede "za leto 1995" nadomestijo z besedami "od 01.01.1995 dalje".</p>
               <p>Ugotovimo sklepčnost! Obrazložitev glasu gospod Kopše. Izvolite. Medtem pa prosim, da se zagotovi sklepčnost v dvorani. Mislim, da smo na meji, če ne celo pod njo.</p>
            </sp>
            <sp xml:id="SDZ1-Redna-22-1994-06-28.sp86">
               <speaker>JOŽEF KOPŠE:</speaker>
               <p>Glasoval bom za ta amandma, amandma odbora. Hvala.</p>
            </sp>
            <sp xml:id="SDZ1-Redna-22-1994-06-28.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in ponovno prosim, da ugotovimo sklepčnost.</p>
               <p>Ugotovimo sklepčnost! <stage>(39 prisotnih.)</stage> Tako nizko danes še nismo padli. Ponovno prosim za mir v dvorani, da boste lahko vsi spremljali potek glasovanja in seveda bomo tudi ponovno ugotavljali sklepčnost. Hkrati prosim, da se poslanke in poslanci, ki so zapustili dvorano, vrnejo v dvorano in omogočijo dokončanje te točke dnevnega reda. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem drugi amandma. Besedilo drugega odstavka se črta. Ugotovimo sklepčnost! <stage>(47 prisotnih.)</stage></p>
               <p>Kdo  je  za? <stage>(12  poslancev.)</stage> Je kdo  proti? <stage>(30 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem še 3. amandma. Črta se tretji odstavek.</p>
               <p>Ugotovimo sklepčnost! Obrazložitev glasu, gospod Janez Podobnik. Izvolite.</p>
            </sp>
            <sp xml:id="SDZ1-Redna-22-1994-06-28.sp88">
               <speaker>JANEZ PODOBNIK:</speaker>
               <p>Spoštovani! Glasoval bom za ta amandma. Že v prvi obravnavi tega zakona sem predlagal dodatni sklep, ki je bil tudi sprejet in ta dodatni sklep se je glasil, da mora predlagatelj za drugo branje pripraviti zakon na takšen način, da bodo vse tiste obveznosti, ki jih pač država ima, tako do rudnika v Mežici, kot v Idriji, prav tako pa tudi do posojil glede odpravljanja posledic poplav iz leta 1990, torej da se ne bodo zmanjševala in ta dikcija, da se pač to zagotavlja z državnim proračunom, pa je takšna, državni proračun je seveda vedno ranljiv, odprt, dinamičen, če bi se pa to reševalo preko zakona, je pa to zavezujoča oblika, s katero bi tako zapiranje rudnika svinca in cinka v Mežici, kot zapiranje dela v Idriji in kot tudi odpravljanje posledic poplav, torej bi bilo z zakonom definirano. Mislim, da je ta rešitev boljša. Hvala.</p>
            </sp>
            <sp xml:id="SDZ1-Redna-22-1994-06-28.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod  Jožef Kopše. Izvolite.</p>
            </sp>
            <sp xml:id="SDZ1-Redna-22-1994-06-28.sp90">
               <speaker>JOŽEF KOPŠE:</speaker>
               <p>Kolegice in kolegi! Glasoval bom proti temu amandmaju iz enega samega razloga. Ko sem na začetku obravnave teh dveh amandmajev, ki jih je gospod Pregelj in pa skupina poslancev dala, poskušali smo na odboru in tudi uspeli v dogovoru z Vlado, in moram povedati s težkim dogovorom z Vlado, zagarantirati sanacijo predvsem s tem 102. členom, ki ga bom še enkrat prebral. Amandma zgolj amandma. Uprava za zaščito in reševanje spremlja izvajanje trajne sanacije večjih naravnih in drugih nesreč, predlaga potrebne ukrepe in izdela poročilo o izvršeni sanaciji". Moram povedati, da je bilo zelo težko to uskladiti z Vlado, ker s tem zavezuje dokončanje sanacije do stanja, ko je stanje sanirano in s tem je tudi zavezana, da priskrbi denar do proračuna. Ena in ista uprava. Hvala.</p>
            </sp>
            <sp xml:id="SDZ1-Redna-22-1994-06-28.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas. Gospod Ivan Sisinger. Izvolite.</p>
            </sp>
            <sp xml:id="SDZ1-Redna-22-1994-06-28.sp92">
               <speaker>IVAN SISINGER:</speaker>
               <p>Glasoval bom seveda proti temu amandmaju in bom glasoval za takšen tretji odstavek, kot je. Kajti moram opozoriti, če ne bi sprejeli zdaj tega tretjega odstavka, drugega smo pa sprejeli, ko 31.12. preneha veljavnost tega zakona, dragi prijatelji, saj smo potem na tleh. Mislim, da moramo tretji odstavek zdaj sprejeti, da vendarle s proračunom zagotavljamo okoli Mežice, pa rudnika svinca itn. Lepo vas prosim, da seveda glasujemo za in proti temu predlaganemu amandmaju.</p>
            </sp>
            <sp xml:id="SDZ1-Redna-22-1994-06-28.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Saj ni važno, gospod Sisinger je svoj glas jasno obrazložil, kar je pa povedal za druge, pa pri tem delu procedure ni pomembno. Želi še kdo obrazložiti svoj glas? Ugotavljam, da ne in prosim, da ugotovimo sklepčnost. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da amandmaja nismo sprejeli.</p>
               <p>Glasovati pa moramo še o 127. členu v celoti. Na glasovanje torej dajem 127. člen v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen v celoti sprejeli.</p>
               <p>Ostal nam je še 97. člen, h kateremu je vložen amandma, ki se glasi: v prvem odstavku tega člena se za besedama "njihovih posledic" doda besedilo "do zagotovitve osnovnih pogojev za življenje". Želi kdo besedo o tem amandmaju in o 97. členu? Gospod Žarko Pregelj, izvolite.</p>
            </sp>
            <sp xml:id="SDZ1-Redna-22-1994-06-28.sp94">
               <speaker>ŽARKO PREGELJ:</speaker>
               <p>Spoštovani! Na odboru je tekla razprava v zvezi s 97. členom predvsem glede pristojnosti ustanovljenih komisij za ocenjevanje škode ob naravnih in drugih nesrečah in prišli smo do ugotovitve, da te komisije lahko opravijo ocenjevanje teh škod in pripravijo predloge za odpravo posledic, ne dokončnih posledic, ampak zgolj do tiste stopnje, da se lahko zagotovijo osnovni pogoji za življenje. Kajti popolna sanacija je potem pač naloga drugih komisij oziroma celovitih programov. To je v bistvu redakcija in predlagamo v sprejem. Hvala.</p>
            </sp>
            <sp xml:id="SDZ1-Redna-22-1994-06-28.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Bogataj, izvolite.</p>
            </sp>
            <sp xml:id="SDZ1-Redna-22-1994-06-28.sp96">
               <speaker>MIRAN BOGATAJ:</speaker>
               <p>Spoštovani zbor! K 28. točki 8. člena je jasno povedano, da je domet tega zakona zagotavljanje osnovnih pogojev za življenje. S 97. členom predlogi oziroma ocena škode, ki jo opravijo državne komisije, je samo ena od podlag za trajno sanacijo. Ni mogoče v tem obdobju še izdelovati celotnih elaboratov. Zato ni potrebna niti redakcijska dopolnitev tega člena. Hvala.</p>
            </sp>
            <sp xml:id="SDZ1-Redna-22-1994-06-28.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem sedaj še 97. člen v celoti. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>V razpravo dajem vse ostale člene, na katere ni bil dan noben amandma. Želi kdo besedo? Ugotavljam, da ne. Zaključujem razpravo in dajem na glasovanje vse ostale člene. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sprejeli vse ostale člene.</p>
               <p>V razpravo dajem naslov zakona. Želi kdo besedo o naslovu zakona? Ugotavljam, da ne in dajem naslov zakona na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sprejeli naslov zakona.</p>
               <p>Na glasovanje dajem še proceduralni sklep, za tretjo obravnavo zakon pripravi predlagatelj. Želi kdo o tem sklepu razpravljati? Ugotavljam, da ne in ga dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda.</p>
               <p>Glede na to, da bomo 39. in 40. točko prestavili na jutri, prehajam k <title>41. TOČKI DNEVNEGA REDA - OBRAVNAVA PREDLOGA ZAKONA O POGOJIH ZA OPRAVLJANJE REPRODUKTIVNE VIDEO IN AVDIO DEJAVNOSTI, DRUGA IN TRETJA OBRAVNAVA</title>.</p>
               <p>Tako je sklenil zbor ob določanju dnevnega reda. Najprej smo pri drugi obravnavi.</p>
               <p>Predlog zakona je v obravnavo Državnemu zboru predložila Vlada Republike Slovenije. Želi predstavnik Vlade besedo? <stage>(Ne.)</stage></p>
               <p>Predlog zakona je obravnaval Odbor za kulturo, šolstvo in šport kot matično delovno telo. Prosim poročevalca odbora, da predstavi mnenje tega odbora. Besedo ima dr. Dimitrij Rupel.</p>
               <p>Hkrati prosim vse, ki zapuščate dvorano, da se čimprej vrnete, ker smo pri drugi obravnavi in bomo zelo hitro glasovali.</p>
            </sp>
            <sp xml:id="SDZ1-Redna-22-1994-06-28.sp98">
               <speaker>DR. DIMITRIJ RUPEL:</speaker>
               <p>Spoštovani, gospod predsedujoči, spoštovane kolegice in kolegi! V Odboru Državnega zbora za kulturo, šolstvo in šport nismo imeli zelo veliko dela s tem zakonom. Dolgo časa smo si ga želeli in tudi priganjali ministrstvo, naj čimprej opravi svoje delo. Mi smo najprej podprli, kot vidite iz poročila, tiste amandmaje, ki jih je predlagala Vlada. Bilo je nekaj zapletov zaradi nekoliko spremenjenega besedila v drugi obravnavi, vendarle smo se o tem pač ustrezno pogovorili in dogovorili.</p>
               <p>Rad bi posebej opozoril na 12. člen. Gre za amandma, ki ga seveda imate, in sicer gre za vprašanje, koliko časa naj bi še dovolili tistim, ki ne izpolnjujejo vseh pogojev, ki so z zakonom določeni. Gre za izposojo videogramov, koliko časa bi jim pustili, da bi lahko ravnali v nasprotju s tem zakonom in strinjali smo se, da naj bi številko dva nadomestili s številko 1, zato da bi ta čas oziroma ta vmesni prehodni čas trajal manj časa, da bi bil krajši kot prvotno besedilo določa. Mislim, da je iz seznama amandmajev oziroma iz poročila zelo dobro vidno, v kakšno smer je šla naša debata. Mi smo poslušali seveda tudi Sekretariat za zakonodajo in pravne zadeve in upoštevali to, kar je sekretariat imel v zvezi s to rečjo povedati. Mislim, da vam ne bi več jemal časa. Predlagam, da torej gremo čimprej k odločanju o tej zadevi, ki čaka že precej časa in ki je nujna že zaradi tega, ker mnogi, bom rekel v tem novem redu, kakršen je nastal na Slovenskem, seveda nekatere luknje v zakonodaji tudi izkoriščajo in je piratstvo postalo posebej na področju reproduktivne video in audio dejavnosti resen problem. Hvala lepa.</p>
            </sp>
            <sp xml:id="SDZ1-Redna-22-1994-06-28.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Prehajamo torej na obravnavo in odločanje o posameznih členih predloga zakona, seveda pa bo za to potrebno zagotoviti sklepčnost v dvorani. V tem trenutku mislim, da nismo sklepčni, zato prosim, da se sklepčnost zagotovi.</p>
               <p>Najprej dajem na glasovanje sklep proceduralne narave, da o vseh tistih členih, h katerim niso vloženi amandmaji, pač glasujemo skupno. Prosim,  da  ugotovimo  sklepčnost. <stage>(40 poslancev.)</stage> Resnično prosim vse, ki ste še prisotni v tej hiši, ne vas, ki ste že tu v dvorani, da pomagate, da bomo pač delo opravili do konca, torej do 19. ure. Imam vtis, da nas je sedaj zopet več odšlo ven, kot prišlo nazaj.</p>
               <p>Ponovno prosim, da ugotovimo sklepčnost za glasovanje o sklepu proceduralne narave. Ugotavljamo sklepčnost za glasovanje o sklepu proceduralne narave. <stage>(41 članov.)</stage></p>
               <p>Ugotavljam, da Državni zbor ni sklepčen, ne more odločati, zato zaključujem današnjo sejo. Nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 28. JUNIJA 1994 OB 18.00 URI IN</stage>
         </div>
      </body>
   </text>
</TEI>
